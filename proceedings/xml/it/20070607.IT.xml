<?xml version='1.0' encoding='utf-8'?>
<text id="20070607.IT" lang="it" date="2007-06-07" place="Bruxelles" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Presentazione di documenti: vedasi processo verbale"/>
  <section id="creitem3" title="3. Preparazione del Consiglio europeo (21 e 22 giugno 2007) e stato di revisione dei trattati (discussione)">
    <intervention id="4-007" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">L’ordine del giorno reca le dichiarazioni del Consiglio e della Commissione sulla preparazione del Consiglio europeo (21 e 22 giugno) e sullo stato di revisione dei Trattati.</p>
    </intervention>
    <intervention id="4-008" speaker_id="photo_generic" name="Frank-Walter Steinmeier" is_mep="True" mode="spoken">
      <p sl="de">Presidente in carica del Consiglio . – Signora Presidente, onorevoli deputati, vi ringrazio per avermi invitato al Parlamento europeo: l’invito è giunto al momento opportuno. Come tutti sapete, siamo ora impegnati in un Vertice, quello del G8 a Heiligendamm, ma naturalmente siamo ben consapevoli che ci attende un altro Vertice, tra circa due settimane, un Vertice che – sono certo concorderete con me – sarà decisivo per il futuro dell’Europa, e assieme a voi mi auguro che tutti i partecipanti al Consiglio europeo ne siano ben consapevoli. In ogni caso, posso assicurarvi che mai nella mia vita ho dovuto svolgere tanti colloqui bilaterali con partner e colleghi europei quanti ne ho svolti durante le ultime settimane, come naturalmente fanno anche altri membri del governo federale tedesco, compreso il nostro Cancelliere.</p>
      <p sl="de">Solo due mesi e mezzo fa, a Berlino, Bruxelles e in tutta Europa, abbiamo festeggiato 50 anni di unità europea. L’Unione europea è un modello di successo. In veste di ministro degli Esteri che compie frequenti viaggi al di fuori delle frontiere dell’Unione europea, posso dirvi che è un modello che molti nel mondo ci invidiano. Qualcuno in Germania ha osservato che, quand’anche l’Unione europea fosse solo riuscita a mantenere la pace e la stabilità in Europa per 50 anni, questa sarebbe già una motivazione sufficiente per la sua fondazione.</p>
      <p sl="de">Come sapete, il successo è stato di gran lunga maggiore: abbiamo frontiere aperte e un mercato unico in cui vivono 500 milioni di persone. L’Unione europea può indicare regioni svantaggiate che sono ora in crescita e hanno raggiunto la prosperità, ma sappiamo tutti che questo successo non è automatico e non esiste alcuna garanzia che proseguirà nei prossimi 50 anni. Per questo motivo, già il 25 marzo, giorno dell’anniversario dell’Europa, sapevamo che il compito da affrontare oggi, in particolare al Consiglio europeo, non sarebbe stato facile.</p>
      <p sl="de">Si tratta niente meno che di creare una base di lavoro rinnovata per l’Unione europea, un quadro fissato da un nuovo Trattato che ci permetta di preservare la nostra capacità di agire come Unione allargata nel mondo del XXI secolo. Stabilire le basi per una riforma riuscita del Trattato sarà il tema principale del prossimo Consiglio europeo del 21 e 22 giugno.</p>
      <p sl="de">Le aspettative riguardo a questo Vertice sono notevoli e penso sia bene non commettere l’errore di renderle ancora più ambiziose. Come disse Baltasar Gracián nel XVII secolo, “Il reale non può mai equivalere all’ideale, perché è facile immaginare la perfezione, ma è molto difficile realizzarla”. Sarà quindi bene adottare un approccio realistico al Consiglio europeo.</p>
      <p sl="de">Sono nondimeno ottimista, perché l’Unione ha dimostrato, in particolare negli ultimi mesi, di essere in grado di compiere un’azione risoluta quando i suoi Stati membri sono disposti a farlo. Mi riferisco, per esempio, alle decisioni pionieristiche sul clima e sull’energia adottate all’ultimo Vertice di primavera, le quali sono già diventate, come dimostra il dibattito a Heiligendamm, una specie di punto di riferimento per l’intero dibattito internazionale in materia di cambiamenti climatici. Posso anche citare l’esempio di due progetti legislativi europei molto attuali, cioè il regolamento sul roaming e la creazione di uno spazio unico europeo dei pagamenti, e so che il Parlamento ha svolto un ruolo considerevole in entrambi i progetti.</p>
      <p sl="de">Al prossimo Consiglio europeo si esamineranno anche altri temi, tra cui politiche concrete al servizio dei cittadini d’Europa, un’azione responsabile e lungimirante nelle nostre relazioni esterne e posso dirvi che, oltre a occuparci della grande questione costituzionale, tratteremo temi quali gli sforzi da compiere per una politica di integrazione comune. Abbiamo fatto bene a tentare di trovare soluzioni comuni assieme ai paesi di transito nordafricani, ma sappiamo anche che una politica di immigrazione non consiste solo nel rafforzare l’agenzia FRONTEX e i controlli della guardia costiera negli Stati nordafricani. E’ necessario assistere gli Stati di transito e soprattutto è necessario favorire la stabilizzazione economica negli Stati da cui proviene la maggioranza dei rifugiati che giungono in Europa. Le trattative congiunte organizzate dai ministri europei degli Interni e del Lavoro vanno accolte con grande favore.</p>
      <p sl="de">Un altro aspetto della politica in materia di giustizia e affari interni che sta molto a cuore ai cittadini, in particolare quelli dei nuovi Stati membri, è l’estensione della libera circolazione a tutta l’Unione e per questo motivo intendiamo proseguire i preparativi per allargare lo spazio Schengen, in modo da poter completare questo allargamento nel 2008. Al Consiglio europeo presenteremo inoltre una relazione sull’ulteriore sviluppo della politica europea di vicinato. Abbiamo tutto l’interesse – e l’Assemblea è d’accordo – a creare i più stretti legami possibili tra i paesi meridionali e orientali nostri vicini e l’Unione europea. Lo faremo tramite una cooperazione settoriale rafforzata, per esempio in materia di energia e trasporti, partecipazione al mercato interno, adozione della legislazione comunitaria, e tramite intensi scambi nel settore dell’istruzione e della cultura, tutti ambiti in cui molto resta da fare.</p>
      <p sl="de">Sono lieto, non ultimo perché mi sono impegnato personalmente a tal fine, che sia possibile adottare una nuova strategia dell’Unione per l’Asia centrale, una regione cui finora l’Europa non ha dedicato grande attenzione, ma con la quale dobbiamo instaurare una più stretta cooperazione, non solo – e colgo l’occasione per sottolinearlo – in ragione delle possibilità economiche offerte da questa regione, ma anche a causa dell’elevata instabilità presente lungo i confini meridionali, in Afghanistan e in Iran, e perché è una regione favorevole a un islam moderato che continua a essere aperta al dialogo con noi.</p>
      <p sl="de">Naturalmente, so bene che il successo del Consiglio europeo non dipende dalle questioni cui ho appena accennato. Sono tutte importanti, ma è chiaro che il successo o il fallimento sarà misurato su un’altra questione, cioè la riforma efficace dei Trattati nell’Unione europea. So che la Presidenza ha ricevuto grande sostegno dal Parlamento in questo ambito e vi ringrazio. Ieri ho avuto la possibilità di dare una rapida occhiata alla relazione Barón Crespo-Brok e constato che siete riusciti a garantire il difficile equilibrio tra la ricerca di un risultato positivo e ambizioso e la necessità di procedere con realismo, senza il quale non è possibile raggiungere l’accordo.</p>
      <p sl="de">Conoscete tutti la situazione attuale, che è descritta anche nella relazione: 18 Stati membri hanno ratificato la Costituzione. Questi 18 Stati membri non sono affatto interlocutori più facili di quelli che hanno adottato una posizione diversa nel processo di ratifica. E’ noto che vi sono stati referendum che hanno dato risultati negativi, dovuti ai timori dei cittadini, timori senza dubbio diffusi non solo in Francia e nei Paesi Bassi, timori che eravamo e siamo tenuti a prendere sul serio. In seguito ai colloqui che ho avuto con molti di voi, so che anche in seno all’Assemblea esiste la volontà di tenerne conto.</p>
      <p sl="de">Tuttavia, va detto che, alla luce dei sondaggi più recenti, i cittadini d’Europa non sono contrari all’Europa. Al contrario, vogliono un’Unione efficiente e in grado di agire, che si concentri sull’essenziale, affronti i problemi e li risolva veramente.</p>
      <p sl="de">Sono convinto che il grande lavoro di riforma europea, che affrontiamo in questa discussione, contribuisca a confutare in larga misura gli argomenti su cui si basano tuttora le critiche espresse nei confronti dell’Unione, cioè che è troppo inefficiente e troppo lenta nel prendere decisioni. Sono quindi lieto che, dai colloqui che ho avuto occasione di condurre in Europa, sia emerso che tutti i partner sono disposti a definire un pacchetto di riforme istituzionali, del quale sono convinto vi sia urgente bisogno, perché tutti sanno che solo una riforma istituzionale ci permetterà di rendere l’Europa più democratica, più trasparente e più efficace. Nessuno ha peraltro espresso il parere che rinegoziando questo pacchetto di riforme istituzionali ci troveremmo in una situazione migliore.</p>
      <p sl="de">Nelle discussioni che ho condotto, ho anche avuto l’impressione che vi fosse accordo generale sulle politiche specifiche, come l’azione esterna dell’Unione europea, la giustizia e gli affari interni, la politica energetica e la dimensione sociale, e vi è consenso generale sulla necessità di salvaguardare ciò che è stato realizzato finora in questi ambiti. Si dibatte in merito alla necessità di integrare le politiche specifiche e vi è grande disponibilità a introdurre integrazioni in materia di cambiamenti climatici e solidarietà energetica, settori ai quali il Consiglio europeo ha dichiarato che occorre dare specifica rilevanza.</p>
      <p sl="de">So che seguite con particolare interesse la questione relativa alla Carta dei diritti fondamentali e la stragrande maggioranza, praticamente senza eccezioni, condivide il nostro parere che la Carta debba essere vincolante, cioè che dobbiamo sostenerne con fermezza il carattere giuridicamente vincolante.</p>
      <a text="(Applausi)"/>
      <p sl="de">Altri affermano che il suo status di legislazione vincolante non deve incidere sulle competenze degli Stati membri. In ogni caso, sono convinto che riusciremo a trovare una soluzione al riguardo, che sarà approvata dal Parlamento europeo.</p>
      <p sl="de">A mio parere, dalle consultazioni emerge che si riconosce il fatto che con la riforma europea si espande anche l’idea di sussidiarietà. Nondimeno, alcuni vogliono spingersi oltre e rafforzare ancor di più il ruolo dei parlamenti nazionali, e su questo vertono gran parte delle discussioni con i colleghi europei. Abbiamo compreso le loro richieste e ora dobbiamo soddisfarle. Naturalmente, presenteremo proposte in materia, ma vorrei dire che dovremo fare in modo di non aumentare le possibilità di ricorrere al veto in Europa, perché, se intendiamo salvaguardare l’obiettivo generale di rendere l’Europa più efficace, non possiamo permettere che la struttura istituzionale europea sia ancora più esposta al veto di quanto non lo sia già.</p>
      <a text="(Applausi)"/>
      <p sl="de">In ogni caso, ho l’impressione che tutte le parti interessate prendano sul serio la dichiarazione di Berlino per quanto riguarda l’obiettivo specifico di svolgere le elezioni del Parlamento europeo del 2009 su una base rinnovata. Vi è disponibilità a cooperare in questo ambito e, dopo i colloqui che ho svolto, direi persino un nuovo entusiasmo al riguardo. Mi sembra si stia gradualmente aprendo un corridoio verso una soluzione in grado di ottenere l’accordo del Consiglio europeo.</p>
      <p sl="de">Una cosa è chiara: non siamo ancora giunti a destinazione. Mancano ancora due settimane circa al Consiglio europeo e naturalmente stiamo usando il tempo a disposizione soprattutto per svolgere ulteriori consultazioni con i partner con cui non si è ancora trovato un accordo sulle potenziali soluzioni emerse finora. Vorrei tuttavia ribadire che esiste la possibilità reale di raggiungere l’accordo e, se non sapremo cogliere questa occasione, non se ne presenteranno altre.</p>
      <p sl="de">Sarà essenziale trovare la volontà politica comune di raggiungere un accordo. “Realizzare l’Europa insieme”: è ciò che abbiamo detto all’inizio della nostra Presidenza e sarà il nostro motto anche al prossimo Consiglio europeo.</p>
      <p sl="de">Onorevoli deputati, so che molti di voi avrebbero voluto ricevere informazioni più dettagliate sulle trattative con i singoli Stati membri dell’Unione, ma vi prego di comprendere che dobbiamo aumentare il più possibile le prospettive di successo del Consiglio e non vorrei quindi sciupare, rendendolo pubblico, ciò che abbiamo raggiunto, passo a passo ma con certezza, in molti colloqui svolti nelle ultime settimane.</p>
      <a text="(Applausi)"/>
    </intervention>
    <intervention id="4-009" speaker_id="photo_generic" name="Margot Wallström" is_mep="True" mode="spoken">
      <p sl="en">Vicepresidente della Commissione . – Signora Presidente, il prossimo Consiglio europeo sarà un test molto importante per la capacità dell’Unione europea di affrontare nuove e difficili sfide e guardare al futuro con ambizione. La questione principale, che sarà il vero banco di prova per la Presidenza tedesca, è l’accordo sul Trattato, ma le conclusioni riguarderanno anche diverse altre questioni, ed è giusto che sia così. E’ importante fornire una dimostrazione diretta della volontà dell’Unione di adottare le politiche giuste per i suoi cittadini e creare un’Europa efficace e democratica. Fa parte degli sforzi volti ad avvicinarsi ai cittadini e perseguire l’interesse comune.</p>
      <p sl="en">Il Ministro Steinmeier ha fornito una descrizione esauriente dell’ordine del giorno del Consiglio e vorrei quindi trattare soltanto tre questioni.</p>
      <p sl="en">In primo luogo, la migrazione: le crescenti sfide e opportunità create dalla migrazione internazionale devono essere affrontate con uno spirito di vera solidarietà. Gli avvenimenti recenti hanno evidenziato l’importanza di compiere rapidi progressi in questo ambito. Ciò significa riconoscere la necessità di migliorare il coordinamento per poter far fronte ai crescenti flussi migratori ai nostri confini e nei nostri mari, ma anche per raccogliere i benefici offerti dall’immigrazione per il mercato del lavoro e per la società in generale. Al tempo stesso, l’immigrazione clandestina e la tratta di esseri umani sono in aumento e richiedono la nostra attenzione immediata.</p>
      <p sl="en">Si chiederà al Consiglio europeo di applicare un approccio globale in materia di migrazione ai paesi vicini orientali e sudorientali dell’Unione. Il Consiglio europeo dovrà anche prestare attenzione alla necessità di rafforzare la capacità di gestione delle frontiere esterne. Le squadre di intervento rapido alle frontiere dovrebbero entrare in funzione al più presto.</p>
      <p sl="en">In secondo luogo, il Consiglio europeo tornerà a occuparsi della questione cruciale dell’HIV/AIDS. L’epidemia di HIV/AIDS è un problema di salute pubblica che riveste importanza fondamentale per l’Europa. Possiamo solo affrontarlo insieme, assicurando la leadership politica dall’alto e la partecipazione della società civile a tutti i livelli. E’ necessario rafforzare la prevenzione, la ricerca, la vigilanza, il trattamento, la cura e il sostegno all’interno dell’Unione e nei paesi vicini. Vorrei rendere omaggio alla Presidenza tedesca per aver mantenuto l’argomento all’ordine del giorno, anche se spesso non vi si dà risalto nelle notizie diffuse dai media sul Consiglio.</p>
      <p sl="en">In terzo luogo, vorrei fare alcune osservazioni sui cambiamenti climatici. Non sono il punto centrale all’ordine del giorno del Vertice di giugno ma, in seguito alla riunione del G8, sarebbe impossibile per il Consiglio europeo rimanere in silenzio sulla questione. Voglio assicurare all’Assemblea che la Commissione sta lavorando sodo per soddisfare le aspettative del Parlamento europeo e del Consiglio europeo e per mantenere una politica ambiziosa e dinamica, sia a livello internazionale sia all’interno dell’Unione europea.</p>
      <p sl="en">La Commissione adotterà proposte legislative specifiche in autunno e intendiamo rafforzare la credibilità e la leadership dell’Unione europea nella lotta ai cambiamenti climatici.</p>
      <p sl="en">Queste sono alcune questioni politiche chiave che saranno affrontate dal Consiglio europeo. Tuttavia, come tutti sappiamo, la questione fondamentale sarà compiere progressi verso un accordo sul Trattato.</p>
      <p sl="en">Non c’è bisogno di ribadire quanto sia urgente la questione, né di ricordarne l’importanza per il futuro dell’Europa. Ne abbiamo discusso ieri e la discussione sulla relazione degli onorevoli Brok e Barón Crespo non ha lasciato dubbi sulla posta in gioco. Ritengo si possa essere cautamente ottimisti sui risultati, anche se capisco che forse è bene evitare di creare aspettative ancora più ambiziose.</p>
      <p sl="en">Come abbiamo visto, la Presidenza tedesca ha compiuto enormi sforzi negli ultimi mesi per creare nuovo consenso tra gli Stati membri. La dichiarazione di Berlino ci ha ricordato ciò che vogliamo realizzare insieme, quanto abbiamo in comune e come l’Europa abbia fatto e farà la differenza per i cittadini europei.</p>
      <p sl="en">In seguito, la Presidenza ha ascoltato le posizioni del Parlamento, della Commissione e di ogni Stato membro. Tutti hanno mostrato disponibilità a trovare una soluzione per fare avanzare l’Europa.</p>
      <p sl="en">Per la Commissione, il punto di partenza per un nuovo accordo sul Trattato è chiaro. In termini di interesse dei cittadini d’Europa, questa discussione istituzionale non è teorica: le Istituzioni esistono per rispondere alle esigenze dei cittadini, realizzare obiettivi politici e conseguire risultati. Hanno bisogno di un metodo di lavoro efficace e di norme adeguate in materia di democrazia, trasparenza e responsabilità. Non possiamo attuare le politiche adottate con una mano legata dietro la schiena. Dobbiamo avere la capacità di agire nell’ambiente mutevole dell’Europa nel mondo globalizzato.</p>
      <p sl="en">Che cosa significa questo per il Consiglio europeo? Significa che abbiamo bisogno di una soluzione giusta ed equilibrata, capace di raccogliere vero consenso. Un secondo fallimento potrebbe avere conseguenze drammatiche per la costruzione europea.</p>
      <p sl="en">Tuttavia, significa anche mantenere un alto livello di ambizione. La soluzione del minimo comune denominatore può favorire un’armonia a breve termine, ma può anche serbare problemi per il futuro. Non sarà sufficiente introdurre piccole modifiche nel Trattato di Nizza.</p>
      <p sl="en">La Commissione accoglie con favore gli sforzi volti a trovare una soluzione e il primo posto in cui cercare soluzioni è il Trattato costituzionale. In termini di sostanza, la maggior parte del lavoro mantiene la sua validità. I cambiamenti introdotti dal Trattato costituzionale sono tuttora pertinenti e devono essere tradotti in realtà, non messi in discussione.</p>
      <p sl="en">Dobbiamo salvaguardare il metodo comunitario, compreso il diritto di iniziativa della Commissione. Una struttura a un solo pilastro e una personalità giuridica unica rafforzeranno in modo concreto la capacità dell’Unione di esprimere una sola voce e di agire nel contesto globale. Dobbiamo salvaguardare il ruolo rafforzato del Parlamento e i progressi compiuti sul voto a maggioranza qualificata.</p>
      <p sl="en">A nostro parere, il Trattato costituzionale offre anche un’ottima soluzione sul modo in cui coinvolgere i parlamenti nazionali, garantendo il giusto equilibrio tra il ruolo dei parlamenti nazionali e il ruolo del Parlamento europeo. Analogamente, difenderemo il carattere giuridicamente vincolante della Carta dei diritti fondamentali, che costituisce parte integrante del pacchetto adottato dalla Convenzione e dalla CIG.</p>
      <p sl="en">Riconosciamo la necessità di alcune modifiche e rispettiamo tutti coloro che hanno espresso il loro parere al riguardo. Non ci sottrarremo a una seria discussione sulla forma del testo, sui simboli dell’Unione o altri aspetti da discutere. Per quanto riguarda la forma del nuovo testo, faremo tutto il possibile per garantire che sia leggibile e accessibile. La nostra posizione nei negoziati sarà ferma e ambiziosa.</p>
      <p sl="en">Consentitemi di aggiungere un’osservazione strettamente legata al nostro dibattito sulla questione del Trattato. Non abbiamo soltanto bisogno di un accordo tra le Istituzioni e gli Stati membri; abbiamo altrettanto bisogno di una nuova forma di comunicazione, un nuovo metodo per spiegare ai cittadini la posta in gioco. Dobbiamo spiegare perché l’Unione allargata ha bisogno di un nuovo Trattato che garantisca maggiore democrazia, maggiore coerenza e un’Unione sufficientemente forte, in grado di soddisfare le aspettative dei cittadini.</p>
      <p sl="en">I cittadini d’Europa sostengono l’impegno dell’Unione ad affrontare le sfide politiche fondamentali di oggi: i cambiamenti climatici, l’immigrazione, l’energia, settori già menzionati dal Ministro Steinmeier. Questo è ciò che si attendono, ma non siamo ancora riusciti a convincerli del legame esistente tra l’efficacia in questi ambiti e una soluzione adeguata sul Trattato. Troppo sovente si ritiene ancora che il dibattito sui Trattati e sulla Costituzione sia dominio esclusivo di una piccola élite a Bruxelles. Dobbiamo dimostrare che si tratta di disporre degli strumenti adeguati per realizzare gli obiettivi politici concordati. Dobbiamo continuare a concentrare la discussione sul modo in cui raggiungere questi obiettivi.</p>
      <p sl="en">Il Parlamento e la Commissione hanno fornito un importante contributo insieme, tramite la strategia basata sul Piano D. Se il periodo di riflessione è terminato, ciò non significa che si debbano attenuare gli sforzi volti a coinvolgere la società civile e i cittadini in un dibattito sul futuro dell’Europa. Al Consiglio europeo, alla Conferenza intergovernativa e nella fase di ratifica, sarà indispensabile dimostrare che una soluzione sul Trattato offre benefici reali e diretti per i cittadini.</p>
      <p sl="en">Sono lieta di apprendere che la maggioranza degli Stati membri è pienamente d’accordo con l’approccio della Presidenza, che prevede una breve Conferenza intergovernativa, cui affidare un mandato chiaro e preciso per negoziare un elenco limitato di questioni. Per quanto riguarda la Commissione, continueremo a svolgere con vigore il nostro ruolo, quale espressione dell’interesse comune europeo.</p>
      <p sl="en">La strada verso un accordo sul Trattato non sempre è stata facile, ma ci auguriamo di essere tornati in carreggiata. Se sapremo mantenere i nervi saldi e continueremo a concentrarci sulle esigenze di un’Europa efficace e democratica, il risultato ci darà un’Unione europea in grado di far fronte con fiducia alle sfide del XXI secolo.</p>
      <a text="(Applausi)"/>
    </intervention>
    <intervention id="4-010" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">Signora Vicepresidente della Commissione, ci ha fornito una presentazione completa dei punti all’ordine del giorno del Consiglio europeo e la ringraziamo.</p>
    </intervention>
    <intervention id="4-011" speaker_id="4342" name="Joseph DAUL" is_mep="True" mode="spoken" nationality="France" birth_date="13-04-1947" birth_place="Strasbourg" p_group="Group of the European People's Party (Christian Democrats)" m_state="FR">
      <p sl="fr">a nome del gruppo PPE-DE . – Signora Presidente, signor Presidente in carica del Consiglio, signora Commissario, onorevoli colleghi, il prossimo 22 giugno è necessario trovare un accordo sulle Istituzioni, un accordo che permetta all’Europa di decidere di agire nei settori in cui, come hanno affermato la Presidenza e la Commissione, l’Unione è indispensabile: il clima, l’energia, l’immigrazione, la sicurezza, gli affari esteri.</p>
      <p sl="fr">Di fronte alla globalizzazione, i nostri paesi, i nostri concittadini, devono essere attori, non spettatori. Se l’azione è il nostro motore, se noi europei siamo eredi di una civiltà e portatori di valori e di ideali con cui vogliamo influire sui cambiamenti in atto nel mondo, dobbiamo dotarci delle risorse necessarie. Per il prossimo 22 giugno, ci attendiamo un accordo globale sugli orientamenti di massima per un nuovo Trattato europeo che permetta all’Unione di essere più efficace, più democratica, più comprensibile e soprattutto più trasparente. Che lo si chiami Trattato, Trattato semplificato o Trattato fondamentale, la sua ratifica dovrà avvenire prima delle elezioni del 2009.</p>
      <p sl="fr">Vogliamo un Trattato che risponda alle attese dei paesi che hanno ratificato il Trattato attuale, di quelli che lo hanno respinto e di quelli che devono ancora pronunciarsi. Per i deputati del gruppo del Partito popolare europeo (Democratici cristiani) e dei Democratici europei, non potrà essere né un Trattato minimo né un Trattato al ribasso. Abbiamo bisogno di un Trattato ambizioso, realistico, un Trattato all’altezza della posta in gioco, che rispetti i principi imperativi della sussidiarietà e della proporzionalità. Tale Trattato dovrà accordare la debita importanza alla dimensione parlamentare della costruzione europea. Dovrà dotare l’Unione europea di personalità giuridica, prevedere l’unificazione delle regole dei tre pilastri e risolvere le questioni della Presidenza stabile del Consiglio e del ministro degli Esteri. Dovrà inoltre estendere il campo di applicazione del voto a maggioranza qualificata, per evitare che l’Unione sia paralizzata dai diritti di veto: i reticenti non dovranno ostacolare chi vuole procedere insieme.</p>
      <p sl="fr">Tale Trattato dovrà rendere giuridicamente vincolante la Carta dei diritti fondamentali, base comune dei diritti e delle libertà dei cittadini. Dovrà anche dotare l’Europa degli strumenti giuridici necessari per far fronte alle nuove sfide. L’accordo del 22 giugno dovrà concentrarsi su tutti questi aspetti fondamentali, sui quali convergono le esigenze dei nostri paesi e dei nostri concittadini. Il mio gruppo desidera rendere omaggio al Cancelliere Merkel e al Ministro Steinmeier per gli sforzi profusi al fine di compiere progressi su questa riforma.</p>
      <p sl="fr">Onorevoli colleghi, la democrazia in uno Stato di diritto si impernia sulla rappresentanza parlamentare. Se i capi di Stato e di governo decidono di convocare una Conferenza intergovernativa, ci attendiamo che la dimensione parlamentare sia una componente molto forte. Mi riferisco al Parlamento europeo, rappresentato da personalità eminenti e qualificate, ma anche ai parlamenti nazionali, che devono far sentire chiaramente le loro voci in questo processo.</p>
      <p sl="fr">Il Parlamento europeo, nel corso di questa tornata, esprimerà una posizione forte e dettagliata, adottando la relazione Brok-Barón Crespo sullo sviluppo interistituzionale dell’Europa. Il nostro Presidente trasmetterà tale posizione al Consiglio del 21 e 22 giugno. Sono certo che riceverà grande attenzione e troverà espressione nelle conclusioni del prossimo Vertice e della Conferenza intergovernativa.</p>
      <p sl="fr">Onorevoli colleghi, l’Europa ha un obbligo di risultato. Siamo certi che, come ha già fatto in precedenza per i cambiamenti climatici e l’energia, il 22 giugno la Presidenza tedesca garantirà che la volontà politica prevalga sullo scetticismo e saprà fare avanzare l’Europa su una questione sicuramente tecnica, ma essenziale per poter decidere sulle questioni concrete e sui valori reali.</p>
      <a text="(Applausi)"/>
    </intervention>
    <intervention id="4-012" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">a nome del gruppo PSE . – Signora Presidente, onorevoli colleghi, non ho niente da aggiungere alle dichiarazioni del Presidente in carica del Consiglio e della Commissione. Le carte sono sul tavolo e non c’è più bisogno di ripetere ciò che tutti sappiamo, cioè che il 21 e il 22 giugno la posta in gioco sarà né più né meno che il futuro dell’Unione europea nella sua forma attuale. Questa affermazione non esclude che, dopo il 22 giugno, potrebbe esistere un’altra Unione, un’Unione diversa, indebolita o rafforzata.</p>
      <p sl="de">Siamo favorevoli a un’Unione più forte ma, per rafforzare l’Unione, il presupposto fondamentale è ripensare a un semplice detto: l’unione fa la forza. La divisione indebolisce. Questa è l’esperienza dell’Unione europea negli ultimi anni. E’ sempre debole quando non è unita, ma divisa. E’ forte quando è unita. Tuttavia, l’Unione europea deve essere forte, perché le sfide da affrontare sono enormi e, a tutti quelli che sognano il veto e credono che li renda forti, si può solo dire che la sporcizia nell’aria se ne infischia del veto e non si preoccupa delle frontiere. L’Europa è necessaria per contribuire a salvare l’umanità in ogni settore della sua attività e deve contribuire in modi di cui solo essa è capace.</p>
      <p sl="de">L’Europa pensa ancora di essere un grande continente, ma, rispetto a 1,3 miliardi di cinesi e 1,1 miliardi di indiani – insieme sono 2,4 miliardi, cioè un terzo della popolazione mondiale – i 27 Stati membri, con i loro 495 milioni di abitanti, costituiscono un piccolo continente. Persino la Repubblica federale di Germania, che lei rappresenta, Ministro Steinmeier, nonostante i suoi 82 milioni di abitanti e la sua enorme influenza economica, da sola, senza l’Unione europea, sarebbe un paese debole.</p>
      <p sl="de">L’Europa ha bisogno di questa unità e gli elementi necessari per realizzarla sono a portata di mano. Dobbiamo affrontare la sfida dei cambiamenti climatici. Anche se l’esortazione all’unità proviene dagli Stati Uniti d’America – e anche se ci si deve sempre chiedere quali siano le motivazioni reali alla base di tale esortazione – le nostre relazioni transatlantiche ci impongono di far loro un favore ed essere uniti, perché una cosa è chiara: solo combinando l’enorme potenziale scientifico, economico, culturale e sociale che possiamo sviluppare sulle due sponde dell’Atlantico è possibile contribuire in modo efficace alla soluzione dei problemi mondiali.</p>
      <p sl="de">Le carte sono sul tavolo. Il Cancelliere Angela Merkel – molto spesso elogiata – ha sicuramente svolto un buon lavoro e dovrà svolgere altro duro lavoro. In fondo, è un fisico e i fisici sanno che le più grandi meraviglie nascono dagli elementi più disparati. I fisici sanno anche che a nulla si approda senza la matematica. Secondo la logica della matematica, due meno danno un più, quindi vi è ancora speranza per i gemelli di Varsavia.</p>
      <p sl="de">Sappiamo quali sono le difficoltà, signor Presidente in carica del Consiglio. Fedele ai suoi impegni diplomatici, ci ha detto di non poter rivelare tutto ciò che sa, ed è un bene, perché, se lo facesse, con il gran numero di problemi che deve affrontare, il clima in Aula stamattina sarebbe sicuramente meno sereno.</p>
      <p sl="de">Il nostro compito è diverso: dobbiamo rivolgere un appello ai governi che si riuniranno il 21 e 22 giugno. Nizza è stato un esercizio fallimentare non solo perché alcuni capi di governo si sono addormentati nel corso della serata, ma anche perché, il mattino dopo, la sciagura della cattiva azione è risultata evidente quando tutti hanno affermato che il Trattato non sarebbe stato sufficiente per 15 Stati membri e si sono chiesti come potesse esserlo per 27. Questo è il motivo per cui siamo giunti alla Costituzione. La Costituzione non è stata ratificata, ma siamo 27 Stati membri e non possiamo morire per Nizza. Se non riusciamo a conseguire risultati migliori di quelli di Nizza, dovremo ripiegare su Nizza. Quindi, onorevole Saryusz-Wolski, l’Unione europea morirà con Nizza. Non voglio che ciò accada. Dobbiamo trovare una soluzione che porti all’unità. Il Parlamento ha espresso la sua posizione nella relazione Barón Crespo-Brok e, a nome del mio gruppo, devo dire che il Parlamento userà questa relazione come punto di riferimento. Se sarà offerto meno di ciò che è descritto come necessario nella relazione, non sarà possibile alcun accordo. In ogni caso, se proporrete un risultato inferiore a queste richieste, il mio gruppo non lo approverà, e oggi voglio dirlo con grande chiarezza al Consiglio. Sia ottimista, signor Presidente in carica del Consiglio, e ci avrà al suo fianco. Continui a lottare, fino all’ultimo minuto. Non possiamo permetterci di fallire, di lasciare 26 Stati membri a mani vuote perché uno si rifiuta di stare al gioco. L’unione fa la forza, la divisione indebolisce.</p>
      <a text="(Applausi)"/>
    </intervention>
    <intervention id="4-013" speaker_id="2155" name="Sir Graham WATSON" is_mep="True" mode="spoken" nationality="United Kingdom" birth_date="23-03-1956" birth_place="Rothesay " p_group="Group of the Alliance of Liberals and Democrats for Europe" m_state="GB">
      <p sl="en">a nome del gruppo ALDE . – Signora Presidente, una cosa è nota a tutti, a chi è qui in Aula e a chi protesta a Heiligendamm: le grandi sfide cui devono far fronte i cittadini, sfide quali i cambiamenti climatici, la sicurezza energetica e la criminalità internazionale, restano irrisolte perché le nostre Istituzioni di governo non sono più idonee a svolgere i loro compiti.</p>
      <p sl="en">Gli Stati membri lo hanno riconosciuto quando hanno firmato il Trattato che adotta una Costituzione per l’Europa, sebbene alcuni ora ritrattino gli impegni assunti, senza nemmeno tentare la ratifica.</p>
      <p sl="en">Questo approccio è contrario allo spirito dell’Unione europea, contrario al buon senso, contrario agli interessi dei cittadini d’Europa. Come ha affermato Javier Solana il mese scorso, “proprio quando dovremmo essere più all’allerta, proprio quando la richiesta di Europa nel mondo è maggiore, l’Unione si ripiega su se stessa, immersa in uno stato di crisi istituzionale”.</p>
      <p sl="en">Agendo insieme, l’Europa può fare una differenza reale là dove i singoli Stati membri si troverebbero davanti a un muro. La carcerazione delle infermiere bulgare è un caso esemplare. In seguito al Consiglio europeo di gennaio, tutte le capitali europee hanno esercitato pressioni diplomatiche, che potrebbero presto porre fine alla prigionia delle infermiere. Chiediamo alla Presidenza del Parlamento di esortare il Vertice a mostrarsi altrettanto unito a sostegno di Alan Johnston, il giornalista della BBC prigioniero a Gaza.</p>
      <p sl="en">E sulle questioni più ampie, le questioni di importanza cruciale? Come disse Mark Twain, a conti fatti, è stato detto molto più di quanto sia stato fatto!</p>
      <p sl="en">Come possiamo proteggere i cittadini dall’utilizzo abusivo dei dati personali? Come possiamo garantire la sicurezza energetica? Come possiamo gestire la politica di immigrazione, se non riusciamo a dotarci degli strumenti necessari? Sono seri gli oppositori, quando affermano di voler sacrificare il buon governo in nome delle bandiere e dei titoli? Vogliono davvero difendere un sistema di veti nazionali che, come ha osservato il Presidente in carica del Consiglio Steinmeier, castra le iniziative fondamentali? La codecisione e il voto a maggioranza qualificata devono essere la regola, non l’eccezione, nel processo decisionale europeo.</p>
      <p sl="en">Il Consiglio europeo di giugno sarà l’occasione per chiudere un capitolo sterile della non cooperazione e cominciarne uno nuovo con un insieme di strumenti al passo con i tempi. L’Assemblea è ferma nella sua intenzione di stabilire una tabella di marcia per la riforma, che ne permetta l’entrata in vigore prima delle prossime elezioni europee. Auspichiamo una forte partecipazione del Parlamento alla CIG e chiediamo una rappresentanza maggiore e più pluralistica.</p>
      <p sl="en">In veste di coautore del Trattato costituzionale alla Convenzione europea, il Parlamento si aspetta di ricevere il trattamento che merita, non essere relegato ai margini come è avvenuto per i precedenti Trattati. Se il testo deve superare la percepita mancanza di legittimità della versione originale, i rappresentanti dei cittadini devono avere voce in capitolo. Tale voce si leverà contro un compromesso de minimis sul contenuto del testo e insisterà sul fatto che la Carta dei diritti fondamentali è troppo importante per snaturarla nel modo proposto dal Regno Unito, un modo che prevede un’appartenenza differenziata, una cittadinanza differenziata e diritti differenziati che non trovano posto in un’Europa di uguali.</p>
      <a text="(Applausi)"/>
      <p sl="en">La strada del minimo comune denominatore conduce inevitabilmente a un’Europa a due velocità.</p>
      <p sl="en">Che gli animi pavidi siano avvisati: questa è la migliore possibilità che abbiamo di far funzionare l’Europa per i cittadini. Non dobbiamo sprecarla e non la sprecheremo.</p>
      <a text="(Applausi)"/>
    </intervention>
    <intervention id="4-014" speaker_id="2109" name="Brian CROWLEY" is_mep="True" mode="spoken" nationality="Ireland" birth_date="04-03-1964" birth_place="Dublin" p_group="European Conservatives and Reformists Group" m_state="IE">
      <p sl="en">a nome del gruppo UEN . – Signora Presidente, innanzi tutto, vorrei congratularmi con il Cancelliere Merkel e con il Ministro Steinmeier per gli enormi sforzi compiuti finora per cercare di trovare una base comune e punti di accordo tra idee molto disparate sul futuro dell’Europa. Dico questo anche se il Ministro non ha voluto dirci tutto ciò che sa o tutte le impressioni che ha raccolto in questi ultimi mesi di negoziati e discussioni. E’ anche incredibile e irritante che non si riescano a compiere progressi sui principi e sulle questioni fondamentali della dichiarazione di Berlino, adottata da tutti gli Stati membri e approvata dal Parlamento. Abbiamo già accordi in base ai quali possiamo agire insieme.</p>
      <p sl="en">Ieri in Aula abbiamo parlato con eloquenza del 40° anniversario della Guerra dei sei giorni e di tutto ciò che potremmo e dovremmo fare se solo avessimo una Costituzione. Non abbiamo bisogno della Costituzione per un’azione immediata volta a risolvere la crisi umanitaria del popolo palestinese. Si può fare semplicemente, tramite accordo e decisione. Abbiamo già compiuto passi in questa direzione. Esistono altri ambiti in cui possiamo compiere progressi, quindi l’idea che, senza questo accordo definitivo, si cadrà improvvisamente in uno stato di paralisi è errata. Si troveranno i meccanismi per superare i problemi e le difficoltà.</p>
      <p sl="en">Dicendo questo, penso che dovremmo adottare una nuova Costituzione. Penso che dovremmo avere un nuovo Trattato che definisca chiaramente i ruoli e i poteri delle Istituzioni europee. Penso che i diritti dei cittadini debbano essere tutelati nel quadro di tale Costituzione o Trattato. Penso che gli attuali obiettivi e ideali dell’Unione europea debbano essere descritti espressamente nella Costituzione, che essa debba sostenere la democrazia, la libertà e i diritti individuali, che debba garantire che i diritti degli Stati membri non siano erosi e che i cittadini, attraverso i loro rappresentanti eletti, possano esprimersi al pari di altre istituzioni in altre organizzazioni.</p>
      <p sl="en">Tuttavia, penso anche che ci incomba un onere quando parliamo di ciò che i cittadini vogliono vederci fare. La gente non vuole vederci prendere nuove iniziative che attualmente non abbiamo il potere di portare avanti. Mi ha molto colpito che il Presidente in carica del Consiglio ECOFIN abbia sferrato un attacco così enfatico e veemente contro un singolo paese, quando avrebbe dovuto mantenere una posizione neutrale. Il Ministro Steinbrück ha erroneamente attaccato l’Irlanda e l’ha erroneamente attaccata riguardo agli accordi introdotti e concordati dagli Stati membri e dalla Commissione europea.</p>
      <p sl="en">Infine, quando guardiamo al futuro dell’Unione europea, il futuro che dobbiamo consegnare ai nostri figli e ai nostri nipoti deve essere migliore di quello che abbiamo ereditato dai nostri nonni, che lo crearono dalle ceneri della Seconda guerra mondiale. Guardiamo il bel bambino cui hanno dato vita e facciamo di lui un adulto pronto ad affrontare il XXI secolo.</p>
    </intervention>
    <intervention id="4-015" speaker_id="4254" name="Monica FRASSONI" is_mep="True" mode="spoken" nationality="Italy" birth_date="10-09-1963" birth_place="Veracruz " p_group="Group of the Greens/European Free Alliance - Co" m_state="IT">
      <p sl="it">a nome del gruppo Verts/ALE . – Signor Presidente, onorevoli colleghi, gli eventi che circondano il G8 e il suo probabile fallimento – su cui personalmente di certo non piangerei – ci spingono a guardare al Consiglio europeo come a un momento importante per l’Unione europea, in cui coerenza e ambizione devono andare di pari passo, anche perché la Presidenza di questo Parlamento ha accettato che tale processo sia esclusivamente intergovernativo. Sono molto preoccupata perché presto assisteremo a una ripetizione della notte di Nizza e mi dispiace che questo Parlamento non abbia saputo battersi più duramente per avere un ruolo più importante nel processo attuale.</p>
      <p sl="it">Per noi il problema fondamentale è quello di non cedere alla tentazione di restare sulla difensiva e aspettare di vedere cosa dicono i contrari, tanto poi facciamo un "accordino" con loro. Questo atteggiamento è sbagliato e in passato ha fatto sì che ci siamo dovuti adattare a compromessi di cui oggi paghiamo il prezzo.</p>
      <p sl="it">Penso che sarebbe molto più intelligente e serio se ci unissimo, andando all’offensiva, ai 18 paesi che vogliono una Costituzione europea. Per esempio Lei ha parlato della questione dei cambiamenti climatici, tuttavia dai miei vari colloqui e conversazioni mi risulta che in realtà si tratterà soprattutto di una specie di ritocco cosmetico. Perché? Quando era Commissario per l’ambiente, la signora Wallström, ha avanzato una proposta intelligente e interessante di protocollo sulla sostenibilità, riprendiamola seriamente e facciamo in modo che il dibattito sul cambiamento climatico si traduca effettivamente, in questo testo, in più poteri e più soldi per l’Unione europea, invece di ingannare i cittadini europei sulla questione facendo una specie di chiacchiera cosmetica.</p>
      <p sl="it">Abbiamo molte idee su come si potrebbe migliorare nel testo costituzionale: la problematica degli standard sociali minimi, la questione delle tasse, eliminare il diritto di veto in politica estera, migliorare il processo di revisione eliminando il veto. Penso che nella discussione dobbiamo essere offensivi e non soltanto difensivi.</p>
      <p sl="it">Un altro aspetto riguarda anche la nostra Istituzione: sono del tutto convinta, e il mio gruppo lo è con me, che dobbiamo che nell’ambito della discussione della Conferenza intergovernativa dobbiamo rilanciare il tema delle liste europee. Le liste europee sono un modo per diventare più europei, è un punto da noi perso per pochi voti qualche anno fa. Tuttavia, in preparazione delle elezioni europee del 2009, dobbiamo ritornare a parlare di come si fa veramente l’Europa e di come i cittadini possono votare davvero per un Parlamento che sia potente e influente. Per questo motivo, Presidente, io, con il mio gruppo, non sono per niente soddisfatta all’idea di avere tre o quattro piccoli osservatori alla Conferenza intergovernativa.</p>
      <p sl="it">Dobbiamo avere molto di più. Dobbiamo fare in modo che ci sia un dialogo aperto con il Consiglio sulla base degli accordi presi in modo tale che anche noi, in quanto rappresentanti eletti del popolo europeo, possiamo avere il potere di dire ciò che pensiamo, perché attraverso di noi potranno farlo anche i cittadini.</p>
      <a text="(Applausi)"/>
    </intervention>
    <intervention id="4-016" speaker_id="4303" name="Helmuth MARKOV" is_mep="True" mode="spoken" nationality="Germany" birth_date="05-06-1952" birth_place="Leipzig" p_group="Confederal Group of the European United Left - Nordic Green Left" m_state="DE">
      <p sl="de">a nome del gruppo GUE/NGL . – Signora Presidente, il Presidente in carica del Consiglio ha citato il motto della Presidenza del Consiglio tedesca, “Realizzare l’Europa insieme”, solo mi chiedo: insieme con chi? L’obiettivo primario era definire una tabella di marcia per proseguire il processo costituzionale. Ieri ne abbiamo discusso il contenuto, che il mio gruppo ha respinto, e quindi oggi posso evitare di parlarne, ma se si confrontano le affermazioni degli ultimi mesi sulla strategia – alcuni vogliono mantenere il testo tale e quale, anche se è stato respinto da due paesi, altri vogliono un po’ di più e altri un po’ di meno, alcuni vogliono di più sul mercato interno e altri di più sull’Europa sociale – le voci sono del tutto discordanti e finora si è mancato il bersaglio.</p>
      <p sl="de">Di recente, nella trasmissione “Europaforum” della WDR , si è parlato molto di solidarietà, quale principio su cui si fonda l’Unione europea e su cui dovrebbe continuare a svilupparsi. Infatti, così dovrebbe essere, solo che la politica del Consiglio non coincide con questa visione, perché ha continuato a seguire la tendenza delineata dalla strategia di Lisbona, con sempre più ambiti della vita definiti in termini economici, da ristrutturare in modo da adattarli a un’economia di mercato aperta con la libera concorrenza e con l’applicazione di criteri di gestione aziendale anziché di criteri economici. Ne sono esempi la liberalizzazione dei servizi postali, la direttiva sui servizi, la direttiva sulla salute e il Libro verde sul diritto del lavoro. Mentre i politici tendono sempre più a negarsi la possibilità di influenzare il corso degli eventi, la Presidenza del Consiglio insiste su regolamenti a livello europeo che a mio parere costituiscono un attacco ai cittadini e ai diritti umani. Due esempi: la conservazione dei dati personali dei passeggeri e il sistema di informazione sui visti, con la diffusa introduzione della raccolta di dati biometrici, mentre continua a non esistere un sistema comune europeo per la protezione dei dati. Tutto questo si estende ora al settore della politica estera.</p>
      <p sl="de">Negli ultimi mesi, è proseguita l’attuazione della strategia “Europa globale” per un’Europa competitiva, che riguarda essenzialmente l’accesso ai mercati per le imprese europee, anziché il commercio equo. Esistono altri esempi, come le pressioni volte a rafforzare il diritto dei brevetti, gli accordi di libero scambio al posto degli accordi di cooperazione, i partenariati economici al posto degli aiuti allo sviluppo. Al tempo stesso, il modo 4 del GATS è categoricamente abolito, il che colpisce direttamente la libera circolazione dei lavoratori.</p>
      <p sl="de">Riguardo al Vertice del G8, può anche essere legittimo che i capi di governo si riuniscano in privato per una grigliata e discutano il futuro dell’Unione europea e altre questioni importanti, ma gli obiettivi così negoziati dai grandi Stati membri dell’Unione e da altre potenze economiche sono descritti come se fosse necessario realizzarli a livello mondiale, eppure nemmeno tra i 27 Stati membri dell’Unione europea esiste accordo al riguardo. Nulla legittima le decisioni adottate in tale sede; a questo sono dovute le rumorose e giustificate proteste, cui si deve quindi prestare attenzione, anche se voglio dire con grande chiarezza che ci dissociamo da qualsiasi atto di violenza, a prescindere da chi lo commetta.</p>
    </intervention>
    <intervention id="4-017" speaker_id="1275" name="Jens-Peter BONDE" is_mep="True" mode="spoken" nationality="Denmark" birth_date="27-03-1948" birth_place="Åbenrå" p_group="Independence/Democracy Group - Co" m_state="DK">
      <p sl="da">a nome del gruppo IND/DEM. – Signora Presidente, la Presidenza e due miei stimati colleghi, Enrique Barón Crespo e Elmar Brok, vorrebbero che ignorassimo gli elettori francesi e olandesi. Hanno sbagliato a votare, quindi non devono più votare. La Presidenza, i relatori e la grande maggioranza del Parlamento vogliono far entrare in vigore l’intera Costituzione respinta, solo con un nuovo nome e senza referendum . Il minitrattato del Presidente Sarkozy non significa meno obblighi. “Mini” si riferisce alla forma del processo decisionale, con un’influenza minima degli elettori e nessun referendum . Il Cancelliere tedesco ha indicato la strada. Chiede a tutti i paesi di accettare il contenuto di una Costituzione che nemmeno il suo paese ha ratificato. Sia in Slovacchia sia in Germania si prospetta una controversia costituzionale.</p>
      <p sl="da">Roman Herzog, ex presidente della Corte costituzionale di Karlsruhe, ex Presidente tedesco, nonché presidente della nostra Convenzione per i diritti fondamentali, ha dichiarato che l’84 per cento della legislazione tedesca deriva da Bruxelles e già ora è dubbio che la Germania si possa definire una democrazia parlamentare. Con 59 nuovi settori in cui i parlamenti nazionali non avranno diritto di veto, i paesi dell’Unione non saranno più democrazie parlamentari. Non è più dubbio, quindi, ma innegabile che la legislazione avanzata da funzionari pubblici e lobbisti ha soppiantato la forma di governo che chiamavamo democrazia parlamentare. Una cosa conforta: per ora, soltanto 16 dei 27 Stati membri dell’Unione, che rappresentano il 37 per cento degli elettori, hanno ratificato la Costituzione entro il termine di due anni, fissato all’unanimità. Su una base prettamente formale, la Costituzione è dunque morta. Organizziamo una nuova Convenzione, direttamente eletta, incaricata di preparare un testo che possa essere adottato per conferire alle democrazie nazionali esistenti trasparenza, prossimità ai cittadini e maggiore democrazia nei settori in cui decidiamo di legiferare insieme. Organizziamo referendum in tutta l’Unione europea, in modo da dare l’ultima parola agli elettori.</p>
    </intervention>
    <intervention id="4-018" speaker_id="28507" name="Ashley MOTE" is_mep="True" mode="spoken" nationality="United Kingdom" birth_date="25-01-1936" birth_place="London" p_group="Non" m_state="GB">
      <p sl="en">a nome del gruppo ITS . – Signora Presidente, secondo il Libro bianco del governo britannico sulla Costituzione originaria, questa non comportava cambiamenti radicali, ma perché adottare una Costituzione se non si vogliono cambiamenti radicali? Quale altro scopo si potrebbe avere? Ora il Cancelliere Angela Merkel dice che la nuova versione dovrebbe avere un altro nome, ma “utilizzare una diversa terminologia senza cambiare la sostanza giuridica”. Quanto è rassicurante sentirsi ricordare con tanta vivacità l’impegno tedesco a favore della democrazia e dello Stato di diritto!</p>
      <p sl="en">La vecchia e, senza dubbio, la nuova Costituzione invertono completamente le relazioni tra l’Unione europea e gli Stati membri e tra chi governa e chi è governato. Vi chiedo: quando mai, in passato, una nazione sovrana ha permesso ad estranei di scrivere e imporle una nuova Costituzione, se non dopo essere stata sconfitta in guerra? Nel mio paese, lo Stato attinge i suoi poteri dal popolo e risponde ad esso del suo operato. L’Unione ora prevede che lo Stato esista per diritto e siano i cittadini a rispondere davanti ad esso. I nostri diritti e le nostre libertà sono nostri diritti di nascita. Non sono donati o concessi a discrezione di una schiera passeggera di nullità politiche, oggi qui e domani chissà.</p>
      <p sl="en">Il progetto originale della Costituzione ci ha reso un grande servizio. Ha cristallizzato il futuro. Ha tentato di trasformare un’Europa delle nazioni in una nazione chiamata Europa. Ci ha costretti a decidere se permettere agli europei di diventare i nostri padroni. Non lo permettiamo. Siete nostri vicini. Dovreste essere nostri amici, ma niente di più.</p>
      <p sl="en">Comunque si decida di chiamarla, questa, come quella precedente, non sarà una Costituzione nel vero senso del termine. La prima era vaga, grandiosa, imprecisa, complessa, disorientante ed estremamente lunga. Ancora più importante, anziché conferire nuovi poteri, era improntata alla proscrizione. Creava leggi anziché definire un quadro per legiferare. Non forniva pesi e contrappesi efficaci per controllare i futuri legislatori, né un meccanismo per fermare il treno. Consolidava il potere per un sistema di governo perpetuando la burocrazia e trasformava gli Stati membri da teorici padroni della Casa di Bruxelles in suoi servi. Dov’è la differenza ora? Questa Costituzione non è la risposta. E’ una soluzione degli anni ’50 alle problematiche del terzo millennio, e oggi il mondo è molto diverso. Non c’è da stupirsi dell’ostilità presente in tutti i 27 Stati membri.</p>
      <a text="(Applausi)"/>
    </intervention>
    <intervention id="4-020" speaker_id="28359" name="Jana BOBOŠÍKOVÁ" is_mep="True" mode="spoken" nationality="Czechia" birth_date="29-08-1964" birth_place="Praha" p_group="Non" m_state="CZ">
      <p sl="cs">Onorevoli deputati, non sembra che l’Unione, nella sua gestione quotidiana, sia entrata in crisi per la mancata adozione della Costituzione UE. Secondo gli esperti, l’attività dell’Unione non è stata ostacolata dall’allargamento del 2004. Al contrario, il processo legislativo ha in realtà accelerato il ritmo. Tuttavia, non parliamo della rapidità del processo di adozione dei documenti, ma della qualità di tali documenti.</p>
      <p sl="cs">Il nuovo Trattato deve garantire condizioni paritarie a tutti gli Stati membri, indipendentemente dalle loro dimensioni e dalla loro permanenza nell’Unione. Non deve, in nessun caso, distorcere ulteriormente la considerazione del processo decisionale e di voto. La legittimità democratica dell’Unione deve basarsi sul principio dell’equa rappresentanza per i cittadini e per gli Stati membri. I processi legislativi e decisionali devono essere trasparenti e i governi e i parlamenti degli Stati membri devono essere in grado di controllarli. Occorre rafforzare il principio di sussidiarietà e impegnarsi a non calpestarlo, come spesso accade.</p>
      <p sl="cs">Il documento non dovrebbe contenere una Carta dei diritti fondamentali. L’Unione dovrebbe invece aderire alla Convenzione europea per la protezione dei diritti umani e delle libertà fondamentali firmata a Roma nel 1950.</p>
    </intervention>
    <intervention id="4-021" speaker_id="1920" name="Hartmut NASSAUER" is_mep="True" mode="spoken" nationality="Germany" birth_date="17-10-1942" birth_place="Marburg/Lahn" p_group="Group of the European People's Party (Christian Democrats) and European Democrats" m_state="DE">
      <p sl="de">Signor Presidente, onorevoli deputati, non sarà mai sottolineato abbastanza che questo Vertice stabilirà se l’Unione europea possiede la capacità politica e insieme la forza di adattare i fondamenti dei Trattati, attualmente applicati a 27 Stati membri, alle crescenti richieste di un mondo globalizzato, o se fallirà in questa sfida e continuerà a impegnarsi senza risultati. La relazione Barón Crespo/Brok è la prova degli sforzi compiuti per far approvare il programma per l’adozione del Trattato, e questo Parlamento è lieto di appoggiarli. I pochi Stati membri il cui consenso è tuttora causa di dibattito dovrebbero forse riflettere se, per i propri specifici ed egoistici interessi, stanno mettendo in pericolo il consolidamento della Comunità. L’Europa non deve consentire a se stessa di affondare in questa sorta di gretto pantano.</p>
      <p sl="de">Ciò detto, occorre tener presente che il consenso di tutti i capi di Stato o di governo è necessario solo in principio ma non è esclusivo, pertanto ricordiamoci che non sono stati loro ad affondare il Trattato costituzionale, ma i cittadini che hanno detto “no”. Mi permetto di dubitare che riusciremo a ottenerne il consenso risollevando il Trattato dal pericoloso angolo del referendum senza esaminare le ragioni del loro rifiuto.</p>
      <p sl="de">La struttura del mio paese mi induce a oppormi ai referendum , ma sono assolutamente favorevole ad approfondire la profonda e continua inquietudine riguardo all’Unione europea e ad affrontarla in maniera produttiva; anche per questo, il Vertice deve lanciare un segnale, che non significa far quadrare il cerchio, perché l’insoddisfazione si è sentita concretamente, riguardo, ad esempio, alla mancanza di confini sia interni che esterni. E’ necessario stabilire dei limiti all’interno dell’Europa, nei suoi rapporti con gli Stati membri; nel mercato interno, in ogni caso, ci stiamo scontrando con i limiti dell’integrazione, mi riferisco ai limiti che i cittadini sono disposti ad accettare quali regole e normative europee, e anche la Commissione figura tra coloro che trasgrediscono tali confini dell’integrazione, talvolta completamente e senza alcuna traccia di sussidiarietà.</p>
      <p sl="de">La struttura di un nuovo Trattato è necessaria. A chi sbarra la strada alla revisione dei Trattati per interessi personali e per ristrettezza mentale viene da chiedere se realmente appartenga a questa Comunità, e non mancheremo di chiederglielo.</p>
      <p sl="de">Non dimentichiamo, tuttavia, che mentre il Trattato richiede il consenso dei capi di Stato o di governo, l’Europa necessita anche di un “sì” dai suoi cittadini.</p>
    </intervention>
    <intervention id="4-022" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signora Presidente, la Costituzione dovrebbe innanzi tutto offrire le basi sulle quali poter organizzare meglio una politica estera e di sicurezza comune, ma si tratta solo di un utile presupposto e non di un requisito indispensabile, né tanto meno possiamo attendere di avere una Costituzione prima di prendere determinati provvedimenti.</p>
      <p sl="de">Essendo a conoscenza, signor Presidente in carica del Consiglio, del suo forte impegno personale, le chiedo, nonostante i suoi altri compiti, di fare qualcosa in più per il Medio Oriente nelle prossime settimane. Il dibattito di ieri era incentrato sull’esame della situazione “40 anni dopo”; 40 anni dopo, non garantiamo ancora un sostegno sufficiente alle forze di nessuna delle parti impegnate a favore della pace, siano esse israeliane o palestinesi o arabe.</p>
      <p sl="de">Negli ultimi giorni, ho letto una serie di commenti di israeliani, tra i quali Dan Diener, Tom Segev, Meir Shalev e Yaël Dayan, che sostengono esplicitamente il principio dei “territori in cambio della pace”, a cui gli stessi palestinesi si sono ora votati, secondo il piano saudita, così come gli arabi. Ne consegue, quindi, che l’Unione europea deve chiarire senza ambiguità, mediante la politica che persegue, il suo sostegno a tutte queste forze – tra cui l’attuale governo palestinese – che sostiene tali principi e intende realmente condurre una battaglia contro l’estremismo e il terrorismo. Occorre rimuovere la divisione artificiale che consiste nel dialogare con gli uni e non con gli altri.</p>
      <p sl="de">Esiste una coalizione di governo in Israele e una coalizione di governo in Palestina, ed entrambe necessitano del nostro sostegno onde creare le condizioni per il processo di pace; pertanto, signor Presidente in carica, le chiedo, soprattutto a fronte del suo profondo impegno a riguardo, di offrire il suo sostegno, negli ultimi giorni della sua Presidenza del Consiglio, a tutte quelle forze che intendono e possono resistere alla violenza e rendere possibile il processo di pace. Se ciò avvenisse, la sua presidenza non avrebbe soltanto lavorato per una Costituzione, ma avrebbe altresì creato le condizioni per avviare una politica estera e di sicurezza comune in Medio Oriente.</p>
    </intervention>
    <intervention id="4-023" speaker_id="4514" name="Andrew DUFF" is_mep="True" mode="spoken" nationality="United Kingdom" birth_date="25-12-1950" birth_place="Birkenhead" p_group="Group of the Alliance of Liberals and Democrats for Europe" m_state="GB">
      <p sl="en">Signor Presidente, signor Presidente in carica del Consiglio, che cosa ne pensa di questa nuova mania del Trattato semplificato? Personalmente, mi sembra strano che chi sostiene questa semplificazione tenti di eliminare l’articolo più semplice che si trovi nel pacchetto del 2004, cioè il primo articolo, che enuncia i principi su cui si fonda l’Unione. Il problema è che, cercando di semplificare, si finisce per essere semplicistici e, cercando di definire un Trattato modificato, anziché un Trattato consolidato, si entra nel regno della pura semantica. Cambiando la terminologia ed eliminando i simboli, si rischia di trasformare l’euroscetticismo in eurocinismo.</p>
      <p sl="en">Il fatto è che non vi è alcun modo di uscire dalla crisi, se non con una forte leadership democratica e una chiara visione dell’interesse comune dell’Europa, e tale leadership al momento è certamente fornita dalla Presidenza e dalla Commissione.</p>
    </intervention>
    <intervention id="4-024" speaker_id="28358" name="Konrad SZYMAŃSKI" is_mep="True" mode="spoken" nationality="Poland" birth_date="06-12-1969" birth_place="Kalisz" p_group="European Conservatives and Reformists Group" m_state="PL">
      <p sl="pl">Signor Presidente, se il Vertice dell’Unione europea ha il compito di avviare iniziative positive verso la riforma del Trattato è fondamentale dimostrare flessibilità e disponibilità a scendere a compromessi con i paesi che hanno espresso riserve riguardo ad alcune disposizioni del Trattato.</p>
      <p sl="pl">Il Cancelliere Angela Merkel ha dimostrato finora molta buona volontà. Pertanto chiedo alla Germania di non sprecare questo capitale proprio alla fine della Presidenza. Non deve farsi ingannare da quei politici che rifiutano il compromesso e minacciano di opporsi al Trattato qualora esso non comprenda la Carta dei diritti fondamentali o un’intera serie di cambiamenti costituzionali.</p>
      <p sl="pl">Il fanatismo costituzionale non è la maniera migliore per risolvere la crisi. Un concreto progresso verso la riforma del Trattato verrà realizzato se il prossimo Vertice dell’Unione europea adotterà un mandato di negoziazione ampio e flessibile in materia di ripartizione delle competenze, di principi della rappresentanza esterna, di simboli costituzionali e del sistema di voto nel Consiglio. Qualora questo non dovesse accadere, perderemo altro tempo crogiolandoci nella nostra inflessibilità. Non credo che sia quello che l’Europa si aspetta da noi.</p>
    </intervention>
    <intervention id="4-025" speaker_id="28233" name="Rebecca HARMS" is_mep="True" mode="spoken" nationality="Germany" birth_date="07-12-1956" birth_place="Hambrock bei Uelzen" p_group="Group of the Greens/European Free Alliance - Co" m_state="DE">
      <p sl="de">Signor Presidente, una delle ragioni che hanno indotto questo Parlamento ad accoglierla con un lungo applauso, Ministro Steinmeier, risiede nel fatto che lei, durante le celebrazioni del cinquantesimo anniversario dell’Unione europea, così come la Presidente Angela Merkel, ci ha posto di fronte agli obiettivi positivi del rinato processo costituzionale. Ciò nonostante, i deputati in questa Assemblea continuano a chiedersi come e quando questo processo diplomatico incentrato sul minitrattato o su qualche altro tipo di trattato, attualmente chiuso, verrà nuovamente aperto. Obiettivi validi come quelli ripetutamente presentati dalla Presidenza del Consiglio possono in effetti sostenere lo sguardo dei cittadini, pertanto come mai, di fronte a tanti buoni propositi, se ne elude la partecipazione a lungo termine, attesa da tempo? E’ necessario chiarire, al più tardi entro il prossimo Vertice, proprio come porre fine a questa continua esclusione dei cittadini dal processo costituzionale.</p>
      <p sl="de">Vorrei anche discutere di un particolare settore strategico, vale a dire della politica in materia di clima, che attualmente in Europa viene discussa principalmente in relazione al Vertice del G8, e il Vertice di giugno potrà considerarsi un successo, dal mio punto di vista, soltanto se quanto fatto a livello internazionale sarà all’altezza degli accordi presi per conto dell’Europa a marzo. L’obiettivo dell’aumento di due gradi della temperatura, il riconoscimento della necessità di conseguire una riduzione mondiale di CO2 del 30 per cento, e del fatto che l’ONU sia l’istituzione più adatta per le reciproche consultazioni in materia sono, a mio avviso, condizioni essenziali. Se George Bush, a Heiligendamm, ostacola, tra le altre cose, questo tipo di accordo, credo che i capi di Stato europei presenti non dovrebbero aspettarsi niente. A mio parere, i risultati del Vertice di marzo sono più che validi e credo che sia necessario metterli in pratica, perché George Bush, il Presidente degli Stati Uniti, presto diventerà l’uomo del passato.</p>
    </intervention>
    <intervention id="4-026" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">In questo Consiglio europeo la priorità dovrebbe andare a cinque preoccupazioni principali, vale a dire porre un freno all’aumento dei tassi di interesse da parte della Banca centrale europea, al fine di evitare che l’ingiustizia sociale si aggravi; incrementare i pubblici investimenti onde creare più posti di lavoro e riconoscerne i diritti e ridurre la povertà e l’esclusione sociale; discutere misure volte a intensificare la democrazia partecipativa e a estendere il dibattito pluralista sulle questioni europee; impegnarsi nella causa di una pace giusta per il Medio Oriente, in cui i diritti sovrani dei palestinesi e dei cittadini iracheni siano tutelati; e rafforzare la cooperazione e la solidarietà a livello mondiale onde ridurre l’ineguaglianza sociale e regionale.</p>
      <p sl="pt">Ci troviamo invece davanti all’ossessione di perseguire le principali proposte contenute nel progetto neoliberale del Trattato costituzionale, decaduto quando è stato rifiutato dagli elettori francesi e olandesi. Al momento, lo scopo è chiaramente quello di evitare il dibattito pubblico, di eludere i referendum , di impedire ai cittadini di esprimere la loro opinione sovrana e sostenere la concentrazione del potere tra le maggiori potenze europee, per favorire gli interessi dei gruppi finanziari ed economici. Per quanto ci riguarda, è necessario dare la priorità al progresso economico e sociale, e ai diritti dei lavoratori e della gente. Qualsiasi proposta per un nuovo Trattato deve, certamente, essere sottoposta agli elettori nel corso di referendum da tenersi in ogni Stato membro in date decise dalle rispettive autorità nazionali.</p>
    </intervention>
    <intervention id="4-027" speaker_id="4525" name="Nigel FARAGE" is_mep="True" mode="spoken" nationality="United Kingdom" birth_date="03-04-1964" birth_place="Farnborough" p_group="Non" m_state="GB">
      <p sl="en">Signor Presidente, mi stupisce che si abbia l’impudenza di definire quella in corso una discussione, perché il Ministro non ci ha detto niente sul contenuto dei negoziati, ma naturalmente non vi è alcun dibattito, vero? Non vi è alcun dibattito nei parlamenti nazionali, nessun parere informato sulla stampa, nessuna discussione. Perché? Perché l’intero Trattato è redatto in segreto e perché non volete coinvolgere i cittadini d’Europa. Temete che quanto più sanno dei vostri piani grandiosi, tanto più è probabile che votino “no”.</p>
      <p sl="en">Ancora peggio, l’intero processo è portato avanti con totale disonestà. Per il Cancelliere Merkel, parlare in una lettera della proposta di utilizzare una diversa terminologia senza cambiare la sostanza giuridica è materia da Alice attraverso lo specchio . E’ una distorsione del linguaggio. E’ un tentativo deliberato di impedire lo svolgimento di referendum liberi ed equi nei paesi europei. E’ il vostro progetto di agire come un bulldozer : ignorare i risultati dei referendum in Francia e nei Paesi Bassi e perseguire i vostri obiettivi politici dimenticando i cittadini.</p>
      <p sl="en">Non dubito che pensiate di farla franca, ma dal punto di vista britannico sono certo che Tony Blair, nel suo ultimo atto da Primo Ministro britannico, firmerà praticamente tutto ciò che vorrete. Tuttavia, passerà al suo successore qualcosa di simile a una granata con la linguetta sganciata, perché saranno esercitate enormi pressioni su Gordon Brown affinché indica un referendum su questo Trattato nel Regno Unito. In realtà, andrei ancora oltre. Sono certo che questo Trattato non diventerà legislazione britannica se i britannici non otterranno un referendum e, quando si svolgerà tale referendum , essi diranno “no”.</p>
      <p sl="en">Tuttavia, se siete fieri del vostro progetto europeo, se siete veri democratici, vi assocerete alla mia richiesta di permettere ai cittadini di decidere il loro futuro. Non imponeteglielo!</p>
    </intervention>
    <intervention id="4-028" speaker_id="4516" name="Roger HELMER" is_mep="True" mode="spoken" nationality="United Kingdom" birth_date="25-01-1944" birth_place="London" p_group="Europe of Freedom and Direct Democracy Group" m_state="GB">
      <p sl="en">Signor Presidente, una priorità della Presidenza tedesca è lo strenuo tentativo di resuscitare il contenuto del Trattato costituzionale dell’Unione, che è stato sonoramente respinto dagli elettori francesi e olandesi. Affermiamo di essere un’Europa dei valori, fondata sulla democrazia e sullo Stato di diritto, tuttavia questo tentativo di resuscitare la Costituzione, senza tenere conto della volontà chiaramente espressa dagli elettori, dimostra grande disprezzo per la democrazia e per i cittadini europei, e i metodi proposti sono ingannevoli e vergognosi.</p>
      <p sl="en">Lo avete già sentito, ma lo ribadisco ancora una volta: abbiamo la lettera nella quale il Cancelliere Merkel propone di utilizzare una diversa terminologia senza cambiare la sostanza giuridica e di sostituire la Carta dei diritti fondamentali con una specie di breve riferimento che abbia lo stesso valore giuridico. Cancelliere Merkel, questa è vera e propria disonestà! Dovrebbe vergognarsi. I nostri leader fingeranno così che il nuovo Trattato sia totalmente diverso e ci negheranno un referendum .</p>
      <p sl="en">Rammento al Primo Ministro entrante del mio paese, Gordon Brown, che è vincolato al chiaro impegno, assunto nel manifesto laburista, di sottoporre la Costituzione al parere del popolo britannico. Non potrà pretendere che qualche ritocco superficiale gli permetta di sottrarsi a tale impegno.</p>
    </intervention>
    <intervention id="4-029" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">A norma del Regolamento, il Presidente non può riprendere un deputato che è appena intervenuto, ma, se ne avessi la possibilità, lo farei, onorevole Helmer, perché lei ha appena insultato un capo di governo e devo dire che a mio parere si è comportato in modo molto poco britannico.</p>
    </intervention>
    <intervention id="4-030" speaker_id="4542" name="Timothy KIRKHOPE" is_mep="True" mode="spoken" nationality="United Kingdom" birth_date="29-04-1945" birth_place="Newcastle upon Tyne" p_group="European Conservatives and Reformists Group" m_state="GB">
      <p sl="en">Signor Presidente, non si possono scegliere gli oratori che sembrano vicini alle proprie posizioni in queste discussioni. Comunque, mi atterrò al mio testo.</p>
      <p sl="en">Il mio testo, com’era prevedibile, esprime il timore che alla riunione del Consiglio, che è fondamentale, si dedichi tutta l’attenzione alla questione della Costituzione. Assieme ai miei colleghi, non ritengo che una Costituzione sia di per sé necessaria, né che al momento vi sia un’enorme crisi in Europa che ne richieda l’adozione. Ci auguriamo che si trovi una soluzione che non imponga l’adozione della Costituzione a qualunque costo, considerati i pareri espressi dai cittadini della Francia e dei Paesi Bassi. Ci auguriamo che il Vertice di Laeken e ciò che esso rappresenta, cioè l’obiettivo di rendere l’Unione più trasparente e meno intrusiva nella vita dei nostri cittadini, siano alla base di qualsiasi decisione che sarà adottata a questo importantissimo Vertice.</p>
      <p sl="en">Tuttavia, voglio dire che sono felicissimo che il Cancelliere tedesco abbia manifestato grande interesse per la questione dei cambiamenti climatici e la necessità di cooperare per tentare di trovare soluzioni al riscaldamento globale e, di fatto, alla povertà globale provocata da questi cambiamenti. Con il leader del mio partito, David Cameron, condivide il fermo impegno di affrontare le sfide più gravi cui l’umanità deve oggi far fronte. Riguardo a questo tipo di politica energica, ne avvertiamo tutti l’enorme urgenza e priorità e riteniamo di poter lavorare insieme nel modo adeguato. Possiamo agire insieme al fine di rafforzare l’Unione nella mente dei cittadini, invece di creare sospetti sulle sue intenzioni future.</p>
    </intervention>
    <intervention id="4-031" speaker_id="4429" name="Robert GOEBBELS" is_mep="True" mode="spoken" nationality="Luxembourg" birth_date="03-04-1944" birth_place="Luxembourg" p_group="Group of the Progressive Alliance of Socialists and Democrats in the European Parliament" m_state="LU">
      <p sl="de">Signor Presidente, il Parlamento è disposto ad accettare una revisione del Trattato costituzionale, ma – e lo dico a beneficio del Presidente in carica del Consiglio – soltanto se il contenuto politico sarà adeguato. Gli strenui sforzi volti a usare la semantica come mezzo per assecondare le sensibilità nazionali possono essere accettati, purché l’Unione, nel suo insieme, acquisisca una maggiore capacità di agire e ciò significa più decisioni a maggioranza qualificata, anche nella politica estera. Il Presidente Sarkozy insiste su un minitrattato. Come una minigonna, un minitrattato copre solo l’essenziale.</p>
      <p sl="de">I cittadini d’Europa vogliono rapporti chiari, non cavilli giuridici sulle radici quadrate escogitati da diplomatici in camere oscure. Se il Trattato comprenderà o meno riferimenti alla bandiera europea o all’inno europeo non è questione di vita o di morte. La bandiera con le stelle continuerà a sventolare e l’inno alla gioia europea non cesserà di risuonare. Che il ministro degli Esteri non si possa chiamare ministro degli Esteri è però un problema di etichettatura ingannevole. Se il successore del signor Solana potrà agire solo previa decisione unanime dei ministri degli Esteri, tanto vale chiamarlo portalettere.</p>
      <p sl="de">Che senso ha un Presidente stabile del Consiglio europeo, se un solo gemello polacco può bloccare negoziati indispensabili, per esempio con la Russia? I cittadini – anche molti di quelli che hanno detto “no” – non vogliono meno Europa, ma un’Europa che si occupi dei loro problemi. Ciò significa che si devono prevedere diritti fondamentali vincolanti per tutti i cittadini e, soprattutto, si devono garantire ed estendere i diritti sociali fondamentali. Il nuovo Trattato deve prevedere che tutte le proposte presentate dalla Commissione siano accompagnate da una valutazione dell’impatto sociale. Si deve inoltre creare una solida base giuridica per i servizi pubblici. Sostengo la Presidenza del Consiglio, ma non tradirò i miei principi, e di sicuro non sarò il solo.</p>
    </intervention>
    <intervention id="4-032" speaker_id="28314" name="Anneli JÄÄTTEENMÄKI" is_mep="True" mode="spoken" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="fi">Signor Presidente, il prossimo Vertice dell’Unione europea si concentrerà sul modo in cui rafforzare l’Unione al suo interno. Si spera che il nuovo Trattato, più compatto, permetterà all’Unione di migliorare la sua capacità di adottare decisioni e che l’Unione in futuro sarà in grado di concentrarsi sulle questioni fondamentali concrete. Tra le più importanti, figurano la lotta contro i cambiamenti climatici e le problematiche ambientali.</p>
      <p sl="fi">Al Vertice di Helsinki dello scorso novembre, l’Unione europea, la Russia, la Norvegia e l’Islanda hanno concordato una politica sulla dimensione settentrionale. Le questioni ambientali, in particolare, si sono rivelate un successo. Un esempio è l’impianto di trattamento delle acque reflue per l’area sudoccidentale di San Pietroburgo.</p>
      <p sl="fi">Tuttavia, queste questioni ambientali non si possono lasciare alla fase raggiunta finora: questo non è il momento di fermarsi, anzi è ora di muoversi rapidamente. E’ soprattutto al nord che le conseguenze dei cambiamenti climatici si manifestano nel modo più drammatico, perché al nord la natura è molto delicata e dobbiamo proteggere le condizioni di vita delle popolazioni indigene. Per questo motivo, mi auguro che, sotto la guida della Germania, siano garantiti finanziamenti supplementari per il Fondo per il partenariato ambientale e si attribuisca così un ruolo più significativo ai cambiamenti climatici e alle problematiche ambientali nella politica sulla dimensione settentrionale e nel controllo dei cambiamenti climatici.</p>
    </intervention>
    <intervention id="4-033" speaker_id="28341" name="Mirosław PIOTROWSKI" is_mep="True" mode="spoken" nationality="Poland" birth_date="09-01-1966" birth_place="Zielona Góra" p_group="European Conservatives and Reformists Group" m_state="PL">
      <p sl="pl">Signor Presidente, negli ultimi due anni si sono compiuti sforzi nell’Unione europea per trovare una soluzione ragionevole che permetta di uscire dalla crisi creatasi in seguito al rifiuto del Trattato costituzionale da parte dei cittadini francesi e olandesi. Durante il cosiddetto periodo di riflessione, sono stati suggeriti vari modi di semplificare il funzionamento delle strutture fossilizzate dell’Unione. In realtà, sembra che tutto questo tempo sia stato sprecato, perché le uniche proposte presentate prevedono lo snellimento del vecchio Trattato, conservandone però la maggioranza delle disposizioni chiave.</p>
      <p sl="pl">L’intenzione è presentare il testo snellito ai paesi che hanno già ratificato il primo Trattato come se si trattasse essenzialmente di una versione invariata del documento originale. Tuttavia, agli altri paesi, sarà presentato come un testo completamente nuovo, un documento di compromesso. Questa azione va ben oltre la solita manipolazione delle nazioni d’Europa. Per giunta, si prevede addirittura di negare alle popolazioni la possibilità di rendere noto il loro parere tramite un referendum . Penso che dovremmo opporci fermamente a tutto questo.</p>
    </intervention>
    <intervention id="4-034" speaker_id="28325" name="Sylwester CHRUSZCZ" is_mep="True" mode="spoken" nationality="Poland" birth_date="22-08-1972" birth_place="Głogów" p_group="Independence/Democracy Group" m_state="PL">
      <p sl="pl">Signor Presidente, si prevede che al prossimo Consiglio europeo di Bruxelles si prenderà la decisione di cominciare a elaborare un nuovo Trattato dell’Unione, basato sulla Costituzione europea respinta due anni fa. La sensazione che sia già stato deciso da tempo, non solo che le nazioni d’Europa hanno bisogno di una costituzione comune, ma anche la forma che tale costituzione dovrà assumere, può essere giustificata. I referendum nazionali in due Stati membri dell’Unione europea hanno comunque dimostrato che il progetto di Costituzione per l’Unione è molto controverso.</p>
      <p sl="pl">Confido nel fatto che al Vertice di giugno a Bruxelles non vi sarà l’unanimità sulla convocazione di una Conferenza intergovernativa per l’adozione di un nuovo Trattato per l’Unione. Mi auguro anche che i rappresentanti del governo polacco bloccheranno nuovi passi verso un superstato europeo. Faremmo meglio ad adoperarci per garantire i diritti dei cittadini nel mondo moderno, anziché lavorare a una costituzione comune, quale che sia il nome che le si vorrà dare, e rafforzare l’influenza dell’Unione a spese della sovranità nazionale.</p>
    </intervention>
    <intervention id="4-035" speaker_id="23780" name="Bogdan KLICH" is_mep="True" mode="spoken" nationality="Poland" birth_date="08-05-1960" birth_place="Kraków" p_group="Group of the European People's Party (Christian Democrats) and European Democrats" m_state="PL">
      <p sl="pl">Signor Presidente, ci auguriamo che questo Vertice sia un successo, altrimenti noi leader europei saremo accusati di incompetenza. Dimostreremo di non essere in grado di far uscire l’Unione dalla crisi e darle nuovo impulso, che di fatto è ciò che vuole la maggioranza degli europei e, a dispetto di ciò che hanno affermato altri eurodeputati polacchi, è ciò che auspicano anche i cittadini polacchi. Il 73 per cento dei miei connazionali è soddisfatto dell’appartenenza della Polonia all’Unione europea e sostiene il processo di integrazione europea.</p>
      <p sl="pl">Vogliamo quindi un’Unione più integrata, un’Unione approfondita, e vogliamo un’Unione con un maggiore orientamento comunitario e meno caratterizzata dall’egocentrismo nazionale. Ciò significa maggiori competenze per l’Unione, rafforzamento del metodo comunitario e potenziamento delle Istituzioni europee. In breve, significa più Unione.</p>
      <p sl="pl">In secondo luogo, vogliamo un’Unione più giusta. Vogliamo un’Unione in cui il parere di ogni cittadino abbia pari peso, a prescindere dal fatto che tale cittadino provenga da un paese grande, piccolo o di medie dimensioni. Ci auguriamo altresì che si adotti il cosiddetto sistema delle radici quadrate, proposto dalla Polonia, per quanto riguarda la definizione di un nuovo metodo di adozione delle decisioni in seno al Consiglio.</p>
      <p sl="pl">In terzo luogo, vogliamo un’Unione caratterizzata dalla solidarietà, che resti fedele alle sue radici storiche. In fondo, il principio di solidarietà ha sostenuto l’intero processo di integrazione europea. Oggigiorno, tale solidarietà è espressa sotto forma di solidarietà politica quando gli interessi di uno Stato membro sono minacciati, sulla base del principio tutti per uno e uno per tutti. Solidarietà significa anche solidarietà economica, che comprende il sostegno alle regioni più deboli nel quadro della politica di coesione.</p>
      <p sl="pl">Infine, vogliamo un’Europa efficace ed efficiente, in grado di rispondere alle sfide della globalizzazione e alle minacce nel mondo intorno a noi, in particolare quelle che trascendono i confini nazionali. Vogliamo un’Unione in grado di combattere il terrorismo e la criminalità organizzata.</p>
    </intervention>
    <intervention id="4-036" speaker_id="1952" name="Jan Marinus WIERSMA" is_mep="True" mode="spoken" nationality="Netherlands" birth_date="26-08-1951" birth_place="Groningen" p_group="Socialist Group in the European Parliament - Vice" m_state="NL">
      <p sl="nl">Signor Presidente, sebbene oggi tutta l’attenzione sia ovviamente concentrata sul futuro del processo costituzionale, vorrei affrontare una questione diversa. Siamo entusiasti delle iniziative adottate dalla Presidenza, non ultimo nei riguardi dell’Asia centrale. A mio parere, è positivo che l’Unione europea rivolga l’attenzione a tale regione dell’Asia, che è molto vicina all’Europa e ai nuovi vicini dell’Unione. Finora, era una sorta di spazio vuoto sulla nostra carta geografica e penso sia importante sostenere le iniziative della Presidenza in questo ambito.</p>
      <p sl="nl">Gli sviluppi nella regione rivestono enorme importanza per l’Unione europea, che si tratti di politica energetica o di stabilità dei paesi in questione, anche in relazione con la nostra presenza in Afghanistan. La direzione imboccata da questa regione non è affatto chiara. Si tratta di paesi diversi, in cui sono in atto processi diversi. Per avere un’idea della situazione presente nella regione, con una piccola delegazione del nostro gruppo, la scorsa settimana ci siamo recati in Kazakistan, per osservare gli sviluppi nel paese. All’arrivo, si nota subito che l’interesse per l’Unione europea è notevole e le relazioni, non ultimo in campo economico, tra un paese come il Kazakistan e l’Unione europea si sviluppano a grande velocità. L’Unione europea è ora di gran lunga il più importante partner commerciale del Kazakistan. Gli abitanti della regione sono attratti dall’idea di lavorare con l’Unione europea, perché questi paesi sono incastrati tra la Cina e la Russia e non possono che trarre giovamento da un terzo, importante partner per riuscire a garantire l’equilibrio e l’indipendenza della regione.</p>
      <p sl="nl">Un altro aspetto interessante è che l’attenzione non dovrebbe concentrarsi solo sull’energia e sulla cooperazione. Esistono varie possibilità nella regione, anche se è necessario muoversi con cautela, dal momento che la Russia ha recentemente concluso diversi affari importanti, grazie ai nuovi accordi con il Turkmenistan, il Kazakistan e l’Uzbekistan. A più lungo termine, tuttavia, a mio parere esistono ancora grandissimi margini per la cooperazione nel settore dell’energia, per esempio con il Kazakistan.</p>
      <p sl="nl">Infine, è chiaramente importante condurre una politica equilibrata anche in relazione con i diritti umani. L’Unione europea deve operare una distinzione tra paesi come il Kazakistan, dove è possibile esercitare un’influenza positiva, e paesi come il Turkmenistan e, in particolare, l’Uzbekistan, in cui vi sono regimi che, a nostro parere, lasciano poco spazio alla cooperazione.</p>
      <p sl="nl">Vorrei fare un’ultima osservazione. L’influenza russa nella regione è ancora molto tangibile. Ciò che vorrei sottolineare, per concludere il mio breve intervento, è che dobbiamo evitare una specie di competizione tra la Russia e l’Unione europea per l’Asia centrale. Dobbiamo sforzarci di promuovere la cooperazione anche in tale regione, compreso nel settore dell’energia. Abbiamo bisogno anche della Russia per sviluppare nuove relazioni nel settore dell’energia con la regione dell’Asia centrale. Mi congratulo ancora una volta con la Presidenza per questa nuova iniziativa.</p>
    </intervention>
    <intervention id="4-037" speaker_id="28266" name="Sophia in 't VELD" is_mep="True" mode="spoken" nationality="Netherlands" birth_date="13-09-1963" birth_place="Vollenhove" m_state="NL">
      <p sl="nl">Signor Presidente, la Presidenza tedesca fa bene ad ascoltare i diversi pareri espressi in Europa sulla Costituzione. Mi auguro tuttavia che ciò non significhi che saranno i sabotatori e non i pionieri a segnare il passo, che non significhi che ci rassegneremo alla paralisi invece di optare per il progresso, che non significhi che ci lasceremo guidare dalla paura anziché dall’ambizione.</p>
      <p sl="nl">Ho sentito alcuni affermare che la Costituzione era troppo ambiziosa. Come poteva essere troppo ambiziosa, considerate le sfide che dovremo affrontare nel XXI secolo? Anche se siamo ambiziosi, ciò non significa che intendiamo creare un superstato. Vorrei che smettessimo una volta per tutte di usare questa terminologia. Il termine “superstato” è una vera e propria assurdità.</p>
      <p sl="nl">Si parla di un Trattato ridotto. Perché un Trattato ridotto? Per un’Europa ridotta? Per un nano politico? Mi auguro che la Presidenza tedesca cercherà di mantenere la Carta dei diritti fondamentali nel Trattato. I diritti fondamentali non sono una questione puramente giuridica; l’esclusione della Carta dal Trattato trasmette anche un messaggio politico, anche se i diritti fondamentali saranno giuridicamente vincolanti. Mi auguro che non si introdurranno nuovi veti paralizzanti per i parlamenti nazionali.</p>
      <p sl="nl">Infine, un’osservazione ricorrente è che bisogna ascoltare ciò che hanno affermato i cittadini, soprattutto nei Paesi Bassi e in Francia, e i Paesi Bassi sono il mio paese. Una cosa che i cittadini olandesi hanno affermato è che ne hanno abbastanza delle decisioni adottate alle loro spalle, sopra le loro teste e dietro porte chiuse. Non è dunque strano optare per una CIG a porte chiuse? Per procedure da confessionale? Per negoziati bilaterali? Mi auguro che la Presidenza oserà compiere un atto rivoluzionario e proporrà di svolgere la prossima CIG a porte aperte.</p>
    </intervention>
    <intervention id="4-038" speaker_id="22861" name="Seán Ó NEACHTAIN" is_mep="True" mode="spoken" nationality="Ireland" birth_date="22-05-1947" birth_place="Galway" p_group="Union for Europe of the Nations Group" m_state="IE">
      <p sl="it">A Uachtaráin, tá sé thar am anois ag an Aontas Eorpach teacht ar shocrú maidir le conradh nua don Aontas.</p>
      <p sl="it">Is é Conradh Nice atá i bhfeidhm i láthair na huaire. Ní cheadaíonn an conradh sin ach 27 Ballstát a bheith san Aontas, rud a chreidimse atá éagórach.</p>
      <p sl="it">Mar shampla, comhlíonann an Chróit na coinníollacha uile le bheith ina ball den Aontas Eorpach. Ní féidir léi teacht isteach, áfach, toisc nach gceadaíonn Conradh Nice níos mó 27 Ballstát.</p>
      <p sl="it">Tacaím le conradh an Aontais Eorpaigh a bheith níos simplí, ach caithfear cothromaíocht a chothú idir Ballstáit mhóra agus Ballstáit bheaga sa bhealach ina ndéantar ionadaíocht orthu sna hinstitiúidí éagsúla.</p>
      <p sl="it">Creidim go gcaithfidh conradh nua a bheith i bhfeidhm againn don Aontas Eorpach roimh an gcéad toghchán Eorpach eile sa bhliain 2009.</p>
      <p sl="it">Tá guth an-láidir ag an Eoraip mar phobal ar stáitse an domhain mhóir. Caithimid a chinntiú anois go bhfuil muinín ag ár bpobal féin as an Aontas.</p>
    </intervention>
    <intervention id="4-039" speaker_id="4340" name="Margie SUDRE" is_mep="True" mode="spoken" nationality="France" birth_date="17-10-1943" birth_place="Vinh " p_group="Group of the European People's Party (Christian Democrats) and European Democrats" m_state="FR">
      <p sl="fr">Signor Presidente, signor Presidente in carica del Consiglio, signora Vicepresidente della Commissione, vorrei innanzi tutto rendere omaggio alla determinazione del Cancelliere Merkel, che ha permesso di iscrivere nella dichiarazione di Berlino la necessità imperativa e immediata di un autentico rilancio istituzionale nell’Unione europea. Vorrei anche sottolineare l’importanza del contributo di Nicolas Sarkozy a questo dibattito, perché, prima ancora di assumere la responsabilità di Presidente della Repubblica francese, è stato il primo a suggerire l’idea di un trattato semplificato, che sembra essere l’ipotesi più appropriata per uscire dalla crisi in cui ci troviamo.</p>
      <p sl="fr">Il Parlamento deve fare tutto il possibile per aiutare gli Stati membri a rafforzare la capacità di agire dell’Europa, con Istituzioni che dispongano degli strumenti necessari per rispondere alle esigenze dei nostri concittadini in termini di efficacia, democrazia e coerenza.</p>
      <p sl="fr">L’idea di un trattato semplificato deve rispondere alla necessità di un documento più compatto e più accessibile del Trattato costituzionale. Tuttavia, questa semplificazione non deve in alcun caso essere percepita come una rinuncia o come una soluzione di ripiego. Desideriamo che si trovi il consenso su una soluzione ambiziosa e realistica, capace di unire tutti gli Stati membri: i 18 che hanno detto “sì”, i due che hanno detto “no” e tutti quelli che non si sono ancora pronunciati sul progetto di Costituzione europea. La sfida non è approdare a un trattato ideale, bensì raggiungere un compromesso tra i 27, che permetta all’Europa di compiere progressi, unita e pragmatica, e uscire il più rapidamente possibile dall’immobilismo attuale.</p>
      <p sl="fr">Signor Ministro, mi auguro che, in occasione del Consiglio europeo del 21 e 22 giugno, troverete un accordo con i capi di Stato e di governo e definirete un mandato preciso, affinché una rapida Conferenza intergovernativa, sotto la Presidenza portoghese, elabori un nuovo Trattato che permetta di rafforzare l’Unione e accrescere la fiducia dei nostri concittadini nel futuro del nostro continente.</p>
      <p sl="fr">Sono fiduciosa e ottimista, perché penso che oggi ciascuno di noi sia ben consapevole della propria responsabilità di trovare una via d’uscita da una situazione che ha avuto ripercussioni negative sull’intero processo di integrazione europea.</p>
      <a text="(Applausi)"/>
    </intervention>
    <intervention id="4-040" speaker_id="4262" name="Jo LEINEN" is_mep="True" mode="spoken" nationality="Germany" birth_date="06-04-1948" birth_place="Bisten" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signor Presidente, signor Presidente in carica del Consiglio, che cosa determinerà il successo o il fallimento del Vertice? Ieri, a Bruxelles, ho sentito un politico eminente affermare che un minitrattato sarebbe già un maxisuccesso, ma ovviamente non può essere vero. Lei conosce la posizione del Parlamento: non intendiamo accettare alcuna riduzione dei diritti dei cittadini, dell’efficacia, della trasparenza e della democrazia e non vediamo perché dovremmo accettarla, dal momento che sappiamo dall’Eurobarometro che i cittadini di tutti i 27 Stati membri vogliono più Europa, non meno.</p>
      <p sl="de">Il suo intervento è stato molto incoraggiante. Lei afferma che vi è accordo sui punti essenziali. Ritengo che il Trattato debba diventare un “Trattato più”. Dal 2004 sono state introdotte alcune aggiunte, per esempio il dibattito sulla lotta ai cambiamenti climatici, e sarebbe davvero splendido se il protocollo proposto dal Commissario Wallström all’epoca di Nizza, o un testo analogo, fosse ora incorporato nel Trattato. Sono anche del parere che i cittadini abbiano bisogno di una dichiarazione sul carattere sociale dell’Europa. Esistono grandi malintesi sul Trattato, come se fosse una specie di frode neoliberale. Si potrebbe aggiungere una dichiarazione per spiegare l’utilità e i vantaggi del Trattato per i cittadini e per l’Europa.</p>
      <p sl="de">E’ necessario salvaguardare l’equilibrio istituzionale. Vi chiedo di attribuire ai parlamenti nazionali il valore che meritano e, al tempo stesso, di non consentire la demolizione del metodo comunitario. Il cartellino giallo non può trasformarsi in un cartellino rosso, perché significherebbe distruggere il metodo comunitario e indebolire enormemente il ruolo del Parlamento europeo. Inoltre, la capacità di agire non dipende dai simboli, ma a nessuna convenzione sarebbe mai venuta l’idea di eliminarli. Si parla di dare un’anima all’Europa, e poi si eliminano i pochi segni visibili che permettono di identificarsi nell’Unione. Per questo motivo, ritengo che si debbano difendere a spada tratta. Non si può permettere a una minoranza di dettare ciò che vuole la maggioranza. Mi appello alla Presidenza del Consiglio tedesca, affinché mantenga una posizione ferma. Siamo al vostro fianco e molti Stati membri sono dalla vostra parte.</p>
      <a text="(Applausi)"/>
    </intervention>
    <intervention id="4-041" speaker_id="28242" name="Alexander Graf LAMBSDORFF" is_mep="True" mode="spoken" nationality="Germany" birth_date="05-11-1966" birth_place="Köln" p_group="Group of the Alliance of Liberals and Democrats for Europe" m_state="DE">
      <p sl="de">Signor Presidente, signor Presidente in carica del Consiglio, l’Europa si augura che avrete successo, perché sarà un successo per tutti. Sappiamo quanto sia difficile il compito che vi attende e quanto siano intransigenti alcuni Stati membri, ma ci auguriamo vivamente che riuscirete a ottenere un mandato per la Conferenza intergovernativa. In ogni caso, potete contare sul nostro sostegno.</p>
      <p sl="de">Noi liberali tedeschi consideriamo prioritarie tre questioni fondamentali. In primo luogo, non vogliamo che il compromesso sulle questioni istituzionali e le procedure di voto sia rinegoziato. Riteniamo che ciò comporti anche l’eliminazione della struttura a pilastri e, se la richiederete, riconoscerete scientemente il fatto che nessun regolamento subentrerà a Nizza prima del 2009, il che non solo è irresponsabile, ma anche distruttivo per il progetto comune europeo.</p>
      <p sl="de">In secondo luogo, abbiamo bisogno di un ministro degli Esteri europeo, con un servizio europeo per gli affari esteri, nominato dal Consiglio, dalla Commissione e dagli Stati membri, un ministro degli Esteri che non sia solo per ornamento dell’Unione, ma che ne sia il portavoce, che sia in grado di adottare decisioni e sia sostenuto dalla volontà politica comune delle capitali in caso di difficoltà. Come l’onorevole Leinen, considero incoraggiante ciò che ha affermato in apertura della discussione.</p>
      <p sl="de">In terzo luogo, vogliamo una forte protezione dei diritti fondamentali, una richiesta ovvia per i liberali. Siamo a conoscenza dei problemi che avete a mantenere la Carta nel testo, signor Presidente in carica del Consiglio, ma vi esortiamo a non cedere, perché, come lei stesso ha detto, la Presidenza tedesca sarà giudicata in base al suo successo nel portare avanti il Trattato. Posso predire che in seno all’Assemblea il dibattito sull’Europa a due velocità comincerà con molto clamore se i singoli Stati membri le negheranno un mandato adeguato, e a quel punto non ci si potrà più fermare. Si svolgerà quindi il dibattito non per nostra volontà, ma per una necessità oggettiva.</p>
      <a text="(Applausi)"/>
    </intervention>
    <intervention id="4-042" speaker_id="1873" name="Íñigo MÉNDEZ DE VIGO" is_mep="True" mode="spoken" nationality="Spain" birth_date="21-01-1956" birth_place="Tetuan " p_group="Group of the European People's Party (Christian Democrats)" m_state="ES">
      <p sl="es">Signor Presidente, nel suo intervento, il Presidente in carica del Consiglio ha citato Baltasar Gracián e mi ha ricordato che il mio compatriota amava dire che “il buono, se breve” è “doppiamente buono”. Per quanto riguarda il Trattato costituzionale, ritengo che uno dei nostri compiti in seno al Consiglio europeo, come ha detto il Commissario Wallström, sia produrre un documento accessibile, comprensibile e chiaro.</p>
      <p sl="es">E’ possibile farlo. Il comitato d’azione per la democrazia europea, presieduto da Giuliano Amato, lo ha dimostrato: da 448 articoli si passa a 71 articoli; da 67 000 parole a 16 800.</p>
      <p sl="es">Quindi breve, ma anche buono, come suggeriva Gracián: buono perché esaminiamo il contenuto e salvaguardiamo i punti essenziali del Trattato costituzionale.</p>
      <p sl="es">Signor Presidente, dunque è possibile. A giudicare dal tono degli interventi di oggi in Aula, in seno al Parlamento sembra esistere una grandissima maggioranza – e lo dimostreremo con il voto sulla relazione Barón Crespo-Brok – che intende preservare il contenuto essenziale del Trattato costituzionale.</p>
      <p sl="es">Signor Presidente in carica del Consiglio, oggi le chiedo quindi di portare con sé l’impulso fornito dal Parlamento europeo in questa direzione.</p>
      <p sl="es">Lo stimato collega e amico Martin Schulz oggi ha parlato di fisici e dell’importanza della fisica. Quando svolgevo un altro mestiere, signor Presidente, ricordo di aver recitato ne I físici di Friedrich Dürrenmatt e di avere interpretato il ruolo di Isaac Newton. Nel suo discorso finale, Newton diceva che non è possibile arrestare il progresso della scienza e che non si deve aver paura di compiere progressi. Ritengo che anche noi non dovremmo avere paura di compiere i progressi contenuti nel Trattato costituzionale.</p>
      <a text="(Applausi)"/>
    </intervention>
    <intervention id="4-043" speaker_id="1352" name="Enrique BARÓN CRESPO" is_mep="True" mode="spoken" nationality="Spain" birth_date="27-03-1944" birth_place="Madrid" p_group="Socialist Group in the European Parliament" m_state="ES">
      <p sl="es">Signor Presidente, signor Presidente in carica del Consiglio, signora Vicepresidente della Commissione, onorevoli colleghi, il Presidente in carica del Consiglio ha detto che, nelle prossime due settimane, dovrà percorrere uno stretto corridoio per raggiungere un accordo al Consiglio europeo.</p>
      <p sl="es">Ritengo sia meglio parlare di una stretta strada, perché agite in pubblico e, dopo la Convenzione, non si può tornare a decidere tutto a porte chiuse. E’ un cambiamento di cui il Consiglio europeo deve tenere debitamente conto. Ciò che si fa, va fatto alla luce del sole, con il controllo della stampa e di Internet , e questo è un messaggio che, a mio parere, devono tenere ben presente tutti i governi, non solo la Presidenza del Consiglio.</p>
      <p sl="es">In secondo luogo, per quanto riguarda la nostra proposta, non siamo stati altrettanto concisi del gruppo di lavoro presieduto da Giuliano Amato. Proponiamo di mantenere inalterate le parti I e II, redatte dalla Convenzione, e ho molto apprezzato ciò che lei ha affermato riguardo al rispetto della Carta dei diritti fondamentali.</p>
      <p sl="es">Infine, signor Presidente in carica del Consiglio, in prospettiva di un Trattato semplificato, vorrei proporre di aggiungere “liberté, egalité et fraternité” al motto dell’Unione “uniti nella diversità”. Perché? Perché questa è un’unione di Stati sovrani e uguali, e anche di cittadini; perché siamo tutti uguali e nessuno Stato, nessun individuo, può imporre la propria volontà agli altri e perché la fraternità esige che si risolvano i problemi degli altri, ma non a costo di portarli a casa nostra.</p>
      <p sl="es">Penso che questa proposta sarebbe accettata immediatamente anche dal Presidente Sarkozy, che con entusiasmo ha riportato la Francia sulla scena europea.</p>
      <a text="(Applausi)"/>
    </intervention>
    <intervention id="4-044" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="pl">Signor Presidente, vorrei congratularmi con la Presidenza tedesca per l’adozione di un programma molto ambizioso e per gli sforzi volti a risolvere questioni di primaria importanza per l’Unione.</p>
      <p sl="pl">Il Vertice dovrà essere un successo, ma la Costituzione non sarà l’unica questione importante da affrontare. All’inizio della sua Presidenza, il Cancelliere Merkel ha affermato che dobbiamo realizzare l’Europa insieme. In base a questo criterio, è stata una buona Presidenza.</p>
      <p sl="pl">In primo luogo, il principio di solidarietà ha riacquistato la sua preminenza. Deve essere incorporato anche nella politica energetica comune e nella politica di immigrazione comune.</p>
      <p sl="pl">In secondo luogo, si è difeso il principio di unità e coesione dell’Unione nei confronti del mondo esterno. Non possiamo essere divisi e siamo uniti sulle questioni più importanti. Questo rimane un aspetto cruciale per l’Unione.</p>
      <p sl="pl">In terzo luogo, abbiamo raggiunto un punto di svolta per quanto riguarda il funzionamento dell’Unione. Sono state condotte molte discussioni bilaterali ed è stato rilanciato il dibattito fondamentale sul futuro dell’Unione e sull’efficienza delle Istituzioni. Sono convinto che spesso siano necessari molti mesi o persino anni perché iniziative politiche di questa portata siano riconosciute come un successo.</p>
      <p sl="pl">Bisogna ricordare che l’Unione è impegnata in una grande corsa tecnologica per garantire la vittoria della strategia di Lisbona. Il Cancelliere Merkel ha anche detto che la tecnologia, il talento e la tolleranza sono elementi necessari per lo sviluppo. Il settimo programma quadro è partito bene, con molti programmi legati all’innovazione e alle nuove tecnologie. Si devono tuttavia affrontare diverse questioni, per esempio come trattenere i talenti in Europa e come rafforzare la nostra competitività. Finora non si è ancora trovata una risposta soddisfacente.</p>
      <p sl="pl">La Presidenza tedesca di sicuro sarà associata a successi specifici della strategia di Lisbona, quali le nuove tariffe di roaming , l’apertura del mercato dell’energia e l’apertura del mercato dei servizi e del lavoro. Si devono però riconoscere anche i meriti della Commissione europea. Sarà importante per gli Stati membri compiere sforzi vigorosi in questa direzione al prossimo Vertice dell’Unione europea.</p>
    </intervention>
    <intervention id="4-045" speaker_id="4311" name="Bernard POIGNANT" is_mep="True" mode="spoken" nationality="France" birth_date="19-09-1945" birth_place="Vannes" p_group="Socialist Group in the European Parliament" m_state="FR">
      <p sl="fr">Signor Presidente, accolgo con favore l’arrivo del piano B, B come Brok e come Barón Crespo. Ciò detto, avevamo un Trattato complicato, avremo un Trattato semplificato, ma non dovrà essere troppo semplicistico.</p>
      <p sl="fr">Prendo due esempi: i simboli e la Carta. Si legge che i simboli dovranno sparire: l’inno, la bandiera, il motto. Non è una buona notizia, perché i francesi vedranno che il risultato del loro voto sarà la scomparsa della bandiera, proprio quando il Presidente della Repubblica francese l’ha voluta nel suo ritratto ufficiale. Il simbolo conta. E’ un segno di appartenenza. Cercate almeno di salvare la bandiera.</p>
      <p sl="fr">Quanto alla Carta, vorrei che i miei connazionali disponessero di tre testi: la dichiarazione dei diritti dell’uomo e del cittadino del 26 agosto 1789, la dichiarazione universale dei diritti dell’uomo del 10 dicembre 1948 e la Carta dei diritti fondamentali del 29 ottobre 2004. E’ un insieme, un tutt’uno.</p>
      <p sl="fr">Dobbiamo promuovere un senso di appartenenza e non litigare su questioni di sovranità o di perdita di sovranità. Non si possono compiere troppi passi indietro, anche se ve ne saranno alcuni. Per quanto riguarda i francesi, pensate a quelli che hanno respinto il Trattato e rimarranno delusi, ma pensate anche a quelli che lo hanno accettato e potrebbero sentirsi frustrati.</p>
      <a text="(Applausi)"/>
    </intervention>
    <intervention id="4-046" speaker_id="4246" name="Othmar KARAS" is_mep="True" mode="spoken" nationality="Austria" birth_date="24-12-1957" birth_place="Ybbs an der Donau" m_state="AT">
      <p sl="de">Signor Presidente, onorevoli colleghi, il motto della Presidenza del Consiglio tedesca è “Realizzare l’Europa insieme”. Il nuovo Trattato è stato elaborato insieme, in modo trasparente, dai rappresentanti personali dei capi di Stato e di governo, di tutti i parlamenti nazionali e delle Istituzioni dell’Unione. In gennaio, qui in Aula, la Presidente del Consiglio ha affermato che in Europa non si può avere tolleranza nei confronti dell’intolleranza. Al Vertice, dovremmo anche dire che non si può avere tolleranza nei confronti dell’ignoranza, che si tratti di ignorare la propria firma, di ignorare che cosa significhi essere una comunità di pace, libertà, democrazia e solidarietà, di ignorare il lavoro dei membri della Convenzione o di ignorare gli obiettivi politici comuni dell’Unione.</p>
      <p sl="de">Chi cerca di indebolire l’Unione europea anziché renderla più trasparente, più vicina ai cittadini, più democratica e più capace di agire, indebolisce ogni Stato membro e ogni cittadino europeo. Considero il motto “Realizzare l’Europa insieme” come una chiara rinuncia all’Europa à la carte , all’Europa a due velocità, alla cosiddetta terza camera. Permettetemi di dirvi perché: l’Unione europea può avere successo soltanto se procede lungo la strada del rispetto reciproco e dell’azione solidale e non diventa una comunità selettiva. Chi divide l’insieme, lo indebolisce.</p>
      <p sl="de">Il ruolo dei parlamenti nazionali sarà rafforzato dal principio di sussidiarietà, ma non può essere rafforzato dalla partecipazione al procedimento legislativo europeo. Essi devono infine assumersi le loro responsabilità europee, esercitando un controllo sulle attività legislative del Consiglio, senza indebolire il procedimento legislativo europeo.</p>
    </intervention>
    <intervention id="4-047" speaker_id="28382" name="Andrzej Jan SZEJNA" is_mep="True" mode="spoken" nationality="Poland" birth_date="28-04-1973" birth_place="Końskie" p_group="Socialist Group in the European Parliament" m_state="PL">
      <p sl="pl">Signor Presidente, l’Unione europea è solo a un passo dall’accordo sul suo futuro. Deve scegliere tra rimanere un’organizzazione concentrata sui propri problemi o prepararsi a rispondere adeguatamente alle sfide globali. Tutti gli europei, compresa la Polonia e la sua popolazione, hanno un importante contributo da offrire a questo dibattito.</p>
      <p sl="pl">Ritengo che al Consiglio di giugno si debba raggiungere un’intesa politica sul Trattato europeo. Per quanto possibile, tale Trattato si dovrà basare sul Trattato costituzionale firmato da tutti gli Stati membri dell’Unione europea nel 2004. Se pur semplificato, il nuovo Trattato dovrà conservare tutte le principali innovazioni del Trattato costituzionale.</p>
      <p sl="pl">La Conferenza intergovernativa deve essere convocata immediatamente dopo il Vertice, in modo che il documento finale possa essere pronto entro la fine dell’anno. Potrebbe poi essere ufficialmente firmato all’inizio dell’anno prossimo e ratificato prima delle elezioni del Parlamento europeo nel giugno 2009. Perché ciò sia possibile, è necessario preservare il sistema di votazione previsto dal Trattato costituzionale, basato sulla doppia maggioranza di paesi e di cittadini. Ciò è essenziale perché le attività dell’Unione europea siano accettate dalla società.</p>
      <p sl="pl">La posizione del governo polacco mira a modificare il sistema di voto e a ripristinare la prassi delle manovre di corridoio all’interno dell’Unione. L’effetto sarebbe esattamente l’opposto di ciò che si vuole. Vorrei esprimere la mia grave preoccupazione in merito alla posizione equivoca adottata dal governo polacco negli attuali negoziati. La posizione della Polonia è totalmente incomprensibile per l’opinione pubblica nazionale e per i suoi partner europei. Invito quindi il governo polacco a sostenere un compromesso sul Trattato europeo.</p>
    </intervention>
    <intervention id="4-049" speaker_id="2187" name="Antonio TAJANI" is_mep="True" mode="spoken" nationality="Italy" birth_date="04-08-1953" birth_place="Roma" m_state="IT">
      <p sl="it">Signor Presidente, onorevoli colleghi, alla fine di questo semestre la Presidenza tedesca ha una responsabilità certamente molto rilevante, perché tutti confidiamo nella vostra guida, affinché si arrivi finalmente ad una soluzione positiva della questione del Trattato costituzionale europeo.</p>
      <p sl="it">Il Parlamento è fortemente impegnato a sostenere un’Europa che possa diventare protagonista della politica. Sappiamo bene che si dovrà arrivare ad un compromesso, sappiamo bene che non tutto il lavoro della Convenzione e non tutto il testo del Trattato approvato da tanti paesi potrà entrare in vigore.</p>
      <p sl="it">Ma su alcune questioni il Parlamento non può fare marcia indietro: mi riferisco a questioni come il voto a maggioranza, la personalità giuridica, la politica estera, anche la bandiera e l’inno.</p>
      <p sl="it">Avremo molto da discutere, il Parlamento dovrà assumere un ruolo importante, perciò chiediamo formalmente, signor Presidente del Consiglio, che il Parlamento attraverso il suo Presidente e i suoi delegati, possa partecipare attivamente alla Conferenza intergovernativa, insomma possa giocare veramente un ruolo da protagonista insieme ai governi e alla Commissione.</p>
      <p sl="it">Devo lanciare ancora un appello perché non ci si dimentichi mai della nostra identità, perché non ci si dimentichi delle nostre radici giudaico-cristiane. L’ultimo tema che voglio affrontare riguarda il Consiglio prossimo venturo, precisamente la questione dell’immigrazione. In Europa, e lo dice un parlamentare che viene dal fronte meridionale dell’Unione europea – il mio paese, l’Italia, ha 7.000 chilometri di costa –, viviamo emergenze preoccupanti ogni giorno, a Malta, in Spagna, in Francia. Chiediamo all’Unione europea di impegnarsi sul serio rinforzando il progetto Frontex e rinforzando tutte le iniziative che permettano di frenare l’immigrazione clandestina all’interno dell’Unione europea.</p>
    </intervention>
    <intervention id="4-050" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signor Presidente, mi richiamo agli articoli 9 e 146 del Regolamento. L’articolo 9, paragrafo 2, disciplina la condotta e la dignità dei deputati al Parlamento europeo e il loro comportamento rispettoso in Aula. L’articolo 146 stabilisce le misure che il Presidente può adottate per richiamare all’ordine i deputati.</p>
      <p sl="de">Poco fa, in risposta a un intervento dell’onorevole Helmer, il Presidente Poettering ha detto di non poter prendere provvedimenti se un deputato offende la dignità dell’Assemblea. Sono di diverso avviso. Risulta chiaramente dall’articolo 9, paragrafo 2, che i deputati sono tenuti a comportarsi con dignità e a rispettare i colleghi e che il Presidente ha la facoltà di intervenire e richiamarli all’ordine a norma dell’articolo 146.</p>
      <p sl="de">Perché faccio questa osservazione? Perché l’onorevole Helmer, nel suo intervento, ha definito la Presidente del Consiglio, il Cancelliere Merkel, una bugiarda, e lo considero inaccettabile.</p>
      <a text="(Applausi)"/>
      <p sl="de">Il rispetto dei deputati al Parlamento europeo non si applica solo tra colleghi, ma anche nei riguardi dei rappresentanti di altre Istituzioni. Se descrivessi l’onorevole Helmer come una persona confusa – cosa che non faccio, ma immaginate che lo faccia – offenderei la sua dignità e violerei il principio del rispetto reciproco, motivo per cui non lo faccio. Esattamente per lo stesso motivo, tuttavia, si può esigere che un deputato non possa fare una dichiarazione così oltraggiosa in Aula e rimanere impunito.</p>
      <p sl="de">Chiedo quindi all’Ufficio di presidenza di esaminare quali misure disciplinari si possano adottare.</p>
      <a text="(Applausi)"/>
    </intervention>
    <intervention id="4-051" speaker_id="1164" name="Bruno GOLLNISCH" is_mep="True" mode="spoken" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Signor Presidente, esiste una grande differenza tra gli epiteti “idiota” e “bugiarda”. L’epiteto “idiota” non allude ad alcun fatto preciso. Nel diritto penale, è quindi un’ingiuria e, in quanto tale, deve essere evitato.</p>
      <p sl="fr">Per contro, quando l’onorevole Helmer ha affermato che il Cancelliere Merkel aveva mentito, si riferiva a un fatto molto preciso: una direttiva scritta, nella quale il Cancelliere raccomanda di conservare la sostanza del Trattato costituzionale, modificando la terminologia in modo da ingannare l’opinione pubblica. L’onorevole Helmer ha fatto solo un uso legittimo del suo diritto di critica, per quanto aspra. Condanno l’atteggiamento veramente totalitario, anche se non mi stupisce, dell’onorevole Schulz, che vorrebbe sottoporre a misure disciplinari tutte le opinioni scomode.</p>
      <p sl="fr">Ciò è inammissibile in un Parlamento che deve rimanere una sede di dibattito, anche se le discussioni sono molto accese o critiche nei confronti della Presidenza!</p>
      <a text="(Reazioni diverse)"/>
    </intervention>
    <intervention id="4-052" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">Onorevoli deputati, la questione sollevata dall’onorevole Schulz e commentata dall’onorevole Gollnisch è senza dubbio di grande interesse per il corretto funzionamento dell’Assemblea. L’articolo 9, paragrafo 2, è chiaro: il comportamento dei deputati deve essere caratterizzato dal rispetto reciproco. L’articolo non fornisce ulteriori precisazioni. Spetta quindi alla Presidenza valutare se un’espressione sia o meno offensiva. Onorevole Schulz, nel momento in cui si è verificato l’incidente da lei menzionato, non presiedevo la seduta. La prego quindi di comprendere che non posso giudicare l’operato del Presidente del Parlamento. In ogni caso, tutti voi dovete essere consapevoli del fatto che, a norma del nostro Regolamento, nell’Emiciclo non si possono usare espressioni oltraggiose, ingiuriose e offensive nei confronti di altri deputati.</p>
      <a text="(Proteste e applausi)"/>
      <p sl="unknown">Onorevole Helmer, abbiamo risolto la questione.</p>
    </intervention>
    <intervention id="4-054" speaker_id="photo_generic" name="Frank-Walter Steinmeier" is_mep="True" mode="spoken">
      <p sl="de">Presidente in carica del Consiglio . – Signor Presidente, onorevoli deputati, ho assistito a questa discussione sul Regolamento in veste di ospite e devo ora chiedervi di tornare alla discussione che stavamo svolgendo prima, riguardo al prossimo Consiglio. Comincerò con un parallelo che è stato fatto di frequente nel corso della discussione, quello tra il Vertice del G8, attualmente in corso a Heiligendamm, e il prossimo Consiglio europeo. Effettivamente alcuni temi si sovrappongono e rivolgerò le mie osservazioni direttamente all’onorevole Markov, che ha assunto il ruolo di rappresentante di tutti i critici che attualmente manifestano contro il Vertice del G8 o esprimono in altro modo il loro biasimo. E’ mio parere personale che, o si criticano le conferenze del G8 perché non sono legittimate ad adottare decisioni politiche, oppure le si criticano perché le decisioni adottate non sono abbastanza nette, chiare e – per quanto riguarda i cambiamenti climatici – adeguate alle necessità. Non si possono fare entrambe le cose contemporaneamente, onorevole Markov!</p>
      <a text="(Applausi)"/>
      <p sl="de">Non esprimo il parere di un partito politico se dico che dobbiamo riunirci tutti insieme ed esaminare con grande attenzione le conseguenze politiche derivanti dall’esprimere continuamente critiche nei confronti dei vertici. Le persone che, per così dire, non hanno perso il lume della ragione e sanno che, in un mondo che diventa sempre più problematico, si deve fare politica attraverso il dialogo, dovrebbero essere le meno propense a criticare vertici di questo tipo. Chi critica il Vertice di Heiligendamm, perché vi si svolgono accese discussioni sui cambiamenti climatici e perché teme questo tipo di confronto, davvero non ha diritto di prendervi parte. Là dove sono in gioco interessi diversi, se ci si limita ad aspettare di vedere che cosa succede non si ottiene il risultato desiderato. Posso citare l’esempio del dibattito europeo sui cambiamenti climatici, che abbiamo condotto fino a marzo di quest’anno. Anche in questo caso non vi era alcuna indicazione certa che si sarebbe giunti a un risultato comune in marzo. Il fatto è che il confronto a volte è necessario, e di sicuro fa avanzare le cose nella giusta direzione, e mi auguro che ciò accadrà anche a Heiligendamm.</p>
      <p sl="de">Passerei ora al prossimo Consiglio europeo e al lavoro ancora da svolgere per il grande progetto di riforma europea. Innanzi tutto, ringrazio tutti i deputati intervenuti nella discussione per la fiducia riposta nella Presidenza del Consiglio tedesca, anche se ovviamente so che questa fiducia va di pari passo con aspettative ambiziose riguardo alla nostra capacità di trovare nelle prossime settimane una soluzione alle questioni ancora in sospeso concernenti il Consiglio europeo e la Costituzione. L’unica promessa che posso fare è che la nostra ambizione rimarrà immutata e, non solo investiremo tempo nel dialogo, ma cercheremo anche, là dove necessario, di presentare proposte di soluzioni che ci auguriamo siano creative. Sono pienamente d’accordo con chi oggi in Aula ha affermato che non esistono alternative al successo del Vertice europeo.</p>
      <a text="(Applausi)"/>
      <p sl="de">Alcuni hanno espresso critiche per la presunta mancanza di apertura, ma forse dovremmo mettere un attimo da parte questo dibattito, perché sapete meglio di me che niente è più pubblico di una discussione sull’attività legislativa europea e sapete anche che è necessaria una decisione unanime del Consiglio europeo, oltre a una discussione in seno al Parlamento. Nulla indica che ciò non avverrà ed è quindi anche nel vostro interesse che ci prepariamo meglio possibile e creiamo le condizioni perché questo Consiglio sia un successo. A tal fine, sono necessarie consultazioni, nelle quali dobbiamo verificare e modificare formulazioni che ancora non sappiamo se avranno un peso e scartare o ritirare gran parte di esse, perché non offrono ancora una via praticabile verso la soluzione.</p>
      <p sl="de">Quando ci riuniremo al Consiglio europeo, ogni proposta naturalmente sarà resa pubblica e so bene che la nostra Presidenza sarà criticata ogni volta che sarà proposta una nuova formulazione. Se il Consiglio nel suo insieme approverà le proposte, sarà criticato, e lo sarà anche la Commissione, nella misura in cui partecipa al processo. Al Consiglio non mancheranno né l’apertura né le critiche e non dovremmo quindi appesantire ancora di più il lavoro necessario nel periodo precedente il Vertice con critiche inutili.</p>
      <p sl="de">A mio parere, nelle ultime settimane siamo riusciti a ridurre notevolmente il numero di questioni in sospeso, ed è un buon segno.</p>
      <a text="(Il Presidente richiama all’ordine l’Assemblea)"/>
      <p sl="de">Il corridoio in cui dobbiamo ora cercare la soluzione è diventato più circoscritto e gestibile e mi auguro che anche tutti voi contribuirete a convincere i governi, i quali, come tutti sappiamo, sono ancora molto scettici riguardo a questo grande progetto che abbiamo in serbo per la fine della Presidenza del Consiglio tedesca. Vi ringrazio per la discussione. Lavoriamo insieme, durante il Consiglio europeo, per garantirne il successo e non perdiamo fiducia nel fatto che tutti i 27 governi europei sono sufficientemente consapevoli della loro responsabilità comune.</p>
      <a text="(Applausi)"/>
    </intervention>
    <intervention id="4-055" speaker_id="photo_generic" name="Margot Wallström" is_mep="True" mode="spoken">
      <p sl="en">Vicepresidente della Commissione . – Signor Presidente, è impensabile pretendere che delle persone, di fatto pagate per discutere insieme, rimangano zitte. E’ così che prendete le decisioni in questa sede.</p>
      <p sl="en">Permettetemi di fare due osservazioni conclusive. Vorrei ricordarvi ciò che ha fatto l’onorevole Watson nel suo intervento: ha evocato in Aula lo spirito di Mark Twain. Ha citato Mark Twain e, per chi non era presente, Mark Twain osservò che, a conti fatti, è stato detto molto più di quanto sia stato fatto. Dobbiamo ora passare dalle parole all’azione su una soluzione istituzionale. Pensiamo di meritare una seconda possibilità, ma non possiamo permetterci un secondo fallimento.</p>
      <p sl="en">Ci sono solo due cose che vorrei trasmettere insieme al Ministro Steinmeier, e lo faccio rivolgendomi ai leader dei gruppi politici e al Ministro, perché dobbiamo riconoscere che è nostra responsabilità comune spiegare e chiarire che il metodo dei negoziati intergovernativi sarà associato alla comunicazione con i cittadini e all’ascolto delle loro esigenze. Abbiamo la responsabilità di fornire informazioni su questo processo, tenendo pienamente conto del fatto che questa questione e i relativi particolari non si possono negoziare in pubblico. Abbiamo la responsabilità comune di fare tutto il possibile per coinvolgere i cittadini e la società civile e far sì che il processo sia il più possibile aperto, trasparente e democratico. Dobbiamo lavorare insieme a tal fine.</p>
      <p sl="en">In secondo luogo, è ora che ribadisca la posizione della Commissione su una questione sollevata da diversi deputati, che riguarda la partecipazione del Parlamento europeo a questo processo. Riteniamo che il Parlamento europeo debba essere strettamente associato alla Conferenza intergovernativa, almeno allo stesso livello di partecipazione che gli è stato riconosciuto alla Conferenza intergovernativa precedente. Questa è la nostra posizione.</p>
      <p sl="en">Infine, dobbiamo lavorare insieme per trovare una forma di comunicazione politica con i cittadini, e ciò significa affrontare le questioni che più li preoccupano. Sono preoccupati per l’immigrazione, i cambiamenti climatici e l’energia e dobbiamo trasmettere il messaggio che vogliamo dotare l’Unione europea e le sue Istituzioni dei migliori strumenti possibili per rispondere a queste nuove sfide politiche.</p>
      <a text="(Applausi)"/>
    </intervention>
    <intervention id="4-056" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 142 del Regolamento)</p>
    </intervention>
    <intervention id="4-057" speaker_id="2309" name="Richard CORBETT" is_mep="True" mode="written" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Per molti versi, questa discussione è il proseguimento della discussione svolta ieri sulla relazione Brok-Barón Crespo, riguardante la posizione del Parlamento sul futuro del Trattato costituzionale e sulla nuova CIG proposta dalla Presidenza tedesca. Mi limito quindi a rimandare gli onorevoli colleghi a ciò che ho affermato ieri a nome del gruppo socialista. Auguro ai 27 capi di governo il massimo successo per il Vertice del 21 e 22 giugno, che dovrà portare a un accordo sul modo in cui procedere per garantire 27 ratifiche.</p>
    </intervention>
  </section>
  <section id="creitem4" title="4. Approvazione del processo verbale della seduta precedente: vedasi processo verbale"/>
  <section id="creitem5" title="5. Turno di votazioni">
    <intervention id="4-060" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">L’ordine del giorno reca il turno di votazioni.</p>
      <a text="(Per i risultati e ulteriori dettagli sulla votazione: cfr. Processo verbale)"/>
    </intervention>
  </section>
  <section id="creitem6" title="5.1. Protocollo all’accordo di partenariato e di cooperazione UE/Federazione russa (votazione)"/>
  <section id="creitem7" title="5.2. Misure di conservazione e di esecuzione applicabili nella zona di regolamentazione dell’Organizzazione della pesca nell’Atlantico nordoccidentale (votazione)"/>
  <section id="creitem8" title="5.3. Applicazione delle disposizioni dell’acquis di Schengen relative al sistema d’informazione Schengen (votazione)">
    <intervention id="4-067" speaker_id="1892" name="Carlos COELHO" is_mep="True" mode="spoken" role="relatore" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Solo tre brevi osservazioni: un ringraziamento, un avvertimento e un avviso. Desidero ringraziare tutti i colleghi della commissione per le libertà civili, la giustizia e gli affari interni e tutti i gruppi politici poiché, grazie alla loro buona volontà, hanno permesso di adottare rapidamente questa relazione. Vorrei ringraziare anche il governo portoghese – e in particolare il Sottosegretario di Stato José Magalhães – per avere assunto l’iniziativa e proposto questo sistema, che permette ai nuovi Stati membri che soddisfano i criteri di valutazione di Schengen di non dover rimanere ingiustamente in sospeso e di poter aderire immediatamente al sistema.</p>
      <p sl="pt">In secondo luogo, intervenendo a nome del Parlamento europeo in veste di relatore, vorrei lanciare un avvertimento al Consiglio e alla Commissione. A nostro parere, non dobbiamo mai permettere che questa misura di transizione ostacoli la rapida conclusione del SIS II, che non deve subire ritardi e deve continuare a rimanere una priorità alla luce del valore aggiunto e delle importanti innovazioni che comporta per la nostra sicurezza collettiva.</p>
      <p sl="pt">In terzo e ultimo luogo, un avviso. Vorrei richiamare l’attenzione del Consiglio e della Commissione sulla necessità di esercitare pressioni sugli Stati membri. Ogni Stato membro ha la responsabilità di prepararsi a entrare nel sistema e di eliminare le frontiere interne. Entrare nel sistema di Schengen significa instaurare un rapporto di fiducia reciproca riguardo al controllo delle rispettive frontiere esterne. Durante il processo di valutazione di Schengen non si possono stringere accordi politici tra governi per attenuare criteri e requisiti. Questa non è una gara di simpatia. Si tratta della nostra sicurezza comune, e con la sicurezza dei cittadini dell’Europa non si scherza.</p>
    </intervention>
  </section>
  <section id="creitem9" title="5.4. Mobilizzazione del Fondo di solidarietà: inondazioni in Ungheria e Grecia (votazione)"/>
  <section id="creitem10" title="5.5. Progetto di bilancio rettificativo n. 2/2007 (votazione)"/>
  <section id="creitem11" title="5.6. Progetto di bilancio rettificativo n. 3/2007 (votazione)"/>
  <section id="creitem12" title="5.7. Aggiunta di vitamine e minerali e di talune altre sostanze agli alimenti (votazione)"/>
  <section id="creitem13" title="5.8. Indicazioni nutrizionali e sulla salute fornite sui prodotti alimentari (votazione)"/>
  <section id="creitem14" title="5.9. Sistema d’informazione sui visti (VIS) (votazione)"/>
  <section id="creitem15" title="5.10. Rafforzamento della cooperazione transfrontaliera, soprattutto nella lotta al terrorismo e alla criminalità transfrontaliera (Trattato di Prüm) (votazione)"/>
  <section id="creitem16" title="5.11. Accesso alla consultazione del sistema di informazione sui visti (VIS) (votazione)">
    <intervention id="4-084" speaker_id="4382" name="Avril DOYLE" is_mep="True" mode="spoken" nationality="Ireland" birth_date="18-04-1949" birth_place="Dublin" p_group="Group of the European People's Party (Christian Democrats) and European Democrats" m_state="IE">
      <p sl="en">Signor Presidente, vorrei soltanto precisare che i deputati irlandesi del gruppo PPE-DE non parteciperanno alla votazione, poiché purtroppo l’Irlanda non fa parte di Schengen. Questa è la nostra posizione all’interno del Consiglio e, pertanto, la adotteremo anche in questa sede.</p>
    </intervention>
  </section>
  <section id="creitem17" title="5.12. Protezione dei dati personali (votazione)"/>
  <section id="creitem18" title="5.13. Piano pluriennale per gli stock di merluzzo bianco del Mar Baltico e le attività di pesca che sfruttano questi stock (votazione)"/>
  <section id="creitem19" title="5.14. Norme specifiche per il settore ortofrutticolo (votazione)">
    <intervention id="4-091" speaker_id="28220" name="Ingeborg GRÄSSLE" is_mep="True" mode="spoken" nationality="Germany" birth_date="02-03-1961" birth_place="Heidenheim" p_group="Group of the European People's Party (Christian Democrats)" m_state="DE">
      <p sl="de">Signor Presidente, propongo di modificare il testo eliminando “una relazione entro il 31 dicembre 2013” e inserendo “una relazione entro il 31 dicembre 2010 e successivamente ogni tre anni”.</p>
    </intervention>
  </section>
  <section id="creitem20" title="5.15. Strategia e programmi regionali per il Mercosur e l’America latina (votazione)"/>
  <section id="creitem21" title="5.16. Processo costituzionale dell’Unione (votazione)">
    <intervention id="4-097" speaker_id="1275" name="Jens-Peter BONDE" is_mep="True" mode="spoken" nationality="Denmark" birth_date="27-03-1948" birth_place="Åbenrå" p_group="Independence/Democracy Group - Co" m_state="DK">
      <p sl="en">Signor Presidente, intervengo per un richiamo al Regolamento ai sensi degli articoli 166 e 167 sulla ricevibilità di parte di una risoluzione. Il Servizio giuridico del Parlamento, riferendosi al primo trattino della relazione Barón Crespo/Brok, ha affermato che nelle nostre relazioni non possiamo citare un Trattato non ratificato.</p>
      <a text="(Applausi dai banchi del gruppo IND/DEM)"/>
      <p sl="en">Vorrei chiedere la soppressione di tale riferimento, qualora l’Aula fosse così incauta da non adottare la nostra risoluzione alternativa, che potrebbe risolvere molto più facilmente il problema dell’irricevibilità.</p>
      <p sl="en">Vorrei anche chiedere di modificare tutte le altre relazioni contenenti richiami alla proposta Costituzione o alla Carta dei diritti fondamentali. Secondo Eurolex , attualmente sono 117 gli atti legislativi adottati che contengono riferimenti simili alla Carta. I richiami alla Costituzione, invece, sono sette. Queste informazioni sono state fornite dal Presidente della Commissione Barroso, in una risposta a un’interrogazione scritta.</p>
      <p sl="en">Signor Presidente, sono certo che lei e l’onorevole Poettering, in particolare, come avvocato qualificato e di talento, siete le persone giuste per stabilire l’ordine e la legalità all’interno della nostra Assemblea. La Costituzione è stata ratificata solo da 16 Stati membri, non 18, su 27, in rappresentanza del 37 per cento dei cittadini. Si tratta di una cifra ancora ben lontana dall’unanimità necessaria affinché possa essere considerata una base giuridica di riferimento. Il Servizio giuridico ha assolutamente ragione.</p>
      <a text="(Applausi da taluni banchi)"/>
    </intervention>
    <intervention id="4-098" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">Onorevole Bonde, l’interpretazione della Presidenza, che, come sa, è incaricata di interpretare il Regolamento (con il massimo rispetto per il Servizio giuridico, ovviamente, ma non spetta al Servizio giuridico interpretare il Regolamento, bensì alla Presidenza) … Come stavo dicendo, un documento esistente, ratificato o meno da tutti gli Stati membri, e che è stato firmato da tutti i capi di Stato e di governo, ratificato o meno da tutti gli Stati membri, può essere citato come riferimento in una proposta di risoluzione. Secondo l’interpretazione della Presidenza, quindi, la sua obiezione è infondata.</p>
      <a text="(Proteste e applausi)"/>
      <a text="(Il Parlamento respinge l’emendamento orale)"/>
      <p sl="unknown">Prima della votazione sul paragrafo 21</p>
    </intervention>
    <intervention id="4-100" speaker_id="2309" name="Richard CORBETT" is_mep="True" mode="spoken" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, a nome del gruppo PSE, suggeriamo di sostituire l’aggettivo “possibile” con “ragionevole”, in modo tale che il testo abbia la seguente formulazione: “Sottolinea la necessità di fare tutto ciò che è ragionevole per evitare la creazione di un’Europa a due velocità”. Sono certo che capirete la logica sottesa a questa richiesta; infatti, se volessimo fare tutto il possibile , potremmo anche arrivare a sparare a tutti coloro che sono contrari a questa posizione. Sarebbe un’ipotesi possibile , ma non ragionevole e, poiché siamo persone molto ragionevoli, credo che dovremmo dire “ragionevole”.</p>
      <a text="(Si ride)"/>
    </intervention>
  </section>
  <section id="creitem22" title="5.17. Consiglio dei diritti dell’uomo delle Nazioni Unite (votazione)"/>
  <section id="creitem23" title="5.18. Statuto sociale degli artisti (votazione)">
    <intervention id="4-106" speaker_id="28207" name="Claire GIBAULT" is_mep="True" mode="spoken" role="relatore" nationality="France" birth_date="31-10-1945" birth_place="Le Mans" p_group="Group of the Alliance of Liberals and Democrats for Europe" m_state="FR">
      <p sl="fr">Signor Presidente, onorevoli colleghi, vorrei dire che per me è stato un grande piacere elaborare questa relazione e che sono grata a tutti i miei colleghi e ai relatori ombra. Questa relazione è stata adottata all’unanimità dalla commissione per la cultura e l’istruzione il 7 maggio.</p>
      <p sl="fr">Oggi presento due nuovi emendamenti che ho concepito assieme a illustri colleghi che sono stati ministri della Cultura. Ribadisco che le misure in essi contenute saranno presentate agli Stati membri nella loro versione definitiva solo quando avremo i risultati di uno studio che ho richiesto nella mia relazione e che sarà affidato alla Commissione. Alla luce degli elementi che ci verranno in seguito comunicati, avremo la possibilità di analizzare insieme i vantaggi e gli svantaggi di queste misure e di prendere la decisione più appropriata.</p>
      <p sl="fr">Vorrei dire che ieri sono rimasta sconcertata quando un lobbista, che ritengo pretenzioso, si è svegliato – benché avesse la mia relazione a disposizione da due mesi – e si è preso la libertà di chiamare i miei colleghi per chiedere loro di votare contro questi due emendamenti. A mio avviso si tratta di un comportamento inammissibile e mi auguro che tutti coloro che mi hanno appoggiato in occasione di questa relazione non si lascino influenzare. Ritengo che ne vada del nostro onore di eurodeputati e mi auguro che riporrete la vostra fiducia nell’artista che sono e che sosterrete i due emendamenti che danno speranza agli artisti europei.</p>
      <a text="(Applausi)"/>
    </intervention>
    <intervention id="4-107" speaker_id="4517" name="Christopher HEATON-HARRIS" is_mep="True" mode="spoken" nationality="United Kingdom" birth_date="28-11-1967" birth_place="Epsom" p_group="Group of the European People's Party (Christian Democrats) and European Democrats" m_state="GB">
      <p sl="en">Signor Presidente, come deputato che non ha ricevuto la telefonata del lobbista, ma che è lieto di votare contro gli emendamenti in questione, mi stavo chiedendo quale sia l’utilità di disporre di un Servizio giuridico. I due emendamenti proposti dalla collega vanno ben oltre i limiti di ciò che può fare quest’Assemblea: sono, di fatto, ultra vires .</p>
      <p sl="en">Sono certo che le riforme Corbett che abbiamo votato nella precedente legislatura prevedessero la realizzazione di una sorta di valutazione d’impatto e l’applicazione di un certo buon senso agli emendamenti che cerchiamo di fare approvare in quest’Aula, elementi che sono ovviamente mancati in questo caso. Ad esempio, credo che questa relazione incoraggi l’introduzione di una carta europea di sicurezza sociale, richiesta che nella fase attuale dovrebbe essere assolutamente inammissibile in quest’Aula.</p>
    </intervention>
  </section>
  <section id="creitem24" title="5.19. Stato di previsione delle entrate e delle spese del Parlamento europeo per il 2008 (votazione)">
    <intervention id="4-110" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">Con questo si conclude il turno di votazioni.</p>
    </intervention>
  </section>
  <section id="creitem25" title="6. Dichiarazioni di voto">
    <intervention id="4-113" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="it">Obiettivo di questa proposta della Commissione è incorporare nell’acquis comunitario le misure di conservazione e di esecuzione adottate dall’Organizzazione della pesca nell’Atlantico nordoccidentale, di cui la Comunità è firmataria. In linea con le altre azioni di semplificazione legislativa, la Commissione ha colto l’occasione per aggiornare e riunire in un unico documento legislativo tutte le norme sparse in vari regolamenti. Il relatore ha aggiornato queste norme con altri testi approvati dopo la proposta della Commissione, nel quadro del regolamento sui TAC e sulle quote per il 2007.</p>
      <p sl="it">La proposta di semplificazione è, di per sé, positiva. Tuttavia, riteniamo che si debbano prevenire e gestire le conseguenze che alcune delle misure incorporate potrebbero avere per la flotta oceanica, per il settore della pesca e, per estensione, per le economie nazionali.</p>
      <p sl="it">Vorrei rilevare che il Portogallo è stato uno dei membri fondatori dell’Organizzazione della pesca nell’Atlantico nordoccidentale, per poi essere rappresentato dalla Comunità al momento della sua adesione nel 1986. Questo non ci ha arrecato particolari benefici, anzi, è vero il contrario, come dimostrano le difficoltà in cui versa la flotta oceanica portoghese.</p>
    </intervention>
    <intervention id="4-115" speaker_id="photo_generic" name="Bairbre de Brún e Mary Lou McDonald" is_mep="True" mode="written">
      <p sl="it">Abbiamo qualche problema con il SIS e, in particolare, con il previsto SIS II, che creerà banche dati enormi con troppo scarse garanzie per la protezione della vita privata dei cittadini.</p>
      <p sl="it">Tuttavia, questa relazione non cambia la natura del sistema attuale, che viene semplicemente esteso ai nuovi Stati membri. Senza accesso al SIS, i cittadini di questi paesi non potranno viaggiare liberamente nel resto dell’Unione europea.</p>
      <p sl="it">Per queste ragioni abbiamo votato a favore della relazione.</p>
    </intervention>
    <intervention id="4-116" speaker_id="28178" name="Miroslav MIKOLÁŠIK" is_mep="True" mode="written" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="it">La risoluzione legislativa del Parlamento europeo su cui abbiamo votato oggi, che il Parlamento ha già adottato e che ho sostenuto anch’io, è un’importante pietra miliare nell’allargamento dell’area Schengen.</p>
      <p sl="it">Questa risoluzione contribuirà alla rapida attuazione dell’acquis comunitario poiché si applica al SIS in Slovacchia e negli altri quattro paesi del gruppo di Visegrad, nonché negli Stati baltici e in Slovenia.</p>
      <p sl="it">Qualche tempo fa, tutti i deputati eletti della Slovacchia avevano esortato il Consiglio ad astenersi dal posticipare l’allargamento dell’area Schengen fino al 17 dicembre 2008, data che reputavamo inaccettabile. Sembra che questo intervento abbia contribuito alla rivalutazione e all’accelerazione di un processo che ora, a mio avviso, renderà l’area Schengen una realtà per i cittadini slovacchi entro la fine del 2007.</p>
      <p sl="it">Sono lieto che l’attuazione dell’assistenza tecnica, nonché del SIS, del SIS II e di SISone4ALL, non subirà ritardi e che il Parlamento europeo abbia fatto tutto il possibile per garantire un accordo in prima lettura, evitando così il rischio di provocare eventuali ritardi nell’attuazione del SIS II.</p>
      <p sl="it">I cittadini dei nuovi Stati membri sono ansiosi di assistere all’allargamento dell’area Schengen, un evento generalmente percepito come l’effettiva, definitiva e completa realizzazione dell’integrazione nell’Unione europea.</p>
    </intervention>
    <intervention id="4-117" speaker_id="28173" name="Zita PLEŠTINSKÁ" is_mep="True" mode="written" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="it">La libera circolazione delle persone nell’area Schengen è un esercizio visibile e pratico dei diritti fondamentali garantiti dal Trattato che istituisce la Comunità europea. Per i nostri cittadini, la libera circolazione delle persone non ostacolata dal controllo dei passaporti è un esempio concreto dei vantaggi associati all’adesione all’UE.</p>
      <p sl="it">Grazie alla proposta portoghese, la frontiera europea dell’area Schengen si sposterà, dal 1° gennaio 2008, dal confine ceco-tedesco a quello slovacco-ucraino.</p>
      <p sl="it">I ministri degli Interni degli Stati membri hanno raggiunto un accordo sulla data di questo allargamento dopo molti mesi di negoziati e innumerevoli discussioni. Nel 2004 la Commissione europea aveva annunciato che, a causa di ritardi tecnici, era costretta a proporre un nuovo calendario secondo il quale il SIS II sarebbe divenuto operativo dal 17 dicembre 2008. Il rischio era che la data originaria dell’allargamento sarebbe stata rinviata fino al 2009.</p>
      <p sl="it">Ho votato a favore della relazione elaborata dal collega, onorevole Coelho, sulla proposta di decisione del Consiglio sull’applicazione delle disposizioni dell’acquis di Schengen relative al Sistema d’Informazione Schengen negli Stati membri di recente adesione. Ritengo che i nuovi Stati membri soddisferanno tutti i criteri essenziali a garantire la sicurezza della frontiera esterna di Schengen, in linea con le raccomandazioni del nostro relatore.</p>
      <p sl="it">Benché non sia stato possibile lanciare il nuovo SIS II conformemente al programma previsto, l’integrazione provvisoria dei nuovi Stati membri nell’attuale sistema, il SISone4ALL, fornirà il tempo necessario per l’ultimazione del SIS II.</p>
      <p sl="it">Sono convinta che il rispetto del termine per l’allargamento dell’area Schengen accrescerà la fiducia dei cittadini nel progetto europeo nel suo complesso.</p>
    </intervention>
    <intervention id="4-118" speaker_id="28134" name="Eva-Britt SVENSSON" is_mep="True" mode="written" nationality="Sweden" birth_date="05-12-1946" birth_place="Värnamo" p_group="Confederal Group of the European United Left - Nordic Green Left - Vice" m_state="SE">
      <p sl="it">Oggi ho deciso di astenermi dalla votazione finale sulla relazione dell’onorevole Coelho. La critica fondamentale che viene mossa al sistema di Schengen continua a rimanere estremamente valida riguardo, ad esempio, alla privacy personale e alla possibilità per i rifugiati di chiedere asilo. La costante costruzione della “Fortezza Europa” deve cessare al più presto. D’altra parte, riconosco ovviamente il diritto dei singoli Stati membri ad aderire al sistema qualora i paesi in questione desiderino farlo.</p>
    </intervention>
    <intervention id="4-120" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="it">Ho votato a favore della relazione dell’esimio collega, onorevole Böge, del gruppo del Partito popolare europeo (Democratici cristiani) e dei Democratici europei, sulla mobilizzazione del Fondo di solidarietà dell’Unione europea, che permetterà di stanziare 24 milioni di euro a favore degli amici ungheresi e greci a seguito delle alluvioni subite da questi Stati membri e dalle loro popolazioni nel marzo e nell’aprile del 2006. Pur dovendo deplorare i ritardi, in ampia misura imputabili agli Stati membri stessi, dobbiamo rallegrarci dell’utilità di questo fondo, che è dotato di un importo massimo annuale di un miliardo di euro.</p>
    </intervention>
    <intervention id="4-121" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="it">Alla luce dell’impasse del Consiglio sulla revisione del Fondo di solidarietà, la mobilizzazione di questo meccanismo a favore delle vittime delle catastrofi naturali verificatesi in Grecia e Ungheria nel 2006 costituisce l’occasione per ribadire la necessità di garantire che le catastrofi regionali restino ammissibili nell’ambito del fondo stesso e per adeguare tale strumento affinché sia in grado di rispondere quanto più efficacemente possibile alle esigenze delle vittime di simili calamità.</p>
      <p sl="it">Si tratta altresì di un’opportunità per ribadire la nostra opposizione all’ipotesi di ampliare il campo di applicazione del Fondo senza innalzarne il massimale o abbassarne la soglia di mobilizzazione, in modo tale che sono gli Stati membri con il PIL più elevato a beneficiarne maggiormente.</p>
      <p sl="it">Desideriamo inoltre evidenziare le nostre proposte, adottate dal Parlamento, volte a riconoscere la specificità delle catastrofi naturali di tipo mediterraneo – e a adattare il Fondo di solidarietà in termini di scadenze e azioni ammissibili, nonché alla specificità delle catastrofi naturali, come la siccità e gli incendi – esaminando altresì la possibilità di istituire un fondo per le calamità agricole.</p>
    </intervention>
    <intervention id="4-123" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="it">Obiettivo del progetto di bilancio rettificativo n. 2/2007 è mobilizzare il Fondo di solidarietà per fornire assistenza finanziaria all’Ungheria e alla Grecia al fine di aiutare tali paesi ad affrontare i danni determinati dalle inondazioni del marzo e dell’aprile 2006.</p>
      <p sl="it">Oltre al ritardo nell’attivazione di questi aiuti comunitari, di cui si devono appurare le cause, uno degli aspetti che richiamano maggiormente l’attenzione è l’insignificante dotazione finanziaria rispetto ai danni diretti stimati. L’importo complessivo dell’assistenza finanziaria dell’Unione europea per queste catastrofi è pari a circa 24,4 milioni di euro a risarcimento di un danno totale di quasi 900 milioni di euro, di cui 520 milioni di euro per l’Ungheria e 372 milioni di euro per la Grecia.</p>
      <p sl="it">In altre parole, si tratta dell’ennesimo esempio del divario tra il volume dei danni subiti e gli aiuti forniti dalla Comunità, discrepanza che mette in discussione l’idea di un’effettiva solidarietà nei confronti delle popolazioni che vivono nelle regioni colpite. Occorre dunque rivalutare l’attuale Fondo di solidarietà per adeguare i suoi criteri di ammissibilità affinché sia in grado di rispondere più efficacemente alle esigenze delle vittime delle catastrofi naturali.</p>
    </intervention>
    <intervention id="4-125" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Sì, signor Presidente, ho votato a favore del regolamento del Parlamento europeo concernente l’aggiunta di vitamine e minerali nonché di alcune altre sostanze agli alimenti, recante modalità per l’esercizio delle competenze di esecuzione conferite alla Commissione, e sostengo la decisione del Consiglio del 17 luglio 2006 in materia di comitatologia, che può essere sintetizzata nell’espressione “procedura di regolamentazione con controllo”.</p>
      <p sl="sk">Il Parlamento europeo ha adottato un testo che permetterà di conferire alla Commissione il potere di adottare, se del caso, misure di natura quasi legislativa e, per la precisione, le misure di cui all’articolo 2 della decisione 1999/468/CE, modificata dalla decisione 2006/512/CE, recante modalità per l’esercizio delle competenze di esecuzione conferite alla Commissione. In questo caso la decisione rappresenta un passo nella giusta direzione. In generale, tuttavia, continua a valere il principio secondo cui il Parlamento europeo deve lasciare ai suoi membri la competenza di decidere democraticamente in materia di procedure legislative.</p>
    </intervention>
    <intervention id="4-126" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="it">Ho votato a favore della relazione Scheele poiché ritengo che l’assunzione eccessiva di vitamine e minerali possa essere dannosa per la salute e poiché è essenziale che le indicazioni siano di facile comprensione per tutti i consumatori.</p>
      <p sl="it">Le difficoltà sollevate dalle varie legislazioni nazionali sono ora ridotte da questa proposta attraverso un’armonizzazione delle disposizioni legislative, normative e amministrative degli Stati membri sull’aggiunta di vitamine, minerali e altre sostanze.</p>
    </intervention>
    <intervention id="4-128" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="it">Ho votato a favore della relazione Poli Bortone, sulla proposta di regolamento relativo alle indicazioni nutrizionali e sulla salute fornite sui prodotti alimentari, poiché si basa su una maggiore informazione e protezione del consumatore e cerca di eliminare le indicazioni ingannevoli in materia di nutrizione e salute, minimizzando così i loro effetti nocivi e garantendo una maggiore protezione dei consumatori.</p>
      <p sl="it">L’alimentazione è la base stessa della salute. Il concetto di salute non è esclusivamente confinato all’assenza di malattia, ma contempla altresì il benessere fisico e psichico della persona. E’ pertanto essenziale, a mio avviso, che le indicazioni sulla salute siano ritenute scientificamente provate dall’Autorità europea per la sicurezza alimentare.</p>
    </intervention>
    <intervention id="4-130" speaker_id="28583" name="Athanasios PAFILIS" is_mep="True" mode="written" nationality="Greece" birth_date="08-11-1954" birth_place="Pitsio Fthiotidas" p_group="Confederal Group of the European United Left - Nordic Green Left" m_state="GR">
      <p sl="el">In seguito al voto in favore del Trattato di Prüm, la successiva versione del Trattato di Schengen, il sistema di informazione SIS II e la decisione sulla raccolta e lo scambio di dati personali liberi e non verificabili, compresi quelli relativi a convinzioni politiche, ideologiche e religiose, il Parlamento europeo ha attualmente approvato il sistema di informazione visti (VIS).</p>
      <p sl="el">Tale sistema, che legalizza la raccolta, l’elaborazione e lo scambio di dati personali e biometrici su ogni cittadino straniero che richiede un visto per tutti i paesi dell’UE, al quale hanno accesso tutte le autorità istruttorie e i servizi segreti di ciascuno Stato membro, non fa altro che aggiungere un altro anello alla catena che l’UE usa per soffocare i diritti individuali.</p>
      <p sl="el">L’UE mira a fare del VIS il più grande database biometrico al mondo. Tali misure aumentano la repressione e i meccanismi usati per imporla in proporzioni gigantesche e istituzionalizzano la possibilità di conservare dati su ogni abitante del pianeta. L’UE si sta gradualmente trasformando in una caserma-fortezza per la sua popolazione e per i cittadini dei paesi terzi.</p>
      <p sl="el">Tuttavia, mentre il capitale aumenta le misure volte a reprimere e soffocare i diritti dei lavoratori per consolidare e salvaguardare la propria sovranità, così sarà anche per le ondate di resistenza e di disobbedienza e l’inevitabile lotta per rovesciare il potere dei monopoli e della loro Unione reazionaria.</p>
    </intervention>
    <intervention id="4-132" speaker_id="photo_generic" name="Jan Andersson, Göran Färm, Inger Segelström e Åsa Westlund" is_mep="True" mode="written">
      <p sl="it">Per quanto riguarda la possibilità inclusa nella proposta che le autorità straniere abbiano accesso ai dati contenuti nei registri svedesi, a nostro parere dovrebbe essere una condizione indispensabile che tale accesso sia preceduto dall’inoltro di una richiesta alle autorità svedesi e dalla loro conseguente approvazione. Alla luce di ciò, siamo contrari al cosiddetto sistema di concordanza/non concordanza (“hit/no hit”)</p>
    </intervention>
    <intervention id="4-133" speaker_id="4540" name="Philip BRADBOURN" is_mep="True" mode="written" nationality="United Kingdom" birth_date="09-08-1951" birth_place="Tipton" p_group="European Conservatives and Reformists Group" m_state="GB">
      <p sl="it">Noi conservatori sosteniamo la cooperazione tra le forze di polizia, ma non possiamo appoggiare l’inserimento delle disposizioni nel Trattato di Prüm nel quadro dell’Unione europea. Nutriamo gravi preoccupazioni, così come il garante europeo della protezione dei dati, riguardo alle condizioni relative alla raccolta di dati riguardanti singoli cittadini che non sono sospettati né hanno commesso un reato. Inoltre, la questione dell’inseguimento transfrontaliero senza il consenso delle forze di polizia degli altri Stati membri è fonte di grave preoccupazione. I conservatori ritengono che la cooperazione intergovernativa nel campo dell’antiterrorismo e dei casi di reati gravi sia essenziale, ma pensano che vi debba essere una clausola di “opt-in ” per dare agli Stati membri la libertà di mantenere i loro tradizionali sistemi di giustizia.</p>
    </intervention>
    <intervention id="4-134" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="it">Ho votato a favore, perché la relazione è mirata a un maggiore ravvicinamento delle leggi e delle normative degli Stati membri, che consentirà una più stretta cooperazione transfrontaliera tra le forze di polizia attraverso scambi di informazioni e di indagini in materia di reati penali.</p>
      <p sl="it">Uno degli obiettivi dell’Unione europea consiste nel dare ai cittadini un elevato livello di protezione, libertà, sicurezza e giustizia. Un’efficace cooperazione internazionale, attraverso lo scambio di dati, garantendo il diritto alla riservatezza e alla protezione dei dati personali, contribuirà a realizzare questo obiettivo.</p>
    </intervention>
    <intervention id="4-135" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="it">Il Trattato di Prüm fu firmato il 27 maggio 2005, al di fuori del quadro giuridico dell’UE, da sette Stati membri, con lo scopo dichiarato della “cooperazione transfrontaliera, in particolare al fine di lottare contro il terrorismo e la criminalità transfrontaliera”. Da allora, altri nove Stati membri, tra i quali il Portogallo, hanno dichiarato la loro intenzione di ratificarlo.</p>
      <p sl="it">Questo Trattato si inserisce tra le misure di sicurezza adottate nel contesto della cosiddetta “lotta contro il terrorismo”, comportando gravi rischi per i diritti, le libertà e le garanzie dei cittadini.</p>
      <p sl="it">E’ in gioco la creazione di un quadro per la cooperazione di polizia – operazioni congiunte, assistenza reciproca e anche la possibilità di azione della forza di polizia di uno Stato membro nel territorio di un altro. Quest’ultima sembra avere causato controversie all’interno del Consiglio. Lo scambio di un vasto insieme di informazioni contenute nei dati personali si è dimostrato altrettanto controverso. E’ particolarmente significativo che la maggioranza del Parlamento europeo abbia respinto la proposta del nostro gruppo, che avrebbe vietato il trattamento di dati personali riguardanti l’origine razziale o etnica, le opinioni pubbliche, le convinzioni religiose o filosofiche, l’appartenenza partitica o sindacale, nonché il trattamento di dati relativi alla salute e alla vita sessuale.</p>
      <p sl="it">Pertanto abbiamo votato contro.</p>
    </intervention>
    <intervention id="4-136" speaker_id="2057" name="Carl LANG" is_mep="True" mode="written" nationality="France" birth_date="20-09-1957" birth_place="Vernon" p_group="Non" m_state="FR">
      <p sl="it">Con riferimento alla lotta contro il terrorismo, è assolutamente anormale che sia tuttora così difficile, per le forze di polizia nazionali e per le autorità preposte all’antiterrorismo dei vari Stati membri dell’Unione europea, collaborare e scambiarsi informazioni.</p>
      <p sl="it">Tuttavia, ora lo sappiamo per certo, gli attentati dell’11 settembre e dell’11 marzo a Madrid sono stati pianificati, almeno in parte, sul territorio dell’Unione. Questi attentati hanno dimostrato l’inefficacia degli strumenti e delle politiche dell’Europa in materia di lotta contro il terrorismo. Il terrorismo non conosce frontiere, e non ne deve avere neanche la lotta contro di esso, e la cooperazione intergovernativa in questo campo deve essere urgentemente rafforzata.</p>
      <p sl="it">Lo stesso vale per i controlli alle frontiere degli Stati membri: devono essere ristabiliti al più presto, poiché costituiscono il minimo indispensabile per una lotta efficace ed efficiente contro il terrorismo.</p>
      <p sl="it">Infine, vorrei porre l’accento su una realtà: la natura islamica del nuovo terrorismo. In Europa e nel mondo musulmano sta prendendo piede una nuova ideologia politica e religiosa che costituisce un terreno terribilmente fertile per il terrorismo.</p>
    </intervention>
    <intervention id="4-137" speaker_id="28115" name="Mairead McGUINNESS" is_mep="True" mode="written" nationality="Ireland" birth_date="13-06-1959" birth_place="Drogheda" m_state="IE">
      <p sl="it">Ho votato contro l’emendamento n. 43 relativo alle cosiddette “misure in caso di pericolo imminente” nella relazione in oggetto poiché ritengo che le misure presentate non rappresentino un mezzo efficace di lotta contro la criminalità transfrontaliera.</p>
    </intervention>
    <intervention id="4-138" speaker_id="28583" name="Athanasios PAFILIS" is_mep="True" mode="written" nationality="Greece" birth_date="08-11-1954" birth_place="Pitsio Fthiotidas" p_group="Confederal Group of the European United Left - Nordic Green Left" m_state="GR">
      <p sl="it">Il Parlamento europeo ha dato oggi il via libera all’integrazione delle disposizioni fondamentali del Trattato di Prüm, noto come Schengen III, nel cosiddetto acquis comunitario e nel diritto nazionale degli Stati membri con una procedura semplificata, vale a dire senza le procedure di firma e di ratifica richieste ai sensi dei trattati internazionali. Tali disposizioni impongono agli Stati membri di creare archivi di dati sul DNA e a consentire la raccolta, l’elaborazione e lo scambio automatizzato di dati sul DNA, impronte digitali e altri schedari e informazioni applicando meccanismi repressivi anche su persone sospettate quali potenziali autori di reati penali o ritenute potenzialmente pericolose per l’ordine pubblico e la pubblica sicurezza. Viene stabilito espressamente che lo scopo dello scambio di tali informazioni è salvaguardare l’ordine pubblico in occasione di manifestazioni di massa a livello internazionale, specialmente prima dei Vertici dell’Unione europea. Per tale ragione viene conferito alle forze di polizia straniere il diritto a svolgere operazioni congiunte e a esercitare i loro pieni poteri, compreso l’uso di armi da fuoco. Il partito comunista greco condanna l’ulteriore criminalizzazione dell’azione civile e sindacale, gli archivi di dati personali a scopo preventivo e l’aumento della repressione preventiva dei movimenti della base, promossi dalle disposizioni del Trattato. I popoli devono condannare questo Trattato, che è pericoloso per i diritti individuali e le libertà democratiche, e rinvigorire la loro lotta contro l’intensificazione delle misure autocratiche e la politica antidemocratica e contraria agli interessi della base dell’Unione europea in generale.</p>
    </intervention>
    <intervention id="4-139" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="it">La Presidenza tedesca sta cercando di trasferire alcune parti del Trattato di Prüm al terzo pilastro. Gli obiettivi di questo testo, mirato a combattere le minacce terroristiche e a proteggere i cittadini, sono della massima importanza. Di conseguenza, non posso che sottolineare il fatto che il procedimento scelto dal Consiglio – chiedendo al Parlamento un parere con urgenza – ha impedito il normale funzionamento delle relazioni interistituzionali.</p>
      <p sl="it">Il Parlamento ha sempre mantenuto una posizione chiara e responsabile sul terrorismo e sulla criminalità transfrontaliera. Ha appoggiato la creazione di condizioni per la cooperazione transfrontaliera e lo scambio di informazioni tra gli organismi responsabili per la prevenzione e l’investigazione in materia di reati penali. Soltanto in questo modo possiamo sperare di prevenire efficacemente le minacce del terrorismo.</p>
      <p sl="it">La definizione di procedure che consentano uno scambio di informazioni rapido ed efficace è della massima importanza. Do quindi il mio appoggio alla relazione.</p>
    </intervention>
    <intervention id="4-141" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">E’ urgente quanto di vitale importanza adottare questa decisione quadro sulla protezione dei dati. Un nuovo quadro legale mondiale sulla protezione dei dati nell’ambito del terzo pilastro paragonabile alle norme vigenti nel diritto comunitario è un fattore essenziale per garantire lo stesso livello di protezione.</p>
      <p sl="pt">Pertanto accolgo di buon grado che sia stato finalmente raggiunto un accordo politico, e desidero congratularmi con la relatrice, onorevole Roure, per il suo eccezionale contributo al raggiungimento di questo risultato.</p>
      <p sl="pt">Migliorare la protezione dei dati nell’ambito del terzo pilastro presuppone che tale decisione quadro si applichi all’intero pilastro, compresi Europol, Eurojust e il sistema d’informazione doganale, che rientrano già nell’ambito del terzo pilastro. In questo senso, accolgo con favore tale ampliamento e gli emendamenti presentati dalla relatrice, in particolare l’aggiunta di una clausola di revisione e valutazione che consente alla Commissione di presentare proposte per migliorare la decisione quadro dopo tre anni.</p>
      <p sl="pt">Condivido altresì i 15 principi generali presentati dal Commissario Frattini, che riflettono l’impostazione dell’acquis nel settore della protezione dei dati personali gestiti nell’ambito della cooperazione giudiziaria e di polizia in materia penale.</p>
    </intervention>
    <intervention id="4-142" speaker_id="28583" name="Athanasios PAFILIS" is_mep="True" mode="written" nationality="Greece" birth_date="08-11-1954" birth_place="Pitsio Fthiotidas" p_group="Confederal Group of the European United Left - Nordic Green Left" m_state="GR">
      <p sl="el">Il Partito comunista greco ha votato contro la relazione in quanto, nonostante i singoli miglioramenti che essa apporta alla nuova versione della decisione quadro del Consiglio, ne adotta in sostanza l’intera filosofia di fondo, vale a dire l’illimitata e, da un punto di vista pratico, incontrollabile possibilità per i meccanismi repressivi dell’UE e per le autorità responsabili dell’azione penale sia negli Stati membri che nei paesi terzi (quali gli USA) e anche per i privati di raccogliere, elaborare e scambiare tra di loro tutti i dati personali di ogni cittadino dell’UE, compresi i dati relativi alla loro attività politica e sindacale e alle loro convinzioni ideologiche, filosofiche e religiose.</p>
      <p sl="el">Gli occhi dei meccanismi repressivi sono ora puntati su ogni cittadino dell’UE, considerato che è permesso raccogliere e trasmettere i dati personali di ognuno, pur se neanche lontanamente sospettato di qualcosa, soltanto per ragioni di ordine pubblico e di sicurezza.</p>
      <p sl="el">L’aggiunta di 15 orientamenti per la protezione dei dati personali non è niente di più che un elenco di begli auspici e un’esposizione di idee, senza alcuna possibilità di imporne l’attuazione pratica con meccanismi repressivi. In realtà, non esiste assolutamente alcuna protezione, visto che le eccezioni a tale protezione stanno diventando la norma, con il semplice e non verificabile riferimento a ragioni di pubblica sicurezza, mentre la protezione dei dati è un’eccezione, che quasi nessuno riesce a imporre.</p>
    </intervention>
    <intervention id="4-143" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Nell’era delle minacce terroriste, l’equilibrio tra tutela della vita privata e protezione dei cittadini sta diventando una sfida continua che possiamo superare soltanto attraverso provvedimenti responsabili e chiari.</p>
      <p sl="pt">Le norme per la protezione dei dati utilizzati nell’ambito della cooperazione giudiziaria e di polizia devono essere stilate in modo tale da rafforzare il principio della fiducia reciproca tra le autorità coinvolte, rendendo possibile una cooperazione europea più efficace e la maggiore protezione possibile per i cittadini quando si tratta di utilizzare tali dati. Occorre pertanto prendere misure accurate e complete che proteggano i diritti fondamentali e rispettino gli articoli contenuti nella Carta dei diritti fondamentali riguardanti la tutela della vita privata e la protezione dei dati personali.</p>
      <p sl="pt">Pertanto, accolgo con favore l’accordo politico raggiunto con il Consiglio, che condurrà alla rapida adozione di tale proposta di decisione quadro.</p>
    </intervention>
    <intervention id="4-145" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="it">Creare le condizioni per la ricostituzione degli stock ittici, in questo caso del merluzzo bianco, è fondamentale non solo per la protezione delle risorse biologiche marine, ma anche per il mantenimento delle attività del settore alieutico.</p>
      <p sl="it">L’obiettivo dev’essere quello di pescare meno, dal momento che, secondo la ricerca scientifica e gli stessi pescatori, è necessario permettere la ricostituzione degli stock , se si vuole pescare, magari su più vasta scala, in futuro.</p>
      <p sl="it">Tuttavia, dobbiamo considerare che questi piani di ricostituzione, imponendo restrizioni alla pesca, hanno un serio impatto socioeconomico che dev’essere valutato e messo in conto. In tale contesto appoggiamo le proposte in materia contenute nella relazione. Ciò che occorre è risarcire il settore delle conseguenze economiche e sociali conseguenti a quest’arresto dell’attività, e dovrebbe essere istituito un fondo comunitario di compensazione appositamente per questo scopo. In altre parole, la politica comune della pesca deve assumersi le proprie responsabilità.</p>
      <p sl="it">Abbiamo votato contro gli emendamenti nn. 20, 21 e 22 perché, a nostro avviso, le decisioni sui totali ammissibili di catture e sui contingenti non devono essere automaticamente legate ai pareri del Consiglio per l’esplorazione del mare. Occorre prendere in considerazione altri fattori, ad esempio quelli socioeconomici, come ha evidenziato la rappresentanza nei Comitati consultivi regionali.</p>
    </intervention>
    <intervention id="4-146" speaker_id="23768" name="Bogusław LIBERADZKI" is_mep="True" mode="written" nationality="Poland" birth_date="12-09-1948" birth_place="Sochaczew" m_state="PL">
      <p sl="it">Malgrado le restrizioni dello sforzo di pesca introdotte negli ultimi anni, alcuni stock di merluzzo bianco del Mar Baltico sono attualmente al di sotto dei limiti biologici accettabili. La relazione propone accortamente una riduzione dell’8 per cento del numero di giorni in cui si possono usare attrezzi da pesca in mare, ispezioni più rigorose e, in particolare, l’innalzamento a 300 kg del limite al di sopra del quale i pescherecci devono ottenere il permesso dagli organi competenti nel luogo di scarico. Inoltre, propone di aumentare a 40 cm la taglia minima degli esemplari di merluzzo bianco pescati nel Mar Baltico.</p>
      <p sl="it">Il relatore fa anche riferimento, giustamente, alla ripartizione del Baltico in una zona orientale e in una occidentale, dal momento che si tratta di due ecosistemi nettamente distinti. Pertanto occorre fissare contingenti di pesca diversi per ciascuna di queste zone del Baltico. Occorre dare priorità a quella orientale, perché in quella zona gli stock si trovano attualmente al di sotto dei limiti biologici accettabili.</p>
      <p sl="it">Il nostro appoggio va anche al progetto di preparare una relazione sull’impatto socioeconomico dell’applicazione del presente regolamento sul settore. La relazione deve concentrarsi in particolare sulla struttura occupazionale e sulla situazione finanziaria dei pescatori, degli armatori e delle imprese dedite alla pesca e alla trasformazione del merluzzo.</p>
    </intervention>
    <intervention id="4-148" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Signor Presidente, vorrei solo far presente che la delegazione irlandese e i miei colleghi del gruppo PPE-DE hanno votato a favore di questa relazione. Siamo lieti che sottolinei il ruolo delle organizzazioni di produttori e la gestione delle crisi.</p>
      <p sl="en">Tuttavia, ravvisiamo un problema a proposito di due emendamenti, i nn. 11 e 111, che sono stati votati congiuntamente. Questi emendamenti sollevano una questione che riguarda in special modo i coltivatori irlandesi di patate che al momento stanno perdendo una parte considerevole di diritti al pagamento unico per azienda dalla riserva nazionale, in quanto le superfici che utilizzano non sono ammissibili, nella situazione attuale, al pagamento unico per azienda.</p>
      <p sl="en">Accogliamo con favore la proposta della Commissione di abolire questa esclusione eliminando l’anomalia riscontrata, e ci auguriamo che venga ratificata dal Consiglio la proposta della Commissione, e non quella modificata stamani in questa sede.</p>
    </intervention>
    <intervention id="4-149" speaker_id="23695" name="Hynek FAJMON" is_mep="True" mode="spoken" nationality="Czechia" birth_date="17-05-1968" birth_place="Nymburk" p_group="European Conservatives and Reformists Group" m_state="CZ">
      <p sl="cs">Signor Presidente, onorevoli colleghi, ho votato contro la relazione Salinas García sulla riforma dei mercati nel settore ortofrutticolo.</p>
      <p sl="cs">La Commissione crede che la riforma del settore in questione sia necessaria, e condivido questo parere. Tuttavia, la proposta della Commissione non è una riforma. Ciò che occorre è porre termine alla regolamentazione superflua dell’intero settore, abolendo completamente le quote. Non è questo però il contenuto della proposta della Commissione, che sta anzi prospettando cambiamenti irrilevanti, puramente palliativi, che non inficiano il carattere regolatore di questa politica nel suo insieme. Né il sottoscritto né gli altri deputati al Parlamento del partito democratico civile ceco (ODS) condividono un simile approccio e pertanto abbiamo espresso voto sfavorevole.</p>
    </intervention>
    <intervention id="4-150" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="it">Ho votato a favore, nel complesso, della relazione della collega Salinas García sulla proposta di regolamento del Consiglio recante norme specifiche per il settore ortofrutticolo.</p>
      <p sl="it">Questo importante settore, che rappresenta circa il 17 per cento della produzione agricola comunitaria, è invero molto vario, delicato ed esposto a problemi strutturali, nonché soggetto al contempo a crescenti pressioni esterne. Merita sostegno, non solo per i produttori, ma anche per ragioni di salute pubblica – la salute dei consumatori europei – e per l’industria di trasformazione alimentare. Le proposte della Commissione europea costituiscono una base per iniziare a lavorare, ma dovranno essere adeguate e migliorate in molte aree. Ciò nondimeno, accolgo con favore la specifica attenzione rivolta dall’Unione a questo settore di grande rilievo.</p>
    </intervention>
    <intervention id="4-151" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="it">Dopo la riforma della PAC, che ha introdotto il principio del pagamento unico e che ha spianato la strada al disaccoppiamento degli aiuti alla produzione, ora la Commissione pensa che sia la volta del settore ortofrutticolo.</p>
      <p sl="it">Utilizzando vecchi argomenti quali la competitività, le forze del mercato, l’OMC e via di seguito, la Commissione ha presentato proposte che, se saranno adottate dai governi degli Stati membri, porteranno in futuro a un aumento degli abbandoni della produzione e all’aggravarsi della disoccupazione, collegando gli aiuti ai pagamenti “storici” e al regime di pagamento unico. Noi ci opponiamo a questo esito.</p>
      <p sl="it">In Portogallo, il settore industriale del pomodoro è minacciato, e si tratta di un comparto ad alto investimento, che si è sviluppato con risultati a livello quantitativo e qualitativo, e in cui la stragrande maggioranza della produzione assicura lavoro a molte aziende agricole di piccole e medie dimensioni, aziende a conduzione familiare e lavoratori legati in modo diretto o indiretto all’industria agroalimentare.</p>
      <p sl="it">Se la proposta della Commissione fosse accolta, si metterebbero a rischio migliaia di posti di lavoro nell’agricoltura e nell’industria, anche se a breve termine vengono mantenuti i pagamenti agli agricoltori ed è previsto un periodo transitorio.</p>
      <p sl="it">Benché la relazione introduca diverse misure che riteniamo positive, sostanzialmente non modifica la proposta della Commissione e pertanto non abbiamo potuto votare a favore.</p>
    </intervention>
    <intervention id="4-152" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="it">La proposta presentata dalla commissione per l’agricoltura e lo sviluppo rurale per integrare la proposta della Commissione è una cosa indegna. Noi rifiutiamo fermamente le proposte volte a sovvenzionare i coltivatori di ciliegie, frutti a bacca, funghi e frutta, a introdurre aiuti alla superficie per l’aglio, a esaminare la possibilità di introdurre un’etichettatura di qualità dell’UE, a creare un’autorità europea di controllo qualitativo dei prodotti ortofrutticoli provenienti da paesi terzi e a introdurre un fondo di sicurezza per il settore della coltivazione e disposizioni relative a rimborsi all’esportazione e simili aiuti per i pomodori trasformati, e così via.</p>
      <p sl="it">La Lista di giugno osserva ancora una volta che, in questa situazione, è un bene che il Parlamento europeo non abbia poteri di codecisione rispetto alla politica agricola dell’Unione. Altrimenti, l’Unione europea cadrebbe nella trappola del protezionismo e di sovvenzioni massicce a tutti i vari gruppi all’interno dell’industria agricola.</p>
      <p sl="it">Abbiamo quindi votato contro questa relazione.</p>
    </intervention>
    <intervention id="4-153" speaker_id="28585" name="Diamanto MANOLAKOU" is_mep="True" mode="written" nationality="Greece" birth_date="01-03-1959" birth_place="Peiraias" p_group="Confederal Group of the European United Left - Nordic Green Left" m_state="GR">
      <p sl="it">Scopo della proposta revisione del regolamento per il settore ortofrutticolo è un adeguamento alla nuova PAC, alle prospettive finanziarie dell’Unione europea e all’OMC.</p>
      <p sl="it">Disaccoppiare i sussidi dalla produzione, ridurre in misura sostanziale il sostegno comunitario e abolire quel che rimane dei sussidi alle esportazioni avrà come risultato un aumento delle importazioni e una riduzione delle esportazioni, una contrazione dell’industria manifatturiera, la trasformazione di talune fabbriche in unità di confezionamento per materie prime importate e riduzioni drastiche o l’abbandono di certe coltivazioni, per le quali i sussidi forniscono un contributo significativo ai redditi dei coltivatori.</p>
      <p sl="it">In Grecia, le vittime più colpite sono principalmente i coltivatori di arance da succo, di pomodori da industria e uva sultanina, che sono i principali prodotti del nostro paese.</p>
      <p sl="it">Il risultato sarà la concentrazione della produzione ortofrutticola in poche mani, la distruzione di massa di piccole e medie aziende agricole, usando sovvenzioni disaccoppiate come esca, e un aumento della redditività degli industriali a capo di imprese commerciali, con materie prime garantite a basso prezzo, sia nazionali che importate.</p>
      <p sl="it">Per quanto riguarda le organizzazioni di produttori, il loro ruolo viene promosso, anche mediante cambiamenti antidemocratici, tanto che anche chi non vuole è obbligato ad aderire.</p>
      <p sl="it">Comunque, la riluttanza dei coltivatori ad aderire alle organizzazioni di produttori deriva dal ruolo che queste svolgono come organi di mediazione tra i coltivatori e gli industriali commerciali, a vantaggio degli interessi di questi ultimi.</p>
      <p sl="it">Noi deputati del partito comunista greco abbiamo espresso la nostra opposizione e abbiamo votato contro la relazione, perché i cambiamenti proposti assesterebbero un ennesimo colpo alle piccole e medie aziende agricole.</p>
    </intervention>
    <intervention id="4-154" speaker_id="28139" name="Carl SCHLYTER" is_mep="True" mode="written" nationality="Sweden" birth_date="07-01-1968" birth_place="Danderyd" p_group="Group of the Greens/European Free Alliance" m_state="SE">
      <p sl="it">Questa relazione mette ordine, in una certa misura, nel mercato ortofrutticolo, che è stracolmo di normative eccessivamente particolareggiate, ed elimina gradualmente i rimborsi alle esportazioni per questo settore. Non voto, quindi, contro la relazione, ma i miglioramenti apportati non sono sufficienti per convincermi a votare a favore, pertanto mi astengo.</p>
    </intervention>
    <intervention id="4-155" speaker_id="2081" name="Peter SKINNER" is_mep="True" mode="written" nationality="United Kingdom" birth_date="01-06-1959" birth_place="Oxford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Mi sono astenuto e ho votato contro gli emendamenti proposti dalla commissione per l’agricoltura e lo sviluppo rurale.</p>
      <p sl="it">Tali emendamenti si scostavano dal principio e dalla pratica della riforma della politica agricola comune (PAC). Mi sono astenuto laddove non sussistevano chiare implicazioni per gli interessi del Regno Unito, ma emergevano chiare preoccupazioni per gli Stati membri continentali, come nel caso particolare del voto sull’inseguimento transfrontaliero.</p>
      <p sl="it">Ho votato anche contro otto emendamenti che, presi in combinazione, di fatto aumentavano i fondi per i settori ortofrutticoli, in contrasto con la posizione dei laburisti del Regno Unito, secondo cui si dovrebbe ridurre la spesa destinata ai sussidi, e in contraddizione con la riforma della PAC.</p>
    </intervention>
    <intervention id="4-157" speaker_id="24087" name="Marcin LIBICKI" is_mep="True" mode="spoken" nationality="Poland" birth_date="02-02-1939" birth_place="Poznań" p_group="Union for Europe of the Nations Group" m_state="PL">
      <p sl="pl">Signor Presidente, Montesquieu disse che le democrazie sono fondate sul diritto, le monarchie sull’onore e le dittature sulla paura. Poiché siamo un’istituzione democratica, vorrei dire che non concordo sul fatto che un atto giuridico faccia riferimento ad altri atti giuridici non vincolanti. Condivido il parere espresso al riguardo dall’onorevole Bonde. A tale proposito, desidero dichiarare che ho votato contro l’emendamento n. 25 alla relazione degli onorevoli Barón Crespo e Brok. Se per errore risultasse che ho votato a favore, vi prego di considerare che la mia intenzione era di votare contro.</p>
    </intervention>
    <intervention id="4-158" speaker_id="28325" name="Sylwester CHRUSZCZ" is_mep="True" mode="spoken" nationality="Poland" birth_date="22-08-1972" birth_place="Głogów" p_group="Independence/Democracy Group" m_state="PL">
      <p sl="pl">Signor Presidente, oggi ho votato contro questa relazione che invita ad avviare al più presto il lavoro sul nuovo Trattato per l’Unione europea, la nuova Costituzione per l’Europa, con lo scopo di adottare il progetto di documento. La Lega delle Famiglie Polacche, il partito cui appartengo, è contraria alla creazione di un nuovo superstato europeo e a tutte le misure mirate a privare gli Stati nazionali della loro sovranità. Noi speriamo che il tentativo di redigere un nuovo Trattato basato sul progetto di Costituzione per l’Europa, sostenuto tanto energicamente da taluni deputati di questo Parlamento, non abbia successo.</p>
    </intervention>
    <intervention id="4-159" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Signor Presidente, onorevoli colleghi, al contrario dell’onorevole collega che mi ha preceduto, il Partito pensionati è invece molto favorevole all’esistenza di un’Europa anche politica che porti dei vantaggi ai cittadini, in particolare ai cittadini che vogliono avere un futuro, perché oggi lavorano, e ai cittadini che vogliono avere un presente, perché oggi sono pensionati e hanno diritto di vivere meglio di come in passato vivevano anziani e pensionati.</p>
      <p sl="it">Per questo motivo si aspettano delle sicurezze dall’Europa, perché gli Stati troppo spesso, se non sempre, si disinteressano delle vere questioni di ogni giorno che interessano i cittadini, come il fatto di poter sopravvivere in una società mondiale che guarda solamente al “dio danaro” e non all’essere umano, in tutte le sue stagioni, da quando nasce a quando diventa anziano.</p>
      <p sl="it">Ci auguriamo pertanto che la Costituzione europea venga approvata il più presto possibile.</p>
    </intervention>
    <intervention id="4-160" speaker_id="photo_generic" name="Jan Andersson, Göran Färm, Inger Segelström e Åsa Westlund" is_mep="True" mode="written">
      <p sl="it">Noi socialdemocratici svedesi abbiamo votato a favore di questa relazione, che giudichiamo fondamentalmente valida. Vorremmo tuttavia chiarire alcuni punti. Abbiamo votato a favore di quanto affermato al paragrafo 8, poiché siamo favorevoli a rafforzare la politica estera e di sicurezza comune. Riteniamo importante, tuttavia, precisare che non siamo favorevoli alla difesa comune.</p>
      <p sl="it">Il paragrafo 12 mette in evidenza questioni come il modello sociale europeo e la lotta al cambiamento climatico che sono importanti per gli europei. Tuttavia, siamo contrari a incorporare i criteri di Copenaghen nella Costituzione. Consideriamo importanti i criteri di Copenaghen, ma non vogliamo che siano scritti nella Costituzione, poiché, se vi fossero inseriti, diventerebbe più difficile portare avanti l’allargamento. Per la stessa ragione, siamo contrari anche alla creazione di altri ostacoli sul cammino dei paesi candidati.</p>
      <p sl="it">Rifiutiamo inoltre la posizione preferenziale proposta al paragrafo 18 per le comunità religiose rispetto al resto della società civile.</p>
    </intervention>
    <intervention id="4-161" speaker_id="photo_generic" name="Liam Aylward, Brian Crowley, Seán Ó Neachtain e Eoin Ryan" is_mep="True" mode="written">
      <p sl="it">Il Trattato costituzionale è un documento di riferimento che offre un modello per un’Unione europea più dinamica ed efficace, rafforza il carattere democratico di un’Unione allargata e migliora la nostra capacità decisionale e la nostra capacità di agire sulla scena mondiale. Siamo impegnati a preservare il più possibile la sostanza della Costituzione.</p>
      <p sl="it">Noi sosteniamo questa relazione. Rifiutiamo il concetto di un’Europa a due velocità.</p>
      <p sl="it">Tuttavia, abbiamo votato contro il paragrafo 11, riguardante una minore protezione dei diritti dei cittadini, a causa della sua vaghezza. Chi decide, e in che modo, se la protezione dei diritti dei cittadini risulti diminuita?</p>
      <p sl="it">Abbiamo votato anche contro il paragrafo 20, che chiede a tutti gli Stati membri di coordinare le proprie procedure di ratifica affinché il processo si concluda simultaneamente. Come possiamo coordinare i diversi sistemi degli Stati membri, quando alcuni richiedono la ratifica per via referendaria e altri per via parlamentare? Dobbiamo rispettare il sistema di ratifica di ciascuno Stato membro. Con questo incoraggiamo i governi a riunirsi e a fissare un termine il più possibile ravvicinato per conseguire un accordo e la ratifica di un Trattato conformemente ai rispettivi requisiti nazionali.</p>
      <p sl="it">Abbiamo votato a favore dell’emendamento n. 28 in quanto il linguaggio riflette meglio la realtà di quello dell’emendamento del PSE riguardo alla ratifica in Francia e nei Paesi Bassi.</p>
      <a text="(Testo abbreviato conformemente all’articolo 163, paragrafo 1, del Regolamento)"/>
    </intervention>
    <intervention id="4-162" speaker_id="28148" name="Françoise CASTEX" is_mep="True" mode="written" nationality="France" birth_date="07-02-1956" birth_place="Agadir" p_group="Group of the Progressive Alliance of Socialists and Democrats in the European Parliament" m_state="FR">
      <p sl="it">Nella votazione finale sulla relazione Barón Crespo-Brok sul tracciato per il processo costituzionale dell’Unione europea mi sono astenuta.</p>
      <p sl="it">Il rigetto del Trattato costituzionale europeo da parte di due Stati membri di fatto rende nulla la proposta presentata per la ratifica degli Stati membri nel 2005. Di questo dato di fatto devono dunque tenere conto i capi di Stato e di governo, che non possono mantenere il testo iniziale, neppure “con una presentazione diversa”.</p>
      <p sl="it">Parimenti, il processo di elaborazione di un nuovo Trattato non deve avvenire a discapito della democrazia europea mediante una semplice Conferenza intergovernativa.</p>
    </intervention>
    <intervention id="4-163" speaker_id="2309" name="Richard CORBETT" is_mep="True" mode="written" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Il gruppo socialista ha approvato questa risoluzione a stragrande maggioranza. Vorrei aggiungere a nome dei deputati laburisti che l’EPLP sostiene pienamente la principale conclusione di questa relazione, vale a dire l’impegno “a convocare una Conferenza intergovernativa (CIG) e a definire un tracciato che preveda una procedura, un chiaro mandato e l’obiettivo di raggiungere un accordo prima della fine dell’anno in corso”. Tuttavia, abbiamo ritenuto che fosse inopportuno evidenziare come essenziali alcuni elementi – e non altri – contenuti nel Trattato costituzionale, poiché il nuovo trattato vedrà la luce soltanto se risulterà accettabile per tutti i 27 Stati membri.</p>
    </intervention>
    <intervention id="4-164" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="it">Ho votato a favore perché considero fondamentale e sempre più urgente trovare soluzioni che permettano all’Unione europea di superare i problemi e le sfide con cui è confrontata, sia al suo interno che all’esterno. Questa relazione è equilibrata e rappresenta un importante contributo per superare in tempi brevi l’impasse istituzionale in cui si trova l’UE. L’Unione deve essere dotata di risorse adeguate che consentano di rispondere alle preoccupazioni dei cittadini riguardo alle sfide della globalizzazione e del cambiamento climatico, contribuendo così a rafforzare il controllo democratico sui propri processi decisionali.</p>
      <p sl="it">Il nuovo Trattato, indipendentemente dal nome che gli verrà attribuito e dalla struttura che lo caratterizzerà, dovrà mantenere la sostanza del testo già ratificato da vari Stati membri e, al tempo stesso, incorporare le modifiche necessarie per ottenere l’indispensabile consenso. Con procedure legislative e di bilancio in grado di dotare l’Unione europea della massima capacità decisionale e di politiche quanto più efficaci possibile, il nuovo Trattato potrebbe contribuire a risolvere alcuni dei gravi problemi che l’Europa si trova ad affrontare.</p>
    </intervention>
    <intervention id="4-165" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="it">L’approvazione di questa relazione è la prova definitiva del totale disprezzo per la decisione sovrana dei cittadini di Francia e Paesi Bassi, e dimostra ancora una volta che il concetto di democrazia del Parlamento europeo non comprende il rispetto per le decisioni sovrane dei popoli espresse mediante gli esiti dei referendum .</p>
      <p sl="it">Questa decisione presa dalla maggioranza del Parlamento dimostra che il cosiddetto “periodo di riflessione” non era nient’altro che un mezzo per cercare di mettere da parte il risultato negativo dei due referendum e per evitare che se ne svolgessero altri, che avrebbero potuto decretare ulteriori rifiuti della cosiddetta Costituzione europea.</p>
      <p sl="it">Due anni dopo, si sta esercitando ulteriore pressione per aumentare l’integrazione capitalista dell’Unione europea, le sue politiche neoliberali, la sua sempre più rapida militarizzazione e l’accentramento del potere nelle mani di istituzioni soprannazionali sempre più distanti dai cittadini e dominate dalle grandi potenze.</p>
      <p sl="it">E’ inaccettabile che il Parlamento europeo si attribuisca una legittimità che non possiede, cercando di interferire sul calendario e sul contenuto del processo, ovvero sulla decisione sovrana dei vari paesi, e di coordinare i processi di ratifica.</p>
      <p sl="it">Siamo favorevoli a un’Europa più democratica, più giusta e solidale, che promuova la pace e la cooperazione con i popoli di tutto il mondo, un’Europa che rispetti il principio degli Stati sovrani con pari diritti.</p>
    </intervention>
    <intervention id="4-166" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="it">La maggioranza federalista nel Parlamento europeo non è rappresentativa da un punto di vista ideologico dei rispettivi elettorati per quanto riguarda le questioni attinenti alla Costituzione dell’Unione europea. Attualmente si sta facendo tutto il possibile per evitare di chiedere agli elettori di esprimere le loro opinioni sul futuro dell’Europa mediante referendum . Siamo favorevoli a indire referendum su tali questioni, ma non crediamo che il Parlamento europeo sia l’organismo giusto per imporre i referendum agli Stati membri.</p>
      <p sl="it">La maggioranza federalista ora vorrebbe mantenere il più possibile il sopranazionalismo del vecchio progetto di Trattato costituzionale, cambiandone semplicemente il titolo.</p>
      <p sl="it">Abbiamo quindi votato contro la relazione presentata dalla commissione per gli affari costituzionali del Parlamento.</p>
      <p sl="it">L’Unione ha bisogno di un Trattato che si fondi sull’autodeterminazione degli Stati membri e che permetta di stabilire, insieme, come gestire le questioni transfrontaliere.</p>
    </intervention>
    <intervention id="4-167" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="it">Basterebbe leggere il paragrafo 6 della risoluzione per giustificarne il rigetto. Al paragrafo 6, infatti, la risoluzione “ribadisce il proprio impegno a concludere l’attuale processo costituzionale dell’Unione europea sulla base del contenuto del Trattato costituzionale, eventualmente con una presentazione diversa …”.</p>
      <p sl="it">Queste poche parole mettono a nudo la vera intenzione degli attuali (intimi) negoziati che si svolgono in seno al Consiglio – in altre parole, tra il governo socialista portoghese, la coalizione tedesca dei cristiano-democratici e dei socialdemocratici e così via – che costituiscono un tentativo puro e semplice di imporre (nuovamente) la sostanza del Trattato respinto da Francia e Paesi Bassi. Questo è indicativo di un profondo disprezzo per la volontà sovrana e democratica espressa dai cittadini di questi due paesi nei referendum nazionali.</p>
      <p sl="it">Durante il dibattito qualcuno si è davvero chiesto se si sta prendendo la gente per stupida? Eppure, è proprio perché non pensano che la gente sia stupida che le forze politiche della destra e dei socialdemocratici, in combutta tra loro, negoziano “dietro a porte chiuse” e tengono ben nascoste le loro carte per non rischiare il fallimento.</p>
      <p sl="it">La Presidenza tedesca procede a tamburo battente, affermando di avere il “mandato” di “preservare” il contenuto e la “sostanza” della cosiddetta “Costituzione europea” nel “nuovo” progetto di Trattato, che sarà presentato nel dicembre 2007 (!) e ratificato entro il 2009.</p>
      <p sl="it">Insomma, è inaccettabile.</p>
    </intervention>
    <intervention id="4-168" speaker_id="28156" name="Dan JØRGENSEN" is_mep="True" mode="written" nationality="Denmark" birth_date="12-06-1975" birth_place="Odense" p_group="Group of the Progressive Alliance of Socialists and Democrats in the European Parliament" m_state="DK">
      <p sl="it">La delegazione dei socialdemocratici danesi al Parlamento europeo ha votato a favore della relazione d’iniziativa sul tracciato per il processo costituzionale dell’Unione. Desideriamo sottolineare a tale proposito che i singoli Stati membri, in quanto nazioni sovrane, devono poter continuare a scegliere come e quando ratificare un nuovo Trattato.</p>
      <p sl="it">Tuttavia, riteniamo assennato coordinare le procedure di ratifica affinché, indipendentemente dalle forme che potrebbero assumere nei singoli Stati membri, si svolgano in modo tale che sia formalmente possibile concludere il processo simultaneamente in tutti i paesi, come indicato al paragrafo 20 della relazione.</p>
    </intervention>
    <intervention id="4-169" speaker_id="1708" name="Marie-Noëlle LIENEMANN" is_mep="True" mode="written" nationality="France" birth_date="12-07-1951" birth_place="Belfort" p_group="Socialist Group in the European Parliament" m_state="FR">
      <p sl="it">Ritengo che la maggioranza del Parlamento europeo non abbia cercato di rispondere al messaggio lanciato dai popoli dell’Unione europea che hanno respinto il Trattato costituzionale. Respingendo l’emendamento n. 1, il Parlamento ha rifiutato di permettere che i cittadini siano consultati mediante referendum su ogni nuovo Trattato. In realtà, questo elemento è essenziale perché ne va della loro possibilità di imporre politiche sociali o politiche rispondenti alle loro aspirazioni. Si tratta di una grave carenza dell’Unione europea. Per tale motivo voterò contro la relazione.</p>
    </intervention>
    <intervention id="4-170" speaker_id="28115" name="Mairead McGUINNESS" is_mep="True" mode="written" nationality="Ireland" birth_date="13-06-1959" birth_place="Drogheda" m_state="IE">
      <p sl="it">Ho votato contro il paragrafo 20 (del testo originale) della relazione in oggetto poiché ritengo che la proposta di svolgere il processo di ratifica simultaneamente in tutti gli Stati membri dell’Unione europea sia impraticabile.</p>
    </intervention>
    <intervention id="4-171" speaker_id="28583" name="Athanasios PAFILIS" is_mep="True" mode="written" nationality="Greece" birth_date="08-11-1954" birth_place="Pitsio Fthiotidas" p_group="Confederal Group of the European United Left - Nordic Green Left" m_state="GR">
      <p sl="it">La relazione tenta di risuscitare la Costituzione europea. Il Parlamento europeo sta ignorando in modo oltraggioso il rifiuto e la condanna della “Costituzione europea”, mediante referendum , da parte dei cittadini francesi e olandesi e di altri popoli privati dai loro governi del diritto di esprimersi.</p>
      <p sl="it">La nota coalizione dei portavoce politici del capitale (conservatori, socialisti e liberali) e del gruppo Verde/Alleanza libera europea chiede ai governi degli Stati membri di pervenire a un accordo entro la fine del 2007, di adottare e far entrare in vigore la “Costituzione europea” prima delle elezioni europee del 2009, con lo stesso contenuto reazionario, magari confezionato in modo diverso per ingannare i popoli.</p>
      <p sl="it">Non può esistere una “Costituzione europea” progressista dell’Unione europea imperialista del capitale. Qualsiasi “Trattato costituzionale” sarà un Trattato che salvaguarda e promuove gli interessi e le ambizioni della grande imprenditoria eurounificante, proprio come gli attuali Trattati dell’UE e, in passato, della CEE.</p>
      <p sl="it">La plutocrazia europea, gli imperialisti e i loro servitori hanno bisogno di una Costituzione europea per mascherare il loro potere, per salvaguardare il sistema capitalista, per colpire i diritti della classe operaia e dei popoli europei, per reprimere i movimenti della base e per intensificare la loro politica aggressiva di intervento e di guerra.</p>
      <p sl="it">E’ negli interessi del popolo seppellire il “Trattato costituzionale” e la stessa Unione europea una volta per sempre.</p>
    </intervention>
    <intervention id="4-172" speaker_id="28173" name="Zita PLEŠTINSKÁ" is_mep="True" mode="written" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="it">Spesso i critici descrivono l’Unione europea come un’organizzazione forte che si immischia in troppi settori. Come deputata al Parlamento europeo per la Slovacchia, un nuovo Stato membro che ha aderito solo di recente all’Unione, ritengo che dovremmo avere un’Europa più forte, dotata di maggiore capacità di azione. Per questa ragione giudico essenziale adottare un documento costituzionale riveduto, ossia stabilire chiare regole del gioco. L’Unione deve riformare i Trattati fondatori in modo tale che possano godere di un ampio sostegno pubblico.</p>
      <p sl="it">Apprezzo gli sforzi del Cancelliere Angela Merkel per far uscire l’Unione dalla crisi costituzionale introducendo un tracciato che offra soluzioni adatte per i problemi che l’Unione europea sta affrontando sia al suo interno che esternamente, nonché per i problemi connessi all’espansione e all’approfondimento della dimensione politica dell’Unione.</p>
      <p sl="it">Un’Unione allargata ha bisogno di strumenti e mezzi per operare in modo efficiente, per rafforzare il suo ruolo nel mondo e affrontare le preoccupazioni dei cittadini nel contesto delle sfide provocate tra l’altro dalla globalizzazione, dal cambiamento climatico, dalla necessità di assicurare l’approvvigionamento di energia e dall’invecchiamento della popolazione. Molte delle questioni che hanno causato alcune delle maggiori preoccupazioni fra i cittadini europei, come la direttiva sui servizi nel mercato interno e il quadro finanziario, sono state risolte.</p>
      <p sl="it">Come ribadito nella Dichiarazione di Berlino, in occasione del cinquantesimo anniversario della firma del Trattato di Roma, dobbiamo dare all’Unione europea entro le elezioni del Parlamento europeo del 2009 una base comune rinnovata. Per questo motivo ho votato a favore della relazione degli onorevoli Enrique Barón Crespo ed Elmar Brok.</p>
    </intervention>
    <intervention id="4-173" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="it">Se in Portogallo si fosse tenuto un referendum sul Trattato costituzionale, nei termini e nelle circostanze di due anni fa, io avrei votato “sì”. Fra le altre ragioni, la stabilità istituzionale che ne sarebbe derivata sarebbe stata vantaggiosa per l’Unione europea. Di fatto, come espressamente previsto, due paesi hanno esercitato il loro diritto di veto, che ha determinato un considerevole cambiamento delle circostanze. Ora dobbiamo trovare una soluzione in base ai fatti, non malgrado i fatti.</p>
      <p sl="it">Continuo a credere che l’architettura istituzionale abbia bisogno di un adeguamento per adattarsi alla realtà dell’Europa allargata a 27 e in tal senso ritengo che la migliore soluzione debba essere massimalista nel superamento delle difficoltà che emergono da queste nuove circostanze – anche solo per garantire la stabilità della soluzione individuata – ma minimalista nell’introduzione di modifiche che, malgrado la volontà degli autori del Trattato proposto, sono state respinte. Il realismo non è meno virtuoso dell’idealismo.</p>
      <p sl="it">Infine, per quanto riguarda il referendum e la possibilità di svolgerne uno in Portogallo, credo che, quanto più la soluzione si allontanerà dal Trattato costituzionale, tanto meno necessario sarà indire una consultazione popolare; e viceversa, ovviamente.</p>
    </intervention>
    <intervention id="4-174" speaker_id="4274" name="Olle SCHMIDT" is_mep="True" mode="written" nationality="Sweden" birth_date="22-07-1949" birth_place="Skärv" p_group="Group of the Alliance of Liberals and Democrats for Europe" m_state="SE">
      <p sl="it">Nella votazione sul tracciato per il processo costituzionale mi sono astenuto su un emendamento in cui si afferma che tutti i paesi indiranno un referendum . Io sono favorevole ai referendum , ma si tratta di una decisione che ogni Stato membro deve prendere in autonomia. La costituzione tedesca, per esempio, non riconosce lo strumento del referendum .</p>
    </intervention>
    <intervention id="4-175" speaker_id="2081" name="Peter SKINNER" is_mep="True" mode="written" nationality="United Kingdom" birth_date="01-06-1959" birth_place="Oxford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Insieme ai miei colleghi del partito laburista mi sono astenuto su alcune questioni critiche di questa relazione che, anche come documento d’iniziativa, è inadeguata a certi livelli.</p>
      <p sl="it">Il paragrafo 5 è un riferimento ambiguo agli Stati membri che non hanno ancora ratificato il testo. In altri punti vengono formulate richieste improprie su una serie di questioni o velate minacce di respingere i negoziati del Consiglio. Inoltre viene espressa la richiesta di una ratifica simultanea, che potrebbe presentare seri problemi in molti Stati membri.</p>
      <p sl="it">Vi erano tuttavia altre importanti questioni che potevano essere sostenute e così ho fatto, ove possibile.</p>
    </intervention>
    <intervention id="4-176" speaker_id="28382" name="Andrzej Jan SZEJNA" is_mep="True" mode="written" nationality="Poland" birth_date="28-04-1973" birth_place="Końskie" p_group="Socialist Group in the European Parliament" m_state="PL">
      <p sl="it">Questa relazione è molto importante, in quanto consentirà al Parlamento europeo di far sentire i propri pareri sul piano d’azione riguardante il processo costituzionale dell’Unione europea in occasione dell’imminente Consiglio europeo di giugno.</p>
      <p sl="it">Occorre compiere ogni sforzo per preservare il contenuto del Trattato, includendo al tempo stesso nel testo disposizioni sulle nuove sfide che si trova ad affrontare l’Europa. Potrei menzionare il cambiamento climatico, l’Europa sociale, la guerra al terrorismo, il dialogo interculturale e la gestione economica. E’ altresì importante sottolineare che il cosiddetto minitrattato non sembra offrire una soluzione a questa difficile situazione.</p>
      <p sl="it">Il Consiglio europeo dovrebbe convocare al più presto una Conferenza intergovernativa e raggiungere un compromesso entro la fine del 2007, in modo che le decisioni sul processo di ratifica possano essere prese entro la fine del 2008. Questo permetterebbe al Parlamento entrante, eletto nel 2009, di operare nel quadro del nuovo Trattato costituzionale.</p>
    </intervention>
    <intervention id="4-178" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="it">La risoluzione del Parlamento europeo e le conclusioni del Consiglio riflettono chiaramente il dibattito sulla definizione delle funzioni dell’Alto Commissariato delle Nazioni Unite per i rifugiati (UNHCR). E’ più che evidente che si sta tentando di controllare e manipolare l’UNHCR.</p>
      <p sl="it">E’ in questo contesto che vanno intese le critiche e le pressioni dell’Unione europea, riguardanti, in primo luogo, il modo in cui alcuni paesi sono stati eletti in tale organismo – l’UE si oppone al cosiddetto principio della “tabula rasa ” e sostiene l’introduzione di criteri di ammissibilità; in secondo luogo, la “procedura speciale” per rafforzare i mandati per paese e la possibilità di creare nuovi mandati mediante maggioranza semplice – e l’assenza di un “codice di condotta” per questo meccanismo; e, in terzo luogo, le modalità del “riesame periodico universale”.</p>
      <p sl="it">In altre parole, è necessario, da un lato, continuare a seguire l’evoluzione dell’UNHCR, specialmente sapendo che gli Stati Uniti e i suoi alleati intervengono attivamente per manipolarlo, e dall’altro sostenere le nostre proposte volte a promuovere le libertà, i diritti e le garanzie fondamentali, il progresso sociale, la pace e la solidarietà, il rifiuto di usare i diritti umani come copertura per una politica di ingerenza e aggressione nei confronti di popoli e Stati sovrani.</p>
    </intervention>
    <intervention id="4-180" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Signor Presidente, onorevoli colleghi, come rappresentante del Partito pensionati ho votato a favore della relazione dell’onorevole Gibault sulle condizioni di lavoro e quelle relative alla pensione degli artisti.</p>
      <p sl="it">Ci sono artisti che diventano molto famosi e che non hanno certo bisogno che il Parlamento europeo ne faciliti la circolazione e le condizioni relative alla pensione, ma ci sono anche artisti molto bravi che sfortunatamente non riescono ad avere successo; tali artisti, molto numerosi, sono pur sempre degli uomini, dei lavoratori e dei pensionati che meritano di essere rispettati come tutti gli altri cittadini.</p>
      <p sl="it">Ci sono artisti che vivono una vita di lavoro e di miseria, di mancanza di regolamentazione e di mancanza di rispetto. Ciò è tanto più grave quando la persona a cui si manca di rispetto ha l’animo sensibile, come gli artisti.</p>
      <p sl="it">Per questi motivi ho votato a favore e mi auguro che l’Europa faccia di più per gli artisti di tutta Europa e di tutto il mondo.</p>
    </intervention>
    <intervention id="4-181" speaker_id="28316" name="Hannu TAKKULA" is_mep="True" mode="spoken" nationality="Finland" birth_date="20-11-1963" p_group="Group of the Alliance of Liberals and Democrats for Europe" m_state="FI">
      <p sl="fi">Signor Presidente, ho votato a favore della relazione dell’onorevole Claire Gibault sullo statuto sociale degli artisti. Voglio appoggiare il suo encomiabile lavoro in questo settore perché, artista lei stessa, si preoccupa dei mezzi di sussistenza degli artisti.</p>
      <p sl="fi">Ovviamente sappiamo che oggi in diversi paesi d’Europa il sostentamento di molti artisti dipende da contratti a brevissimo termine. Pertanto è quanto mai opportuno garantire che anche gli artisti in Europa possano godere di uno status sociale adeguato e della sicurezza sociale, ricevendo così una pensione in futuro, perché è pacifico che noi europei vogliamo promuovere l’istruzione e la cultura. Vogliono promuovere l’arena culturale europea perché sappiamo che è il settore più importante nel processo decisionale in Europa. Se questo è fiorente, possiamo anche costruire su di esso sia un mercato unico che una politica estera e di sicurezza.</p>
      <p sl="fi">Ho infatti votato a favore della relazione come europeo, come finlandese e come deputato del partito di centro finlandese, Keskusta , che rappresenta anche il movimento culturale del mio Stato.</p>
    </intervention>
    <intervention id="4-182" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="it">Ho votato a favore della relazione perché ritengo sia importante che gli artisti europei possano beneficiare di un livello adeguato d’integrazione nelle loro attività professionali.</p>
      <p sl="it">Le norme europee vanno applicate al fine di realizzare una politica culturale europea dinamica e innovativa in tutti i campi dell’arte, in modo che possiamo dare agli artisti le garanzie sociali di cui beneficiano tutti gli altri lavoratori europei.</p>
    </intervention>
    <intervention id="4-183" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="it">Sappiamo che la relazione affronta temi che vanno trattati con particolare attenzione. Tuttavia, è necessario formulare due considerazioni. Innanzi tutto è necessario conferire agli artisti diritti lavorativi e sociali considerando il carattere specifico delle loro attività e nel rispetto della libertà di espressione e di creazione.</p>
      <p sl="it">Perciò riteniamo fondamentale tener conto delle attività di quanti lavorano nelle arti creative e migliorare il loro statuto sociale. Tuttavia, siamo contrari ad alcune delle proposte contenute nella relazione che il Parlamento ha votato.</p>
      <p sl="it">Sappiamo che la democratizzazione culturale può avere luogo solo nelle condizioni giuste e che i tempi in cui viviamo, caratterizzati come sono da un neoliberismo sempre più accentuato, non sono propizi per migliorare le condizioni di lavoro e di creatività degli artisti in generale. Anche in Portogallo la situazione del settore è complicata, con attacchi ai diritti acquisiti e tagli alle attività culturali e artistiche; situazione in cui tutti – gli artisti e la popolazione nel suo complesso – ci rimettono. Speriamo, tuttavia, che si possa fare qualcosa per dare maggior visibilità a questi temi.</p>
    </intervention>
    <intervention id="4-184" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="it">La possibilità per gli artisti di guadagnarsi da vivere è una questione importante, ma è uno di quei temi che spetta agli Stati membri risolvere politicamente in base al principio di sussidiarietà.</p>
      <p sl="it">Pertanto abbiamo votato contro la relazione.</p>
    </intervention>
    <intervention id="4-185" speaker_id="23768" name="Bogusław LIBERADZKI" is_mep="True" mode="written" nationality="Poland" birth_date="12-09-1948" birth_place="Sochaczew" m_state="PL">
      <p sl="it">La relazione dell’onorevole Gibault, finalizzata a migliorare le condizioni di lavoro per gli artisti, merita un forte sostegno. Gran parte delle difficoltà incontrate dagli artisti che lavorano in paesi della Comunità diversi dal proprio non è dovuta a questioni culturali, ma riguarda ad esempio la mobilità, la politica dei visti, la politica sanitaria, la sicurezza sociale, la disoccupazione e le pensioni.</p>
      <p sl="it">La relazione invita la Commissione e gli Stati membri a introdurre un registro professionale europeo per gli artisti, contenente informazioni sullo statuto di ciascun artista, sulla natura e sulla durata dei contratti nonché sui loro datori di lavoro. Il registro permetterebbe di trasferire i diritti pensionistici e le prestazioni sociali che gli artisti hanno acquisito in paesi terzi al loro ritorno nel paese di origine. Inoltre consentirebbe di tenere conto dell’esperienza di lavoro maturata in uno Stato membro.</p>
      <p sl="it">La sfida con cui è alle prese la politica culturale europea è la creazione di un ambiente culturale dinamico che sia creativo e innovativo rispetto a tutte le discipline artistiche. Appoggiando questa relazione, ci impegniamo a fornire agli artisti le garanzie sociali di cui beneficiano tutti gli altri lavoratori europei.</p>
    </intervention>
    <intervention id="4-186" speaker_id="28339" name="Daniel STROŽ" is_mep="True" mode="written" nationality="Czechia" birth_date="04-08-1943" birth_place="Plzeň" p_group="Confederal Group of the European United Left - Nordic Green Left" m_state="CZ">
      <p sl="it">Voterò a favore dell’adozione della relazione sullo statuto sociale degli artisti. Ritengo che questo sarà un passo verso la soluzione del problema, benché si limiti a scalfire la superficie e richieda ulteriore lavoro.</p>
      <p sl="it">Penso che la relazione dia implicitamente risalto agli artisti interpreti e trascuri alquanto la letteratura, che è un campo altamente creativo e importante delle arti. Per la relazione, gli scrittori sono meri dilettanti il cui lavoro viene raramente classificato come “professione artistica”.</p>
      <p sl="it">Quanto alle condizioni esistenti nella Repubblica ceca, ad esempio, conosco soltanto un autore cui sia “consentito” di essere un artista professionale. Inoltre, esistono chiare e convincenti prove del fatto che la Unie českých spisovatelů (Unione degli scrittori cechi) – un’organizzazione di sinistra di autori – è stata ridotta al silenzio ed emarginata per anni dal ministero ceco della Cultura. Basta questo a dimostrare quanto poco e male sia sostenuta l’arte della scrittura.</p>
      <p sl="it">Inoltre la relazione omette di definire cosa s’intenda col termine “artista europeo”, pur utilizzando più volte questa espressione. Gli scrittori rientrano in questa categoria? Se sì, penso che non possano essere considerati allo stesso modo dei cosiddetti artisti interpreti.</p>
    </intervention>
    <intervention id="4-188" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Signor Presidente, ho votato a favore della relazione, ma con una riserva per quanto riguarda la proposta di aumentare le spese nel settore dell’informazione, perché ciò si ricollegherebbe al progetto di far venire giornalisti locali qui a Bruxelles. Dobbiamo precisare molto chiaramente quali sono le nostre intenzioni nei confronti di questi giornalisti e garantire che renderemo le informazioni qui disponibili interessanti per chi legge e ascolta i media locali. Non credo che in passato questo compito ci sia riuscito particolarmente bene, perciò ci occorrono maggiori dettagli in materia.</p>
    </intervention>
    <intervention id="4-189" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Signor Presidente, oggi il Parlamento ha adottato una risoluzione riguardante il Consiglio per i diritti umani delle Nazioni Unite e la sua quinta sessione. Come coautrice di questa risoluzione, mi fa molto piacere che tutti i gruppi politici abbiano convenuto sulla necessità di elaborare una valutazione del primo anno di attività del Consiglio per i diritti umani delle Nazioni Unite e di individuare le carenze su cui è necessario intervenire. Inoltre hanno autorizzato una delegazione parlamentare ad hoc che la settimana prossima parteciperà alla quinta sessione plenaria del Consiglio per i diritti umani, una sessione particolarmente importante per il futuro di quest’organizzazione.</p>
      <p sl="lt">Come coautrice di questa risoluzione e membro della delegazione, vorrei ringraziare il Parlamento e i miei colleghi per aver sostenuto la risoluzione.</p>
    </intervention>
    <intervention id="4-190" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="it">In merito alle stime del Parlamento sulle entrate e sulle uscite per il 2008, vorremmo sottolineare almeno due dei vari aspetti meritevoli di considerazione.</p>
      <p sl="it">Il primo riguarda il proposito di stanziare 10 300 000 euro, nel 2008, per “una campagna di sensibilizzazione per le elezioni europee del 2009” e 900 000 euro per la creazione del canale televisivo del Parlamento. Si tratta di una prospettiva particolarmente preoccupante dal momento che non sono state fornite informazioni dettagliate né giustificazioni sull’impiego di queste risorse finanziarie. Per esempio: come saranno utilizzate e da chi? Quali sono le azioni da finanziare? Chi deve decidere le modalità di impiego dei fondi, e in base a quali criteri?</p>
      <p sl="it">Può darsi che si intenda utilizzare questa “campagna di sensibilizzazione”, analogamente ai referendum sul Trattato costituzionale già decaduto, come copertura per impiegare fondi comunitari in modo scandaloso, finanziando campagne propagandistiche volte a promuovere il contenuto del Trattato?</p>
      <p sl="it">Il secondo riguarda la garanzia effettiva e l’esercizio del plurilinguismo nelle Istituzioni europee e, nel caso specifico, nel Parlamento. Vorremmo sottolineare il fatto che il ricorso crescente all’esternalizzazione dei servizi linguistici e di traduzione e ad altri tipi di contratto precario pregiudica inevitabilmente la qualità del servizio e mette in forse i diritti di chi lo fornisce.</p>
    </intervention>
    <intervention id="4-218" speaker_id="4274" name="Olle SCHMIDT" is_mep="True" mode="written" nationality="Sweden" birth_date="22-07-1949" birth_place="Skärv" p_group="Group of the Alliance of Liberals and Democrats for Europe" m_state="SE">
      <p sl="it">Nel primo emendamento, l’onorevole Lundgren fa presente che il circo itinerante fra le tre diverse località di lavoro comporta costi assurdamente elevati. Su questo sono d’accordo. Il problema è l’accusa, inserita nel terzo emendamento, secondo cui l’Unione praticherebbe speculazioni discutibili sulle proprietà. Ovviamente è vero il contrario: il Parlamento risparmia denaro dal momento che è il proprietario dei suoi edifici. Poiché condivido alcune parti della proposta, mi sono astenuto dal voto nel primo caso e ho votato contro nel secondo.</p>
      <p sl="it">Nel secondo emendamento, l’onorevole Lundgren esprime il parere che l’Unione debba astenersi dal condurre campagne centralizzate. Anche su quest’argomento sono d’accordo: è improbabile che l’atteggiamento degli europei nei confronti dell’Unione divenga più fiducioso grazie alle strategie di comunicazione della Commissione. Avrei difficoltà, tuttavia, a disapprovare la scelta dell’Unione di investire risorse nella diffusione di informazioni sulle proprie attività in prossimità delle elezioni del Parlamento europeo. E’ lavorando in modo costruttivo, in particolare nei nostri stessi paesi tra un’elezione e l’altra, che ci troviamo nella condizione migliore per fornire informazioni a livello locale. E’ quando ci impegniamo in una politica costruttiva che comunichiamo meglio le nostre linee politiche.</p>
    </intervention>
  </section>
  <section id="creitem26" title="7. Correzioni e intenzioni di voto: vedasi processo verbale"/>
  <section id="creitem27" title="8. Composizione delle commissioni e delle delegazioni: vedasi processo verbale"/>
  <section id="creitem28" title="9. Trasmissione dei testi approvati nel corso della presente seduta: vedasi processo verbale"/>
  <section id="creitem29" title="10. Calendario delle prossime sedute: vedasi processo verbale"/>
  <section id="creitem30" title="11. Interruzione della sessione">
    <intervention id="4-196" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">Dichiaro interrotta la sessione del Parlamento europeo.</p>
      <a text="(La seduta termina alle 13.00)"/>
    </intervention>
  </section>
</text>
