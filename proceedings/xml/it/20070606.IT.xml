<?xml version='1.0' encoding='utf-8'?>
<text id="20070606.IT" lang="it" date="2007-06-06" place="Bruxelles" edition="Edizione GU">
  <section id="creitem1" title="1. Ripresa della sessione (discussione)">
    <intervention id="3-004" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Dichiaro ripresa la sessione del Parlamento europeo, interrotta giovedì 24 maggio 2007.</p>
    </intervention>
  </section>
  <section id="creitem2" title="2. Dichiarazioni del Presidente(composizione del Parlamento; ETA)">
    <intervention id="3-006" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Onorevoli colleghi, è un grande piacere per me porgere oggi il benvenuto al Parlamento a 18 colleghi della Bulgaria – i primi deputati direttamente eletti al Parlamento europeo – e accoglierli qui tra noi in seno all’Assemblea.</p>
      <a text="(Applausi)"/>
      <p sl="unknown">Il 20 maggio 2007, i cittadini della Bulgaria si sono recati alle urne e hanno eletto i loro rappresentanti al Parlamento europeo con una procedura democratica. E’ stato un giorno importante per la Bulgaria, che ha aderito all’Unione europea il 1° gennaio. Dopo il superamento del comunismo, si completa così l’integrazione della Bulgaria nella famiglia europea.</p>
      <p sl="unknown">Ci sono voluti più di 60 anni perché la Bulgaria fosse reintegrata in un’Europa libera e il nostro continente fosse riunificato. La Bulgaria è un paese con una cultura antica, un crocevia tra l’Oriente e l’Occidente. Si ritiene che nel 681 vi sia stato fondato uno dei più antichi Stati d’Europa. La Bulgaria è il paese di Orfeo ed Euridice, la patria dei Traci e di Dioniso. Porta con sé un ricco patrimonio culturale e intellettuale e contribuirà all’arricchimento reciproco dell’Unione europea e della Bulgaria.</p>
      <p sl="unknown">La Bulgaria e soprattutto la sua popolazione meritano di essere ringraziate per gli sforzi profusi negli ultimi anni e per la volontà di introdurre riforme. Sono stati compiuti grandi progressi, molte riforme sono state realizzate in un periodo relativamente breve. Spetta ora ai nostri nuovi colleghi contribuire a far sì che le riforme ancora necessarie siano attuate con la stessa determinazione.</p>
      <p sl="unknown">Vi auguro una rapida e proficua integrazione nelle attività del Parlamento europeo, in modo che, con il vostro lavoro e i vostri sforzi, possiate apportare un contributo costruttivo nell’interesse dei vostri elettori e dell’Europa. Sarete la voce dei cittadini bulgari in seno al Parlamento europeo e rappresenterete i loro interessi. Lavoriamo insieme per sviluppare ulteriormente la nostra Europa comune!</p>
      <a text="(Applausi)"/>
      <p sl="unknown">Onorevoli colleghi, in accordo con i presidenti dei gruppi e con il Parlamento europeo nel suo insieme – e vedo tra noi l’onorevole Dührkop Dührkop – vorrei fare la seguente dichiarazione a nome dell’Assemblea.</p>
      <p sl="unknown">L’organizzazione terroristica ETA ha dichiarato la fine del “cessate il fuoco” annunciato il 22 marzo 2006. Vorrei esprimere la mia solidarietà all’intera nazione spagnola e alle sue istituzioni democratiche in questi momenti difficili. Il Parlamento europeo condanna fermamente il ricorso alla violenza quale mezzo per conseguire qualsiasi fine. Oggi più che mai, il Parlamento europeo invita tutti gli Stati membri a sostenere con determinazione le autorità spagnole nella lotta al terrorismo, una lotta che si può condurre solo sulla base dello Stato di diritto e con la forza conferita dalla legge e da solide istituzioni democratiche.</p>
      <p sl="unknown">In questi momenti bui, ricordiamo le vittime del terrorismo ed esprimiamo la nostra partecipazione e solidarietà.</p>
      <a text="(Applausi)"/>
    </intervention>
  </section>
  <section id="creitem3" title="3. Approvazione del processo verbale della seduta precedente: vedasi processo verbale"/>
  <section id="creitem4" title="4. Ordine del giorno: vedasi processo verbale">
    <intervention id="3-016" speaker_id="28266" name="Sophia in 't VELD" is_mep="True" mode="spoken" nationality="Netherlands" birth_date="13-09-1963" birth_place="Vollenhove" m_state="NL">
      <p sl="en">Signor Presidente, vorrei rivolgerle una breve richiesta, nella sua funzione di Presidente del Parlamento. La prego di chiedere al sindaco di Mosca, Yuri Luzhkov, spiegazioni sul trattamento riservato a due eurodeputati, l’onorevole Cappato e io, un deputato al Bundestag tedesco, Volker Beck, e un deputato al parlamento italiano, Vladimir Luxuria, il 27 maggio.</p>
      <p sl="en">In occasione di una manifestazione pacifica a favore della parità di diritti per gli omosessuali, volevamo consegnare una lettera al sindaco di Mosca, firmata da circa 50 eurodeputati. L’onorevole Cappato, l’onorevole Beck e un funzionario del gruppo ALDE sono stati violentemente aggrediti da teppisti e poi arrestati dalla polizia russa. Sono oggi presenti in Aula due degli attivisti russi arrestati, Nikolaj Aleksejev e Nikolaj Khramov. La polizia non è nemmeno intervenuta per difendere l’onorevole Luxuria e me da una folla furiosa ed è rimasta a guardare mentre teppisti, naziskin e persino preti malmenavano altri attivisti.</p>
      <p sl="en">In quanto deputati al Parlamento europeo che non praticano attività illecite, riteniamo che le autorità russe dovrebbero proteggerci da criminali violenti e di sicuro non arrestarci per dubbi motivi. La libertà di riunione è un diritto umano fondamentale e deve essere rispettato anche dalla Russia, in quanto membro del Consiglio d’Europa e presente oggi al Vertice del G8.</p>
      <p sl="en">Signor Presidente, sono certa che chiederà al sindaco Luzhkov e al Presidente Putin spiegazioni sul modo in cui sono stati trattati i deputati al Parlamento europeo.</p>
      <a text="(Applausi)"/>
    </intervention>
    <intervention id="3-017" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">La ringrazio, onorevole in ’t Veld. Adotteremo le misure da lei proposte e faremo tutto il necessario. Le esprimo la nostra solidarietà.</p>
    </intervention>
  </section>
  <section id="creitem5" title="5. Presentazione di documenti: vedasi processo verbale"/>
  <section id="creitem6" title="6. Interrogazioni orali e dichiarazioni scritte (presentazione): vedasi processo verbale"/>
  <section id="creitem7" title="7. Dichiarazioni scritte (articolo 116): vedasi processo verbale"/>
  <section id="creitem8" title="8. Richiesta di difesa dell’immunità parlamentare: vedasi processo verbale"/>
  <section id="creitem9" title="9. Seguito dato alle risoluzioni del Parlamento: vedasi processo verbale"/>
  <section id="creitem10" title="10. Trasmissione di testi di accordo da parte del Consiglio: vedasi processo verbale"/>
  <section id="creitem11" title="11. Decisioni concernenti taluni documenti: vedasi processo verbale"/>
  <section id="creitem12" title="12. Processo costituzionale dell’Unione (discussione)">
    <intervention id="3-019" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">L’ordine del giorno reca la relazione (A6-0197/2007), presentata dall’onorevole Barón Crespo e dall’onorevole Brok a nome della commissione per gli affari costituzionali, sul tracciato per il processo costituzione dell’Unione [2007/2087(INI) ].</p>
    </intervention>
    <intervention id="3-020" speaker_id="1352" name="Enrique BARÓN CRESPO" is_mep="True" mode="spoken" role="relatore" nationality="Spain" birth_date="27-03-1944" birth_place="Madrid" p_group="Socialist Group in the European Parliament" m_state="ES">
      <p sl="es">Signor Presidente, desidero presentare la relazione congiunta preparata da me e dall’onorevole Brok, due deputati provenienti da paesi diversi, appartenenti a gruppi politici distinti, ma che esprimono la reiterata volontà di questo Parlamento di promuovere il Trattato costituzionale e rafforzare sostanzialmente la nostra Unione europea, subito dopo la Dichiarazione di Berlino, proclamata in occasione del suo cinquantesimo anniversario.</p>
      <p sl="es">In sostanza, nella relazione affermiamo che per la prima volta, con un dibattito pubblico e in modo unitario, abbiamo redatto il Trattato costituzionale firmato a Roma nell’ottobre del 2004. Attualmente, il Trattato è ratificato da due terzi degli Stati membri – 18 Stati – altri quattro hanno dichiarato di essere disposti a ratificarlo, due l’hanno respinto con un referendum e tre devono ancora esprimere un parere in proposito.</p>
      <p sl="es">Sono convinto che dobbiamo continuare il lavoro dopo il periodo di riflessione. In sostanza, proponiamo di sostenere l’impegno della Presidenza tedesca a convocare una Conferenza intergovernativa al prossimo Consiglio europeo, con un mandato chiaro e preciso che, sulla base degli attuali Trattati, del Trattato costituzionale, persegua un accordo affinché possiamo continuare a lavorare insieme.</p>
      <p sl="es">Noi, che ci siamo impegnati fin dall’inizio, riteniamo che il Trattato costituzionale sia composto da due parti: la prima comprende le Parti I e II, o la Parte IV, ed è il risultato del lavoro della Convenzione; e la seconda è la Parte III, che integra e rielabora gli attuali Trattati e, aspetto importante per il Parlamento europeo, prevede l’aumento del numero delle basi giuridiche per la codecisione, da trentasei a ottantasette.</p>
      <p sl="es">A questo proposito, riteniamo che sia possibile arrivare a una formula che ci consenta veramente di fare dei passi avanti.</p>
      <p sl="es">Inoltre, tenendo presente che il periodo di riflessione è stato fruttuoso e che non viviamo in una scatola a chiusura ermetica, bensì nel mondo reale, esiste una serie di problemi di attualità, quali il cambiamento climatico, la solidarietà sull’energia, l’immigrazione, l’adeguamento del nostro modello sociale all’invecchiamento della popolazione e alla globalizzazione, la lotta contro il terrorismo internazionale, il dialogo tra civiltà e il rafforzamento della governance economica nella zona dell’euro, che ci consentono di arricchire il dialogo e di rispondere alle preoccupazioni dei cittadini.</p>
      <p sl="es">Questo è sostanzialmente il messaggio che proponiamo. Inoltre, siamo convinti – e questo è un messaggio chiaro per il Consiglio – che, dopo la Convenzione, sul futuro dell’Europa non si possa dibattere a porte chiuse.</p>
      <p sl="es">Abbiamo già preso l’iniziativa di aprire una discussione politica.</p>
      <a text="(Applausi)"/>
      <p sl="es">Quindi, signor Presidente, onorevoli colleghi – e spero che il Presidente ci difenderà, come ha sempre fatto in questo campo – chiediamo di poter partecipare attivamente alla Conferenza intergovernativa e proponiamo formule per garantire che siano fornite informazioni precise in merito alle proposte e alle idee del Consiglio, della Commissione – che ci auguriamo sarà molto attiva – e anche dei governi, nell’intento di compiere passi avanti. Al momento, signor Presidente, crediamo che non sia importante solo trasmettere un messaggio di speranza, ma anche affermare che, come recita un antico proverbio, “la strada si fa camminando”, e che dobbiamo continuare a procedere insieme, perché questo è ciò che ci chiedono i nostri cittadini, perché questo è ciò che abbiamo concordato e perché è anche nostro dovere, non solo per noi stessi ma anche per il resto dell’umanità, poiché in Europa stiamo costruendo la prima democrazia sovranazionale basata sugli Stati e sui cittadini, che ha garantito a noi europei pace e prosperità – l’abbiamo celebrata a marzo – ma che deve anche consentirci di essere un’organizzazione politica d’avanguardia in termini democratici, che guarda al futuro dell’umanità.</p>
      <a text="(Applausi)"/>
    </intervention>
    <intervention id="3-021" speaker_id="1263" name="Elmar BROK" is_mep="True" mode="spoken" role="relatore" nationality="Germany" birth_date="14-05-1946" birth_place="Verl " p_group="Group of the European People's Party (Christian Democrats)" m_state="DE">
      <p sl="de">Signor Presidente, signor Presidente in carica del Consiglio, signora Vicepresidente della Commissione, onorevoli colleghi, non intendo ripetere quanto ha già detto l’onorevole Barón Crespo, poiché concordo con ogni sua parola.</p>
      <p sl="de">Come si afferma anche nella Dichiarazione di Berlino, grazie all’Unione europea, l’Europa – la sua parte occidentale, per cominciare – ha vissuto il periodo più pacifico, libero e di maggior successo in termini sociali ed economici nell’intera storia di questo continente. Dopo gli avvenimenti del 1989 e gli allargamenti del 2004 e del 2007 abbiamo la grande opportunità di assicurare questi risultati anche al resto del continente. Il Trattato costituzionale si propone di garantire che anche l’Unione dei 27 possa godere di queste conquiste. Non bisogna mettere in pericolo questi successi. I 27 paesi devono essere tutti in grado di agire e collocarsi tutti sullo stesso piano, e dovremmo evitare che l’Europa si disintegri nuovamente in diversi gruppi.</p>
      <p sl="de">Questo va considerato anche alla luce delle sfide con cui siamo confrontati, sfide che nessuno dei nostri Stati-nazione può affrontare da solo, quali la globalizzazione e le sue conseguenze economiche e sociali, la lotta al terrorismo e lo sviluppo della nostra politica di sicurezza e di difesa. Sappiamo che l’energia, e quindi la sicurezza delle forniture energetiche, ora non rientra nelle competenze dell’UE, ma sappiamo anche che ora è in gioco la sicurezza di tutti gli Stati membri e che quindi dobbiamo essere in grado di agire anche in questo campo. Occorre affrontare anche la questione del ministro degli Affari esteri. Abbiamo bisogno di un’organizzazione che, mediante un’unica personalità giuridica, ci attribuisca la capacità di agire anche all’esterno. Di conseguenza, le questioni concernenti la sostanza del Trattato costituzionale sono vitali se vogliamo non solo impedire la guerra in Europa, come in passato, ma anche, nell’interesse dei nostri cittadini e delle nostre nazioni, aumentare la nostra capacità di agire in campi dove gli Stati-nazione da soli non possono fare di meglio.</p>
      <p sl="de">Dobbiamo procedere in modo trasparente e democratico, se vogliamo anche ottenere la legittimazione dei nostri cittadini. Efficienza, trasparenza, democrazia e diritti civili sono componenti essenziali dell’accordo cui si dovrà pervenire al Vertice e in seno alla Conferenza intergovernativa. Occorre chiarire che questo accordo deve prevedere un equilibrio ragionevole tra le istituzioni, anche in relazione ai parlamenti nazionali, che devono acquisire un ruolo più importante conformemente al principio di sussidiarietà. Occorre stabilire chiaramente che l’Europa non è, né intende diventare, uno Stato, ma che dovrà avere la capacità di agire in quelle aree in cui gli Stati membri ritengono che sia preferibile un’azione comune.</p>
      <p sl="de">In tale contesto, in futuro dobbiamo accettare e promuovere l’identità dei nostri popoli. L’Europa non deve prendere il posto degli Stati nazionali; al contrario, si tratta di un’organizzazione comune intesa a renderli più forti insieme. Questo dev’essere il punto di partenza. Nel contempo, l’Unione europea si deve basare sull’uguaglianza tra grande e piccolo, ricco e povero. Per questo il voto a doppia maggioranza, in virtù del quale ciascun paese, a prescindere dalle sue dimensioni, dispone di un voto, è tanto importante.</p>
      <p sl="de">Occorre considerare anche la distribuzione dei poteri e delle responsabilità e, al contempo, il principio di sussidiarietà e l’estensione del voto a maggioranza. Non possiamo combattere con successo il terrorismo e la criminalità organizzata se non abbiamo il voto a maggioranza nei campi necessari, quali la politica interna.</p>
      <p sl="de">Inoltre, ritengo che la nostra Europa debba basarsi su dei valori. La Carta dei diritti fondamentali è una componente essenziale per quanto concerne il Parlamento.</p>
      <a text="(Applausi)"/>
      <p sl="de">Occorre integrare tutti questi elementi; ecco perché la personalità giuridica e l’abolizione della struttura a pilastri sono tanto importanti. Il successo dell’UE si basa sul nostro diritto comune nei campi nei quali disponiamo di poteri e competenze e sull’utilizzo del metodo Monnet. L’approccio intergovernativo ha sempre fallito. L’EFTA ha fallito, mentre l’UE ha vinto grazie al metodo Monnet. Per questo motivo non dovremmo ritornare a metodi rivelatisi inefficaci in passato.</p>
      <p sl="de">Quindi, dobbiamo sostenere la Presidenza tedesca del Consiglio. Dobbiamo preparare il terreno per fornire la necessaria sostanza e convincere tutti i 27 Stati membri e le rispettive popolazioni a perseguire questo obiettivo, in modo da conferire a questa Conferenza intergovernativa un mandato chiaro e chiaramente delimitato. Occorre garantire che sia presente la sostanza del Trattato costituzionale, cosicché i negoziati si basino esclusivamente sul Trattato. Inoltre, il Trattato costituzionale dovrebbe entrare in vigore prima delle prossime elezioni al Parlamento europeo, affinché i cittadini siano in grado di esercitare i loro nuovi diritti e in futuro decidere in prima persona, alle elezioni europee, chi sarà il nuovo Presidente della Commissione. Si tratta di un contributo decisivo al rafforzamento del ruolo dei cittadini. Chiedo il sostegno del Parlamento a favore di questa strategia, approvata a larga maggioranza dalla commissione per gli affari costituzionali.</p>
      <a text="(Applausi)"/>
    </intervention>
    <intervention id="3-022" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Sono molto grato a entrambi, onorevole Barón Crespo e onorevole Brok. E’ bello vedere il vostro entusiasmo giovanile quando si tratta del nostro futuro comune.</p>
    </intervention>
    <intervention id="3-023" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Signor Presidente, signora Vicepresidente della Commissione Wallström, onorevoli parlamentari. Signor Presidente, sono certo che possiamo tralasciare i commenti sull’età dei due relatori, per discutere invece il contenuto dei loro interventi. Desidero esprimere un ringraziamento particolare alla Presidenza e all’onorevole Barón Crespo, nonché all’onorevole Brok, per il tracciato che ci mostra la strada da seguire nella discussione sul processo costituzionale.</p>
      <p sl="de">Le conclusioni forniscono un importante sostegno ad ulteriori azioni da parte della Presidenza del Consiglio in vista del Vertice di giugno. Per la riuscita del processo, è fondamentale anche il sostegno del Parlamento europeo, che deve essere coinvolto appieno nelle discussioni sulla riforma del Trattato. Com’è già stato ricordato, il Parlamento deve quindi partecipare in misura adeguata anche all’imminente Conferenza intergovernativa.</p>
      <p sl="de">Signor Presidente, desidero nuovamente esprimere un sincero ringraziamento per la costruttiva cooperazione instauratasi, che trova riscontro anche nella relazione oggi all’esame. A mio parere, si tratta di un testo bilanciato, che riesce a raggiungere il necessario equilibrio tra un risultato ambizioso per l’Unione europea e il realismo con cui occorre affrontare questo tema.</p>
      <p sl="de">Da un lato non possiamo, né vogliamo, ignorare il voto dei cittadini di Francia e Paesi Bassi; dall’altro, comunque, la maggioranza degli Stati membri desidera conservare la sostanza di questo Trattato. Quindi, vorrei sottolineare ancora una volta a questo proposito il particolare ruolo di mediazione svolto dalla Presidenza tedesca. Vogliamo un risultato accettabile per tutti gli Stati membri, ma naturalmente anche per il Parlamento. Dobbiamo tenere conto delle discussioni che si sono svolte non soltanto in Francia e nei Paesi Bassi, ma anche altrove, dopo l’esito negativo dei referendum .</p>
      <p sl="de">E’ giusto prendere sul serio le preoccupazioni dei cittadini; ma nel contempo, come è emerso anche dalle discussioni, i cittadini vogliono vedere più Europa, un maggiore coinvolgimento dell’UE in molti campi. Recentemente, si è tenuta un’ampia discussione a questo proposito sulle questioni dell’energia e del clima e anche in materia di politica estera comune dell’UE e di lotta al terrorismo e alla criminalità.</p>
      <p sl="de">Numerosi sondaggi hanno confermato un fatto che considero molto importante, ossia che la maggioranza degli europei non è contraria all’Unione europea; anzi, vuole vedere un’UE capace di agire con efficienza, che si concentri su questioni essenziali e che sia veramente in grado di risolvere i problemi che si trova ad affrontare.</p>
      <p sl="de">Non è un segreto che non si sia ancora raggiunto un accordo su una serie di questioni importanti; innanzi tutto, si discute sulla futura architettura dei Trattati. E non svelo nulla di riservato se dico che sono state avanzate proposte per il ritorno a un classico trattato di modifica. Anche il Parlamento si è dichiarato disposto a riflettere sulla presentazione dei Trattati futuri. Confido nella possibilità di individuare una soluzione che possa essere appoggiata da tutti i nostri partner e che rappresenti anche un chiaro progresso in termini di disponibilità e trasparenza per i cittadini.</p>
      <p sl="de">Come ha appena ricordato anche l’onorevole Brok, il Parlamento ha sempre difeso attivamente la Carta dei diritti fondamentali. Quindi la grande maggioranza degli Stati membri è d’accordo con il Parlamento nel sostenere il mantenimento della Carta e in particolare la sua natura legalmente vincolante.</p>
      <a text="(Applausi)"/>
      <p sl="de">L’Unione europea, che ora ha 27 Stati membri, deve migliorare la sua capacità di agire e di prendere decisioni per rispondere alle sfide del XXI secolo. Com’è già stato rilevato, esiste un consenso anche sull’auspicabilità di un’Unione europea che sia più democratica e più trasparente. Per questo la grande maggioranza degli Stati membri desidera conservare nei suoi tratti essenziali la sostanza dell’attuale Trattato costituzionale. E’ opinione della maggioranza che il pacchetto istituzionale, in particolare, non si possa aprire, perché farlo significherebbe, per così dire, aprire il vaso di Pandora. Tuttavia, è importante anche la politica pratica che consente di compiere progressi.</p>
      <p sl="de">Vogliamo un risultato accettabile per tutti gli Stati membri, ma perché questo accada occorre la disponibilità di tutti le parti a trovare un compromesso. Conto sulla volontà comune di far progredire insieme l’Europa. In questa situazione, naturalmente consideriamo particolarmente importante il sostegno fornito dal Parlamento agli sforzi della Presidenza tedesca del Consiglio per ottenere un consenso al Vertice di giugno, come sottolineato nella relazione.</p>
      <p sl="de">Consentitemi alcune osservazioni di natura procedurale e sugli obiettivi della Presidenza tedesca. Come sapete, le consultazioni sono ormai nella fase cruciale. Il dialogo ora viene condotto principalmente dalla Presidente del Consiglio, il Cancelliere Angela Merkel, ma anche a titolo personale dal ministro degli Affari esteri tedesco Steinmeier, che domani informerà il Parlamento in merito ai preparativi per il Consiglio europeo di giugno. Poiché le consultazioni ad alto livello sono tuttora in corso, è ancora troppo presto perché la Presidenza presenti proposte dai contenuti specifici. A mio parere, il Consiglio intende e può presentare proposte solo in una fase successiva.</p>
      <p sl="de">I nostri obiettivi per il Consiglio europeo di giugno sono la definizione di indicazioni chiare in termini di contenuti per la prevista Conferenza intergovernativa, e una tabella di marcia precisa. La Conferenza intergovernativa deve arrivare a una conclusione in termini politici nel 2007, sotto la Presidenza portoghese. Il Trattato dev’essere firmato al più tardi entro l’inizio del 2008, lasciando così il tempo sufficiente per la ratifica da parte di tutti gli Stati membri e, punto importante, naturalmente prima delle elezioni al Parlamento europeo del 2009. In precedenti colloqui è emerso un ampio consenso su questa tabella di marcia, appoggiata anche dalla roadmap del Parlamento. Se vogliamo attenerci a questa tabella di marcia, è anche importante che il Parlamento esprima il suo parere ai sensi dell’articolo 48 prima della pausa estiva.</p>
      <p sl="de">Ma ripeto: la Presidenza svolge un ruolo di mediazione. Vogliamo un risultato accettabile per tutti. Stiamo avendo colloqui con tutti gli Stati membri, il Parlamento e la Commissione. So che occorre ancora molto lavoro di persuasione e di mediazione, ma sono fiducioso. Se tutti i 27 Stati membri parlano sempre di sfide comuni, come hanno fatto recentemente nella Dichiarazione di Berlino, penso che significhi che tutti e 27 desiderano un risultato positivo.</p>
      <a text="(Applausi)"/>
    </intervention>
    <intervention id="3-024" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Signor Presidente in carica, ritengo di poter dire a nome del Parlamento che presenteremo rapidamente il nostro parere se saranno tenuti in debita considerazione i diritti del Parlamento europeo. Su queste basi siamo disposti a collaborare strettamente ogniqualvolta possiamo farlo.</p>
    </intervention>
    <intervention id="3-025" speaker_id="photo_generic" name="Margot Wallström" is_mep="True" mode="spoken">
      <p sl="en">Vicepresidente della Commissione . – Signor Presidente, innanzi tutto desidero ringraziare i relatori, onorevole Barón Crespo e onorevole Brok, nonché la commissione per gli affari costituzionali, per questa relazione e per il loro lavoro, che fornisce un contributo importante al periodo cruciale che stiamo vivendo. La Commissione apprezza la vostra relazione e ne condivide la sostanza.</p>
      <p sl="en">Due anni dopo il varo del periodo di riflessione, il mondo è ancora in trasformazione e il contesto politico ha continuato a cambiare. L’Unione europea è stata capace di trovare nuovo consenso su alcune materie e questioni altamente politiche, quali l’accordo su un nuovo pacchetto finanziario per i prossimi anni.</p>
      <p sl="en">Tuttavia, le difficoltà incontrate dal Trattato costituzionale sostanzialmente non sono state risolte. L’Unione non è ancora in grado di parlare con una sola voce sulla scena mondiale. Abbiamo ancora bisogno di migliorare la democrazia, l’efficienza e la trasparenza di questa Unione. Dobbiamo garantire risultati migliori in aree politiche cruciali, quali migrazione e cambiamento climatico. Per questo motivo siamo fortemente convinti che occorra ancora modificare il Trattato.</p>
      <p sl="en">Inoltre riteniamo che esista una forte esigenza di comunicare meglio con i cittadini su un nuovo processo di revisione del Trattato, che non riguarda solo la promozione della costruzione europea, bensì la capacità di operare in un ambiente politico sempre più globalizzato e di ottenere risultati nelle politiche che interessano veramente ai nostri cittadini.</p>
      <p sl="en">Il perseguimento di un accordo sul Trattato sarà il tema fondamentale del Consiglio europeo. Negli ultimi mesi la Presidenza tedesca si è impegnata enormemente per creare un nuovo consenso tra gli Stati membri e le Istituzioni europee. Noi sosteniamo questi sforzi e ci auguriamo che il Consiglio europeo sarà in grado di approvare il varo di una nuova Conferenza intergovernativa.</p>
      <p sl="en">Tuttavia, dobbiamo stare molto attenti: il Trattato costituzionale è un compromesso che in questa fase è difficile da migliorare, ma facile da disfare. Di conseguenza, perché i nuovi negoziati vadano a buon fine occorre che la Conferenza intergovernativa abbia un mandato chiaro e rigoroso e persegua un obiettivo preciso, ossia l’entrata in vigore di un nuovo Trattato prima delle elezioni europee del 2009.</p>
      <p sl="en">La Commissione continuerà a svolgere un ruolo centrale nel raggiungimento di una soluzione. Se verrà avviata una Conferenza intergovernativa, saremo pronti a presentare il nostro parere all’inizio di luglio. Una nuova soluzione deve essere in grado di ottenere un consenso reale e durevole, trovando un equilibrio tra le voci di coloro che hanno già ratificato il Trattato costituzionale e coloro che non l’hanno fatto.</p>
      <p sl="en">Tuttavia, è essenziale anche mantenere un livello elevato di ambizione. Un minimo comune denominatore potrebbe alleviare i problemi nel breve termine, ma accrescerli in futuro. Quindi non sarà sufficiente introdurre semplicemente cambiamenti istituzionali minimi nel Trattato di Nizza.</p>
      <p sl="en">Il Trattato costituzionale è il prodotto di un esame dettagliato da parte della Convenzione; è il risultato di un attento compromesso raggiunto da tutti i capi di Stato di governo e appoggiato dal Parlamento europeo. Per quanto concerne la sostanza, la parte principale di quel lavoro resta valida. Le innovazioni introdotte dal Trattato costituzionale sono ancora pertinenti e devono essere tradotte in realtà. Il metodo comunitario va protetto, ivi compreso il diritto di iniziativa della Commissione. La struttura a pilastro unico e la personalità giuridica unica sono strumenti concreti per migliorare la capacità dell’Unione di agire in un mondo globalizzato. I progressi nella votazione a maggioranza qualificata e, in generale, il ruolo più incisivo del Parlamento europeo non vanno messi in discussione.</p>
      <p sl="en">Il Trattato costituzionale fornisce inoltre un’ottima soluzione su come coinvolgere i parlamenti nazionali e garantisce un buon equilibrio tra il ruolo dei parlamenti nazionali e quello del Parlamento europeo.</p>
      <p sl="en">Inoltre, la Commissione resta profondamente attaccata alla natura vincolante della Carta dei diritti fondamentali e alle innovazioni sostanziali sulle politiche definite nel Trattato costituzionale.</p>
      <p sl="en">Pur escludendo diluizioni del mercato unico, siamo disponibili a esaminare nuove idee per nuovi sviluppi in determinate aree politiche, per affrontare nuove sfide politiche fondamentali, quali lo sviluppo sostenibile, la migrazione o l’energia.</p>
      <p sl="en">La Commissione condivide l’opinione che il Parlamento europeo debba essere strettamente collegato alla prossima Conferenza intergovernativa, per lo meno con una partecipazione analoga a quella di cui ha goduto nella precedente CIG. Insieme, dobbiamo anche continuare a dedicarci intensamente al coinvolgimento dei cittadini e della società civile in un dialogo efficace sul futuro dell’Europa. Insieme, dovremmo spiegare ai cittadini qual è la posta in gioco e perché occorre un accordo su un nuovo Trattato che consenta all’Unione di affrontare le sfide dell’era della globalizzazione. Questo sarà ancora più importante nella fase cruciale che prenderà il via sulla base delle decisioni del Consiglio europeo e sono impaziente di collaborare strettamente con voi per far sì che tale obiettivo diventi una realtà.</p>
      <a text="(Applausi)"/>
    </intervention>
    <intervention id="3-027" speaker_id="1873" name="Íñigo MÉNDEZ DE VIGO" is_mep="True" mode="spoken" nationality="Spain" birth_date="21-01-1956" birth_place="Tetuan " p_group="Group of the European People's Party (Christian Democrats)" m_state="ES">
      <p sl="es">a nome del gruppo PPE-DE . – Signora Presidente, in un romanzo di Hemingway — Il vecchio e il mare — il protagonista lotta per portare in porto un marlin. E’ una battaglia titanica. Ma quando alla fine l’uomo raggiunge il porto, il pesce non c’è più e sono rimaste solo le lische. Questo, signor Presidente in carica del Consiglio, è ciò che il Parlamento non vuole che accada con il Trattato costituzionale.</p>
      <p sl="es">Apprezziamo che la Presidenza tedesca voglia arrivare a un accordo, ma vogliamo che sia chiaro che, pur auspicando un accordo, non desideriamo qualunque genere di accordo. Nella relazione preparata dagli onorevoli Barón Crespo e Brok, pertanto, citiamo chiaramente quelli che a nostro parere devono essere i contenuti essenziali del Trattato costituzionale da recepire nell’accordo: lo dichiariamo nel paragrafo 9.</p>
      <p sl="es">Affermiamo inoltre che occorre prestare ascolto a tutti, non soltanto a coloro che vogliono meno Europa (perché ci sono alcuni che vogliono solo meno Europa). Non ascoltiamo soltanto il loro parere. Ascoltiamo anche chi vuole migliorare il Trattato costituzionale. Perché si sente parlare solo di tagli, come se fossero arrivati i saldi di primavera nei grandi magazzini.</p>
      <p sl="es">E’ possibile che una Conferenza intergovernativa migliori il Trattato costituzionale: ad esempio, trattando questioni che non erano sul tavolo cinque anni fa, come il cambiamento climatico, l’energia o la solidarietà in campo energetico, o definendo i compiti del coordinatore antiterrorismo, un tema molto importante oggi, dopo l’annuncio che l’ETA tornerà ad uccidere. Queste integrazioni sono possibili e vorremmo esortarvi, signor Presidente in carica del Consiglio, a prenderle in considerazione.</p>
      <p sl="es">Come ha detto in precedenza il Presidente del Parlamento, è nostro desiderio aiutarvi, ma vogliamo anche che il Parlamento europeo partecipi a questa Conferenza intergovernativa. Naturalmente non intendiamo sostituirvi: nel paragrafo 12 della relazione vengono definite le modalità di questo coinvolgimento del Parlamento.</p>
      <p sl="es">Infine, signor Presidente in carica del Consiglio, questo Parlamento giudicherà l’esito della Conferenza intergovernativa rispetto al Trattato costituzionale, come si afferma nel paragrafo 11. Non esiteremo a respingere un eventuale accordo raggiunto dalla Conferenza intergovernativa che non risponda alle nostre aspettative.</p>
      <a text="(Applausi)"/>
    </intervention>
    <intervention id="3-028" speaker_id="4262" name="Jo LEINEN" is_mep="True" mode="spoken" nationality="Germany" birth_date="06-04-1948" birth_place="Bisten" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">a nome del gruppo PSE . – Signora Presidente, l’onorevole Richard Corbett affronterà brevemente la materia in termini più specifici per il nostro gruppo. Desidero esprimere i miei sinceri ringraziamenti ai relatori, onorevoli Enrique Barón Crespo ed Elmar Brok, perché questa relazione rispecchia accuratamente la discussione in corso dal doppio “no” di due anni fa. Il messaggio della relazione è inequivocabile. La sostanza di quanto è stato negoziato, sottoscritto e approvato negli ultimi tre anni, in altre parole la sostanza del Trattato, dev’essere preservata, ma è indubbio che la presentazione del Trattato può essere modificata. Per dirla con franchezza, il Parlamento europeo respinge un minitrattato. Ci opponiamo anche alla nascita di un mero trattato istituzionale e a negoziati su uno scheletro, su una cava dalla quale si possono estrarre a discrezione questa e quella pietra. Ciò che intendiamo dire è che questo Parlamento non accetterà l’esito delle consultazioni se significherà meno democrazia, meno trasparenza, meno efficienza e meno diritti civili rispetto a quanto avevamo precedentemente approvato.</p>
      <p sl="de">L’ironia sta nel fatto che i cittadini europei, in Francia, nei Paesi Bassi e negli altri paesi, in realtà sono favorevoli al cambiamento. Dai sondaggi di Eurobarometro emerge che i cittadini vogliono più democrazia e un’Unione più efficace. Vogliono anche le nuove politiche europee in materia di energia, sanità, prevenzione delle catastrofi e assistenza reciproca nelle emergenze. Per questo motivo è incomprensibile che ora i governi scartino il risultato che i parlamenti e i governi hanno prodotto insieme. Non ha senso e non lo accetteremo.</p>
      <p sl="de">Questo è anche un messaggio per la Conferenza intergovernativa. Non potete presentare una vostra formula, senza consultare questo Parlamento e senza consultare le nostre controparti nei parlamenti nazionali e i cittadini in generale se questa formula differisce in modo sostanziale dal Trattato che abbiamo forgiato nell’arco degli ultimi quattro anni. Vogliamo un “Trattato più” piuttosto che un “Trattato meno”. In quest’Aula è stato detto che si dovrebbero mettere in agenda i temi di cui abbiamo discusso per due anni. Dovremmo parlarne.</p>
      <p sl="de">Si parla sempre di chi ha respinto il Trattato. Occorre anche parlare dei molti che hanno già dato il loro consenso. Non si tratta di raggiungere un risultato a qualsiasi prezzo. Siamo contrari a questa ipotesi. Occorre realizzare uno strumento di alta qualità. Auguriamo alla Presidenza tedesca tutto il successo possibile nel perseguimento di questo obiettivo.</p>
    </intervention>
    <intervention id="3-029" speaker_id="4514" name="Andrew DUFF" is_mep="True" mode="spoken" nationality="United Kingdom" birth_date="25-12-1950" birth_place="Birkenhead" p_group="Group of the Alliance of Liberals and Democrats for Europe" m_state="GB">
      <p sl="en">a nome del gruppo ALDE . – Signora Presidente, il gruppo ALDE sostiene fortemente la relazione degli onorevoli Brok e Barón Crespo e apprezza le dichiarazioni chiare e incisive rilasciate questo pomeriggio dal Consiglio e dalla Commissione. Siamo ansiosi di fornire il nostro sostegno alla Conferenza intergovernativa, che procederà con decisione a rinegoziare e riformulare il Trattato costituzionale nell’intento di migliorarlo in misura sostanziale.</p>
      <p sl="en">Il Primo Ministro Sarkozy ha portato un nuovo pragmatismo nella politica europea francese e confido che Gordon Brown replicherà la performance di Sarkozy quando diventerà Primo Ministro del Regno Unito. L’umore dell’opinione pubblica sta virando, specialmente nei Paesi Bassi e in Polonia, dove ci si rende sempre più conto che non è nell’interesse di questi paesi appartenere a un’Unione troppo debole per agire.</p>
      <p sl="en">In conclusione, penso che dal periodo di riflessione si possano trarre due indicazioni principali. Innanzi tutto, occorre rafforzare la democrazia all’interno delle Istituzioni europee a Bruxelles e tra le autorità comunitarie e i governi nazionali, regionali e locali. Secondo, dobbiamo escogitare modi più intelligenti e flessibili per modificare i Trattati in futuro. I paesi che desiderano ancora respingere il pacchetto possono avere il diritto legale di porre il veto, ma non avranno l’autorità morale e politica di bloccare i progressi degli altri.</p>
    </intervention>
    <intervention id="3-030" speaker_id="2109" name="Brian CROWLEY" is_mep="True" mode="spoken" nationality="Ireland" birth_date="04-03-1964" birth_place="Dublin" p_group="European Conservatives and Reformists Group" m_state="IE">
      <p sl="it">thar ceann an Ghrúpa UEN. – A Uachtaráin, maidir le bunreacht nua a chruthú don Aontas Eorpach, tá sé an-thábhachtach go dtabharfar cluas éisteachta do shaoránaigh uilig an Aontais. Ní hiad muintir na Fraince agus na hÍsiltíre amháin atá buartha faoi bhunreacht an Aontais Eorpaigh - tá go leor tíortha eile buartha freisin. Bhí am againn machnamh a dhéanamh ar an mbunreacht le bliain anuas. Caithfidh ceannairí na mBallstát cinneadh a dhéanamh anois ar bhunreacht nua a bhunú ag an gcéad chruinniú eile den Chomhairle.</p>
      <p sl="en">Desidero ringraziare entrambi i relatori, onorevoli Barón Crespo e Brok, che hanno una straordinaria esperienza. Li ringrazio per il lavoro svolto con questa relazione d’iniziativa, che arriva in un momento critico in cui i membri del Consiglio hanno bisogno di essere stimolati e in qualche modo spronati. E’ necessario non per quello che ci aspettiamo noi qui in Parlamento riguardo allo sviluppo futuro dell’Unione europea, ma per garantire che in futuro le voci dei popoli dell’Unione europea siano adeguatamente rispecchiate a tutti i livelli dell’amministrazione e del funzionamento dell’Unione europea.</p>
      <p sl="en">In ogni caso, il successo dell’Unione europea è dato dall’unicità delle istituzioni fondate sulla base del consenso, del compromesso e dell’uguaglianza; occorre mantenere quel genere di equilibrio per garantire che non si arrivi a un’Europa a due velocità, per garantire che il concetto di Donald Rumsfeld di vecchia e nuova Europa non venga mai messo in pratica. Piuttosto, abbiamo bisogno di un’Europa che funzioni nel suo insieme, le chéile, in spirito di collaborazione a vantaggio di tutti i popoli.</p>
      <p sl="en">Tuttavia, la nostra fonte primaria dev’essere il testo concordato di cui già disponiamo. Consideriamo l’unicità della Convenzione che ha prodotto quel testo; facciamo in modo di mantenere i concetti centrali di quel testo, pur apportando nel contempo i necessari adeguamenti per garantire che tutti gli Stati membri lo approvino e lo sottoscrivano e che nessuno si senta minacciato.</p>
      <p sl="en">Oggi abbiamo il compito di affermare a chiare lettere che il Parlamento sostiene un’evoluzione futura del Trattato europeo che rispecchi correttamente i nuovi Stati membri e gli equilibri che devono essere mantenuti per il funzionamento efficace di un’Europa delle nazioni fondata sull’uguaglianza.</p>
    </intervention>
    <intervention id="3-032" speaker_id="2053" name="Johannes VOGGENHUBER" is_mep="True" mode="spoken" nationality="Austria" birth_date="05-06-1950" birth_place="Salzburg" p_group="Group of the Greens/European Free Alliance" m_state="AT">
      <p sl="de">a nome del gruppo Verts/ALE. – Signora Presidente, il mio gruppo augura a questa relazione una maggioranza ampia e convincente, e speriamo che riceva veramente un sostegno di quel livello. Ringraziamo i relatori per questa proposta eccellente.</p>
      <p sl="de">La risoluzione in esame può assumere un grande significato se il Parlamento riesce a trasmettere ai nostri governi il messaggio di essere veramente disposto a sostenere la causa della democrazia europea, di essere veramente pronto a difendere la preservazione dei diritti fondamentali e di essere veramente disposto a lottare per l’eliminazione della struttura a pilastri e per il mantenimento del voto a maggioranza qualificata nel Trattato costituzionale, anche a rischio di dover dire “no”. Nel corso degli anni ho assistito a molti ultimatum in quest’Aula, molti gesti grandiosi, molte grida dalle barricate e molte promesse di votare “no” se questa o quella decisione non avessero rispecchiato l’interesse dei cittadini. Tuttavia, non è mai accaduto che quest’Assemblea abbia effettivamente eretto barricate, votato “no” o dato seguito a un ultimatum . Se però non si mostrerà risoluto su questo ultimatum, il Parlamento dovrà affrontare il giudizio della storia.</p>
      <p sl="de">Dopo i due anni del periodo di riflessione – per chi avrà fatto una riflessione – i governi hanno elaborato lunghe liste di peccati. In effetti, si potrebbe parlare dei “sette peccati capitali” dei governi. I parlamenti, compresa quest’Aula, sono stati esclusi a lungo dal processo costituente; l’opinione pubblica è stata messa ai margini; ora il processo sta avvenendo a porte chiuse; si sta manifestando un certo nazionalismo, sempre più sfacciato ed esplicito, in molti Stati membri in tutta Europa, senza incontrare una reale opposizione.</p>
      <p sl="de">La discussione sulla modifica del Trattato è tutt’altra cosa rispetto ai referendum di Francia e Paesi Bassi, alle richieste di maggiore democrazia, di maggiore responsabilità sociale per l’Europa, di una risposta alla globalizzazione e di un’Unione più efficace. Nessuna delle domande che oggi sono sul tavolo ha qualcosa a che vedere con le richieste della gente. Invece, hanno molto a che vedere con quello che i governi da tempo richiedono a gran voce, anche nella Convenzione, ossia l’affermazione della loro autorità e la violazione e il capovolgimento del consenso che abbiamo loro estorto nella Convenzione. Non si sente più parlare dei meriti dell’Europa, di maggiore responsabilità sociale e più democrazia.</p>
      <p sl="de">I governi si stanno appropriando indebitamente dei risultati dei referendum in Francia e nei Paesi Bassi. Se ne stanno appropriando indebitamente per sminuire l’Europa, per creare una loro Europa intergovernativa e socialmente irresponsabile. Non dobbiamo accettare supinamente tale comportamento. Questa Costituzione è una garanzia della democrazia europea e la chiave per risolvere le questioni sociali del futuro. Dubito che il principio centrale di negoziazione, che consiste nell’evitare i referendum , rappresenti una strategia efficace. Non supereremo questa crisi di fiducia nell’Europa se ignoriamo i cittadini. Potremo risolverla solo convincendoli.</p>
      <a text="(Applausi)"/>
    </intervention>
    <intervention id="3-033" speaker_id="1018" name="Francis WURTZ" is_mep="True" mode="spoken" nationality="France" birth_date="03-01-1948" birth_place="Strasbourg" p_group="Confederal Group of the European United Left - Nordic Green Left" m_state="FR">
      <p sl="fr">a nome del gruppo GUE/NGL . – Signora Presidente, nella relazione dei nostri colleghi, onorevoli Barón Crespo e Brok, con riferimento al rifiuto del progetto di Trattato costituzionale da parte francese e olandese, nel considerando H leggiamo le seguenti parole: “molti dei dubbi espressi riguardavano il contesto piuttosto che il contenuto e talune questioni di grande preoccupazione pubblica sono già state risolte”. Questo lo chiamerei rassicurarsi con poco. La conclusione di una simile diagnosi è ovvia. E’ contenuta nel primo paragrafo, che cito: “ribadisce il proprio sostegno al contenuto del Trattato costituzionale”.</p>
      <p sl="fr">Naturalmente, la relazione intende tenere conto delle difficoltà sorte in alcuni Stati membri, ma il paragrafo 6 chiarisce abbondantemente la portata delle concessioni che si potrebbero approvare quando ribadisce, e cito, “il proprio impegno a concludere l’attuale processo costituzionale dell’Unione europea sulla base del contenuto del Trattato costituzionale, eventualmente con una presentazione diversa”. La somiglianza di questa impostazione con quella suggerita in una delle 12 domande che il Cancelliere Merkel ha rivolto il mese scorso ai capi di Stato e di governo è impressionante. Vi ricordate, e cito: “Che cosa pensate della proposta di cambiare la formulazione senza modificare la sostanza?”.</p>
      <p sl="fr">Questi tre estratti dalla relazione degli onorevoli Barón Crespo e Brok riassumono perfettamente i motivi del disaccordo del mio gruppo con il testo che ci viene proposto. Non si fa un servizio all’Europa ignorando i crescenti problemi causati ai nostri cittadini da una componente fondamentale dell’acquis comunitario, vale a dire alcune delle implicazioni di ciò che i nostri Trattati chiamano economia di mercato aperta e in libera concorrenza.</p>
      <p sl="fr">Tre esempi: lo scorso 22 maggio, al congresso della Confederazione europea dei sindacati, il presidente della Banca centrale europea, Trichet, l’ha potuto verificare a sue spese, quando la sua proposta di ridurre i salari in nome della competitività dei prezzi in un’economia aperta è stata respinta all’unanimità. Pochi giorni prima, il Commissario McCreevy aveva avuto un’esperienza analoga, questa volta al Consiglio, dove un numero sempre maggiore di esponenti dei governi ha chiesto di posticipare la privatizzazione del servizio postale alla luce delle proteste pubbliche suscitate da questo progetto di direttiva. E ancora, qualche giorno fa, 10 associazioni industriali molto esposte alla concorrenza globale hanno accusato il Commissario Mandelson di dare prova di uno zelo liberoscambista con, cito, “conseguenze inaccettabili”.</p>
      <p sl="fr">Senza dubbio il ministro federale delle Finanze Steinbrück doveva avere in mente questa valanga di proteste quando recentemente ha evocato, cito, “il rischio di una crisi di legittimità del modello economico e sociale europeo.” Per questo il mio gruppo si dichiara decisamente favorevole innanzi tutto a un dibattito pubblico molto aperto in merito ai cambiamenti da apportare nell’orientamento e nelle strutture dell’Unione e successivamente a una ratifica del futuro Trattato europeo mediante un referendum .</p>
    </intervention>
    <intervention id="3-034" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">a nome del gruppo IND/DEM . – Signora Presidente, la relazione degli onorevoli Barón Crespo e Brok è caratterizzata da una considerevole quantità di contraddizioni interne e ambiguità. Da un lato, i relatori riconoscono – seppure con estrema riluttanza – che la Costituzione dev’essere modificata. Noto con soddisfazione, quindi, che anche il Parlamento europeo sta cominciando a prenderne atto.</p>
      <p sl="nl">D’altro canto, sono rimasto deluso nel constatare che nel paragrafo 6 – già citato dall’onorevole Wurtz – è evidente in quale misura, o forse dovrei dire in quale scarsa misura, sono disposti a modificare la Costituzione: non si deve cambiare la sostanza della Costituzione, ma solo la sua forma esterna.</p>
      <p sl="nl">Sono il primo ad ammettere che sono proprio i membri del Consiglio (compreso il mio Primo Ministro) a far credere che sarebbe accettabile apportare un cambiamento puramente estetico alla Costituzione. Ciononostante, esorto il Parlamento europeo a cambiare la sua strategia. In realtà dal Consiglio emerge la crescente indicazione che la discussione verterà effettivamente sulla sostanza. Se il Parlamento europeo vuole veramente contribuire al successo della CIG, come auspicano i relatori in diversi punti della loro relazione, dev’essere disposto a scendere a compromessi riguardo al contenuto; in caso contrario, il Parlamento continuerà a svolgere un ruolo minore nell’imminente CIG. E’ uno scenario che non mi piace, e che non piacerà a nessuno dei due relatori.</p>
    </intervention>
    <intervention id="3-035" speaker_id="1164" name="Bruno GOLLNISCH" is_mep="True" mode="spoken" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">a nome del gruppo ITS . – si legge nel Vangelo secondo Giovanni: la verità vi renderà liberi. Qual è la verità? La verità è che si vuole creare un superstato europeo, nonostante i dinieghi dell’onorevole Brok. Tutto sommato, un’organizzazione politica con una personalità giuridica internazionale, con una presidenza che non è più a rotazione, con un ministro degli Affari esteri, una moneta unica, un ampliamento indefinito delle competenze, che non sono più attribuite per pilastri e, all’interno di queste competenze, il voto a maggioranza, che cos’è se non un superstato europeo?</p>
      <p sl="fr">Capisco perfettamente, onorevoli colleghi, che tra voi ci sono persone, e senza dubbio sono la maggioranza, che sono d’accordo con questo sviluppo. In tal caso, però, dovreste essere abbastanza aperti e onesti da dirlo ai nostri compatrioti. Invece è vero, come abbiamo appena sentito nell’intervento dell’onorevole Brok, che tendete a nasconderlo e a mio parere questo non è onesto né decoroso. Se volete davvero restare all’interno di un’organizzazione internazionale, perché non vi accontentate dei Trattati esistenti?</p>
      <p sl="fr">C’è stato il Trattato di Parigi che ha istituito la Comunità europea del carbone e dell’acciaio (CECA); poi il Trattato di Roma che ha istituito l’EURATOM e la Comunità economica europea. In seguito, ci è stato detto che era necessario fondere gli esecutivi di queste organizzazioni internazionali per aumentarne i poteri. E li abbiamo fusi! E ancora, nel 1986, ci è stato detto che occorreva l’Atto unico europeo, cosicché l’Europa potesse veramente dare buoni frutti e soddisfare le aspettative. Così abbiamo avuto l’Atto unico europeo. Subito dopo l’adozione dell’Atto unico europeo, ci è stato detto che non era sufficiente, che avevamo bisogno del Trattato di Maastricht, dal quale sarebbero fluiti latte e miele. Dopo Maastricht, c’è stato Amsterdam. Dopo Amsterdam, Nizza. Siete coinvolti in un processo volto a creare un superstato europeo. E’ contrario allo spirito dell’Europa, il luogo che ha inventato la libertà e l’indipendenza delle nazioni. Per questo motivo ci opponiamo decisamente.</p>
    </intervention>
    <intervention id="3-036" speaker_id="28512" name="Jim ALLISTER" is_mep="True" mode="spoken" nationality="United Kingdom" birth_date="02-04-1953" birth_place="Crossgar" p_group="Non" m_state="GB">
      <p sl="en">Signora Presidente, la parola “no” non è poi così difficile da capire. La costante incapacità di accettare la realtà politica del rifiuto è sintetizzata dal paragrafo 3 della relazione in esame, dove si “prende atto delle preoccupazioni manifestate dai cittadini e dalle cittadine della Francia e dei Paesi Bassi”. La Francia e i Paesi Bassi non hanno espresso preoccupazioni: hanno espresso un rifiuto. E’ proprio il rifiuto di affrontare questa realtà che ha immobilizzato l’UE negli ultimi due anni.</p>
      <p sl="en">Questa relazione non servirà a farci progredire, perché insiste ancora su tutto ciò che è stato respinto, e precisamente la sovranità per l’UE e l’ulteriore diminuzione dei poteri e dei veti nazionali. Sono coloro che non riescono ad accettare che la Costituzione è naufragata che spingono per un’Europa a due velocità. Se è quello che volete, allora prendetevelo. Solo, non coinvolgete gli Stati che desiderano ancora un vero controllo e un vero potere a livello nazionale. E, anche a titolo di contropartita, lasciateci riportare in patria poteri reali, riprendendoli a Bruxelles. Poi, chi vuole più Europa la potrà avere, e chi ne vuole meno sarà accontentato. Ma non potete rifilarci una Costituzione già respinta, indipendentemente da quanto possiate mascherarla o riconfezionarla.</p>
    </intervention>
    <intervention id="3-037" speaker_id="23730" name="Panayiotis DEMETRIOU" is_mep="True" mode="spoken" nationality="Cyprus" birth_date="06-05-1939" birth_place="Strongylo" p_group="Group of the European People's Party (Christian Democrats) and European Democrats" m_state="CY">
      <p sl="el">Signora Presidente, desidero congratularmi con gli onorevoli Brok e Crespo, che nella loro relazione sono riusciti a combinare visione e pragmatismo.</p>
      <p sl="el">La visione consiste nel mantenere gli elementi fondamentali del Trattato costituzionale. Il pragmatismo consiste nell’essere selettivi e nel negoziare tra di noi per trovare un nuovo compromesso, che tuttavia dev’essere un compromesso che conservi i principi e i valori sui quali ci siamo basati nella Convenzione sul futuro dell’Europa al fine di formulare il Trattato costituzionale.</p>
      <p sl="el">Avete giustamente sottolineato che i diritti umani non possono mancare dal testo, qualunque esso sia, e questo è un aspetto molto importante, così come gli altri elementi cui avete fatto riferimento.</p>
      <p sl="el">Questo Parlamento dev’essere in prima linea per trovare una soluzione e una via d’uscita dalla crisi costituzionale in cui si trova l’Unione europea, che non può continuare al ritmo attuale. Le sfide della globalizzazione sono tali che, se non procede rapidamente e correttamente, non sarà in grado di svolgere il ruolo che le spetta sulla base dei nostri principi e valori.</p>
      <p sl="el">Onorevoli colleghi, stiamo parlando di un compromesso. E quando si parla di compromessi occorre essere equilibrati e realistici. I primi 18 Stati e i 4 Stati che intendono ratificare il Trattato costituzionale così com’è non possono essere disposti ad accettare un compromesso, mentre gli altri Stati e i loro cittadini parlano di una lotta risoluta su determinati punti su cui si basa la loro opposizione. Dobbiamo essere corretti e anche onesti. Questo vale per tutti, per chi ha approvato il Trattato costituzionale e per chi è scettico.</p>
      <p sl="el">Per concludere, credo che l’Unione europea non possa continuare così: deve andare avanti, deve dare un futuro ai cittadini e a se stessa, in modo da poter progredire.</p>
    </intervention>
    <intervention id="3-038" speaker_id="2309" name="Richard CORBETT" is_mep="True" mode="spoken" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signora Presidente, l’onorevole Allister ha appena detto che la parola “no” non è difficile da capire ma, allo stesso modo, anche la parola “sì” non è difficile da capire. Siamo in una situazione in cui una grande maggioranza di Stati membri ha detto “sì”. Due hanno detto “no”, alcuni hanno qualche riserva, ma tutti e 27 hanno convenuto di avviare un processo per tentare di colmare il divario, per cercare di trovare una soluzione che possa essere ratificata da tutti e 27. La relazione in esame, che raccomando e che il mio gruppo intende sostenere, appoggia questo tentativo. Pensiamo che sia giusto fare un tentativo per colmare il divario e trovare una soluzione che possa essere ratificata dai 27 Stati membri.</p>
      <p sl="en">Questo Parlamento, eletto dai cittadini dell’Unione europea, ha approvato il Trattato costituzionale adottando a stragrande maggioranza la relazione presentata da me e dall’onorevole Méndez de Vigo due anni fa. Quindi, è abbastanza naturale schierarsi con i 22 Stati membri che desiderano mantenere il testo il più intatto possibile. Ritengo che sia abbastanza logico. Questo Parlamento preferirebbe modificare la forma piuttosto che sacrificare il contenuto. Io preferirei rinunciare ai simboli anziché alla sostanza. Questo è chiaro e senza dubbio rientrerà nella soluzione, ma è improbabile che sia sufficiente. In alcuni casi, si dovranno affrontare questioni concernenti la sostanza della Costituzione, magari per migliorarla, ampliarla o modificarla. Ma è essenziale che cerchiamo di mantenere le riforme pratiche previste dal Trattato costituzionale, una serie di riforme molto pratiche – quelle riforme che permettono all’UE di funzionare pur continuando ad allargarsi e che migliorano la sua responsabilità democratica. Sono essenziali e vanno mantenute. Il Trattato costituzionale contiene un pacchetto di riforme di questo tipo. Cerchiamo di fare del nostro meglio per salvarne il maggior numero possibile.</p>
    </intervention>
    <intervention id="3-039" speaker_id="28314" name="Anneli JÄÄTTEENMÄKI" is_mep="True" mode="spoken" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="fi">Signora Presidente, auguro al Cancelliere federale Angela Merkel tutto il successo possibile nel suo tentativo di trovare una visione comune riguardo alla Costituzione UE e al piano d’azione dell’UE. Per ottenere un simile risultato occorre essere dei sognatori, ma occorre anche essere realistici. Se c’è qualcuno che può riuscire in questo intento, credo proprio che sarà Angela Merkel.</p>
      <p sl="fi">Mi auguro che abbia adottato e che seguirà come principio guida quello che lei stessa si era proposta prima di cominciare i lavori sulla Dichiarazione di Berlino. Allora aveva auspicato e aveva posto come condizione che la Dichiarazione di Berlino fosse un testo che ogni europeo avrebbe voluto e potuto leggere. Per la Costituzione dovrebbe valere lo stesso principio. Tuttavia, avrei voluto che i preparativi degli Stati membri e a livello UE si fossero svolti all’insegna della trasparenza. L’UE non merita, non può avere e non avrà una costituzione, finché non la potrà formulare apertamente e non alle spalle dei cittadini.</p>
      <p sl="fi">La chiarificazione e la semplificazione dei Trattati è stato uno dei principali obiettivi stabiliti per la loro revisione al Consiglio europeo di Nizza, nel 2000. Ora dobbiamo avere il coraggio di ammettere che questo testo non è chiaro: è un pacchetto vago e confuso e, per quanto lo si legga attentamente, non è mai abbastanza chiaro.</p>
      <p sl="fi">Signora Presidente, sarebbe anche interessante sapere quanti membri del Parlamento europeo o dei parlamenti nazionali hanno letto integralmente il testo della Costituzione: le norme che stabiliscono come funzionerà l’UE, quali saranno le sue politiche, le sue competenze e le modalità decisionali. Scommetto che pochi dei presenti in Aula l’hanno letto.</p>
    </intervention>
    <intervention id="3-040" speaker_id="28358" name="Konrad SZYMAŃSKI" is_mep="True" mode="spoken" nationality="Poland" birth_date="06-12-1969" birth_place="Kalisz" p_group="European Conservatives and Reformists Group" m_state="PL">
      <p sl="pl">Signora Presidente, così come stanno le cose, il successo della riforma dell’Unione europea dipende dalla flessibilità di cui daranno prova le parti nel processo negoziale. Tenendo presente questo, va detto che la posizione presentata nella relazione è particolarmente rigida e chiusa. Il Parlamento europeo opera secondo una logica che non lascia spazio al compromesso e per questo deve assumersi la sua parte di responsabilità per il fallimento del processo di riforma del Trattato.</p>
      <p sl="pl">Invece di un irrigidimento delle condizioni, a questo punto occorrono gesti di buona volontà verso i paesi che hanno espresso dubbi sul precedente testo del Trattato. Se vogliamo che la riforma vada a buon fine, Paesi Bassi, Polonia, Repubblica ceca, Regno Unito e Francia devono ricevere una nuova offerta e un mandato di negoziazione più flessibile alla Conferenza intergovernativa per quanto concerne la rappresentanza degli Affari esteri, la divisione di competenze e anche il sistema di voto nel Consiglio. Le pressioni intese a impedire la discussione servono solo a far perdere altri anni.</p>
      <p sl="pl">Ho apprezzato il libro di Hemingway citato dall’onorevole Méndez de Vigo, ma l’ho inteso un po’ diversamente. Se l’anziano eroe di Hemingway avesse scelto un pesce più piccolo, di dimensioni medie, l’avrebbe portato facilmente a riva e avrebbe avuto qualcosa da mangiare. Invece, il personaggio ha scelto un pesce troppo grosso, ritornando così al porto a mani vuote e rischiando di morire. Vorrei che all’Unione europea fossero risparmiate esperienze simili, e per questo non voterò a favore della relazione.</p>
    </intervention>
    <intervention id="3-041" speaker_id="28412" name="Bernat JOAN i MARÍ" is_mep="True" mode="spoken" nationality="Spain" birth_date="22-02-1960" birth_place="Sant Jordi " p_group="Group of the Greens/European Free Alliance" m_state="ES">
      <p sl="en">Signora Presidente, l’Europa deve diventare più forte sul piano politico. Questo è uno dei compiti principali del Parlamento europeo.</p>
      <p sl="en">Per l’Alleanza libera europea, “più” Europa significa maggiori opportunità di libertà per nazioni apolidi, regioni costituzionali e minoranze nazionali. L’Europa è il terreno principale dove possiamo collaborare e vivere insieme. Per questo motivo, in futuro avremo bisogno non solo di un Trattato, ma anche di una Costituzione per l’Europa. Quindi dobbiamo sostenere la riforma del Trattato nell’intento di rafforzare l’Europa e di far sì che il concetto di cittadinanza europea divenga un obiettivo comune per tutti gli europei. Per questo motivo, in futuro l’UE deve parlare con una sola voce su questioni fondamentali come l’immigrazione, la sicurezza, il cambiamento climatico e l’occupazione.</p>
    </intervention>
    <intervention id="3-042" speaker_id="2304" name="Esko SEPPÄNEN" is_mep="True" mode="spoken" nationality="Finland" birth_date="15-02-1946" birth_place="Oulu" p_group="Confederal Group of the European United Left - Nordic Green Left" m_state="FI">
      <p sl="fi">Signora Presidente, il Parlamento europeo in questo momento sta adottando una posizione su una relazione d’iniziativa di una sua commissione su una materia che non rientra nella sua competenza, né in termini di contenuto né di risultato finale. Quindi, la relazione è mera “europropaganda” a favore di una costituzione in un’area in cui l’élite politica è lontana dai cittadini. Secondo un sondaggio d’opinione condotto in tutto il territorio dell’UE, il 75 per cento dei cittadini dell’UE vorrebbe un referendum sulla Costituzione, nel quale la popolazione di 11 dei vecchi Stati membri la respingerebbe.</p>
      <p sl="fi">Il mio paese, la Finlandia, ha ratificato il defunto accordo contro la volontà della popolazione. Da un nuovo sondaggio d’opinione commissionato dal nostro gruppo in Finlandia emerge che i finlandesi in tutto il paese, in tutte le fasce d’età, in tutte le categorie professionali e in tutti i partiti politici sono contrari ad una costituzione. Il Parlamento europeo si schiera dalla parte della Costituzione contro l’opinione dei cittadini di molti paesi. Questo non servirà a migliorare la sua legittimità, né la legittimità della Costituzione negli Stati membri. Bisognerebbe avere il coraggio di chiedere il parere dei cittadini.</p>
      <p sl="fi">Lo spirito del gioco emerge chiaramente dall’elenco segreto di 12 domande che la Presidenza tedesca ha inviato agli Stati membri: modifichiamo la terminologia, ma manteniamo il vecchio contenuto. La nuova proposta di Costituzione dunque è solo un gioco di prestigio.</p>
    </intervention>
    <intervention id="3-043" speaker_id="28357" name="Vladimír ŽELEZNÝ" is_mep="True" mode="spoken" nationality="Czechia" birth_date="03-03-1945" birth_place="Samara" p_group="Independence/Democracy Group" m_state="CZ">
      <p sl="cs">Signora Presidente, la relazione in esame è un tentativo di resuscitare un morto, che in questo caso è la Costituzione che il popolo francese ha ammazzato e il popolo olandese ha sepolto con entusiasmo.</p>
      <p sl="cs">Tuttavia, il problema è che l’élite degli eurocrati non ha intenzione di prendere atto di questo semplice fatto. Di conseguenza, è cominciato il processo per escludere dalla procedura decisionale uno degli elementi meno gestibili, in altre parole i cittadini degli Stati membri. L’idea è stata espressa in un questionario segreto che la Presidenza tedesca ha inviato ai governi degli Stati membri. In un punto del questionario si chiede apertamente: “e se adottassimo con un nome diverso un documento con lo stesso contenuto e la stessa natura legalmente vincolante della Costituzione?”. Più chiaro di così! Inoltre, per non apparire troppo rudi, mettiamoci un po’ di allarmismo sul clima, e una forma migliorata di solidarietà energetica per addolcire i più ostinati, che così avranno qualcosa da portare a casa ai loro concittadini. E, cosa più importante, eliminiamo il diritto di veto dei piccoli paesi e assicuriamo una nuova maggioranza per i paesi più grandi. Poi, lo denominiamo in modo tale da non dover più indire un referendum .</p>
      <p sl="cs">Gli autori della relazione preferiscono ignorare il fatto che la Germania non ha ancora ratificato la Costituzione, e lo fanno perché la firma del Presidente sarà sufficiente per la ratifica. Inoltre, trascurano il fatto che la Costituzione è stata ratificata solo da 16 Stati membri su 27, che rappresentano solo il 37 per cento della popolazione dell’UE. E trascurano il fatto che è scaduto il termine di due anni entro il quale almeno l’80 per cento degli Stati membri avrebbe dovuto ratificare la Costituzione per consentire il proseguimento del processo. E, infine, trascurano il fatto che questa condizione è stata stabilita in una Costituzione che è stata imposta ai nuovi Stati membri nell’ambito degli accordi di adesione.</p>
    </intervention>
    <intervention id="3-044" speaker_id="28167" name="Corien WORTMANN-KOOL" is_mep="True" mode="spoken" nationality="Netherlands" birth_date="27-06-1959" birth_place="Oud-Alblas" p_group="Group of the European People's Party (Christian Democrats) - Vice" m_state="NL">
      <p sl="nl">Signora Presidente, innanzi tutto desidero ringraziare i due relatori per il loro impegno.</p>
      <p sl="nl">La relazione è ambivalente, in quanto sostiene con forza le componenti fondamentali del Trattato costituzionale pur tenendo altresì conto degli sviluppi degli ultimi anni, anche se avrebbe potuto farlo in misura maggiore. In ultima analisi, i cittadini sono critici in merito al funzionamento dell’Europa, e non soltanto nei Paesi Bassi e in Francia. E’ molto importante che anche il Parlamento europeo tenga debito conto di queste critiche. Fortunatamente, in Europa ora si sta rafforzando l’idea che le cose devono cambiare, anche riguardo alla Costituzione.</p>
      <p sl="nl">La relazione può contare sul nostro appoggio, anche se abbiamo qualche riserva su alcuni paragrafi. Sosteniamo la relazione perché difende gli elementi centrali del Trattato costituzionale. Nel contempo – e alcuni si ostinano a negarlo – apre anche la porta al cambiamento: chiarimento del termine “sussidiarietà”, nessuna impronta costituzionale, niente Stato europeo e, riguardo a una serie di problemi che ci affliggono di questi tempi, più ambizione a livello europeo e anche promozione della partecipazione dei cittadini e del ruolo dei parlamenti nazionali. Un ruolo che tuttavia dovrebbe mostrare il dovuto rispetto per la funzione di quest’Aula.</p>
      <p sl="nl">Un’Europa alle nostre condizioni non esiste. Dobbiamo trovare una soluzione insieme e dovremmo essere in grado di farlo sotto la guida di una donna. Desidero augurare molto successo al Cancelliere Angela Merkel, e anche al nostro onorevole Poettering e al Presidente della Commissione Barroso. Tutti noi dobbiamo sostenerli affinché questa vicenda giunga a una conclusione soddisfacente.</p>
    </intervention>
    <intervention id="3-046" speaker_id="23717" name="Genowefa GRABOWSKA" is_mep="True" mode="spoken" nationality="Poland" birth_date="01-01-1944" birth_place="Przystań" p_group="Socialist Group in the European Parliament" m_state="PL">
      <p sl="pl">Signor Presidente, gli onorevoli Brok e Barón Crespo hanno preparato un’ottima relazione che merita il nostro pieno sostegno. La appoggio con piena convinzione ed esprimerò un voto favorevole. Con questa relazione il Parlamento europeo indica di volere un’Unione come quella descritta al punto nove del documento, ossia un’Unione più efficiente che funziona meglio e si preoccupa dei diritti dei suoi cittadini.</p>
      <p sl="pl">Inviamo alla Conferenza intergovernativa un segnale di conferma del nostro sostegno ai 18 paesi che hanno ratificato il Trattato, con i quali ci schieriamo. Ciononostante, riconosciamo anche la necessità di cambiamenti che sono una condizione sine qua non perché gli altri paesi procedano alla ratifica e manteniamo un atteggiamento aperto sull’argomento. I cambiamenti sono descritti al paragrafo 12 della risoluzione. Sono soprattutto lieta di constatare che il paragrafo citato contiene un riferimento alla solidarietà nel settore energetico, particolarmente importante per il mio paese.</p>
      <p sl="pl">Il paragrafo cinque della relazione ricorda la responsabilità politica degli Stati membri che hanno sottoscritto il Trattato. Mi permetto di aggiungere che questi paesi hanno anche una responsabilità giuridica ai sensi del diritto internazionale, e precisamente della Convenzione di Vienna sul diritto dei trattati. Il mio paese, la Polonia, non ha ancora ratificato la Costituzione europea, ma la grande maggioranza dei polacchi sostiene l’Europa. Quella polacca è notoriamente tra le società più favorevoli all’Europa. Credo che il motto della Presidenza tedesca, secondo il quale dobbiamo costruire insieme l’Europa, debba essere rivolto ai governi, non ai cittadini, che da tempo sono convinti della sua verità.</p>
    </intervention>
    <intervention id="3-047" speaker_id="21817" name="Mario BORGHEZIO" is_mep="True" mode="spoken" nationality="Italy" birth_date="03-12-1947" birth_place="Torino" p_group="Non" m_state="IT">
      <p sl="it">Signor Presidente, onorevoli colleghi, si tratta di una relazione che insiste sulla via sbagliata dell’accanimento terapeutico per tenere in vita una Costituzione rifiutata dai popoli e poi sostenuta da grandi patrioti del federalismo, come il Presidente del Consiglio italiano Prodi, che nega al Nord, alla Padania, il federalismo interno, il federalismo fiscale per avere giustizia da “Roma ladrona ”.</p>
      <p sl="it">La relazione in esame elude il tema dei criteri dei limiti dell’allargamento che invece, come ha detto giustamente il Primo Ministro Balkenende, è al centro del dibattito politico europeo. Invece di arzigogolare su questi sotterfugi giuridici, l’Europa dovrebbe concentrarsi sui problemi concreti e mobilitare le sue energie per difendere la produzione, il lavoro e l’occupazione, per esempio rispondendo con i fatti e non con un fumoso linguaggio burocratico, come ha fatto il Commissario Mandelson, ai pesanti e puntuali rilievi delle industrie europee le quali chiedono di essere difese contro lo stop alle misure antidumping che l’ultraliberale Commissario al commercio ha imposto fin dall’inizio di quest’anno.</p>
      <p sl="it">Le nostre imprese e l’occupazione soffrono per queste scelte sbagliate accentuate inoltre dalla decisione odierna della Banca centrale europea di aumentare i tassi di sconto. Le scelte dell’Europa di Bruxelles sono sbagliate perché rallentano il cammino verso il progresso, l’occupazione e il benessere dell’Europa e quindi restano molto distanti dal sentire profondo e dall’opinione dei cittadini europei che pagano le tasse anche per mantenere Bruxelles.</p>
    </intervention>
    <intervention id="3-048" speaker_id="1849" name="Sylvia-Yvonne KAUFMANN" is_mep="True" mode="spoken" nationality="Germany" birth_date="23-01-1955" birth_place="Berlin" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signor Presidente, in occasione del Vertice la Presidenza del Consiglio dovrà trovare la quadratura del cerchio. Poiché l’integrazione europea riuscirà solo con la collaborazione di tutti gli Stati membri, penso che l’unico modo possibile per uscire dalla crisi sulla Costituzione sia conferire all’imminente Conferenza intergovernativa un mandato chiaramente definito in termini di contenuti e di tempi.</p>
      <p sl="de">L’unico punto di partenza possibile per i negoziati è il testo esistente del Trattato costituzionale, recante le firme di tutti i 27 capi di Stato e di governo. I due terzi di tutti gli Stati membri, che rappresentano la maggioranza della popolazione dell’Unione, l’hanno ratificato in conformità dei rispettivi requisiti costituzionali. Consentitemi di esprimere il mio fermo sostegno al paragrafo 11 della relazione, dove si dichiara l’intenzione di respingere un’eventuale conclusione dei negoziati che, rispetto al Trattato costituzionale, dovesse comportare una minore protezione dei diritti fondamentali e una riduzione della democrazia, della trasparenza e dell’efficienza del funzionamento dell’Unione. Questo vale in particolare per qualsiasi erosione dello stato assistenziale. La clausola di applicazione generale sulla politica sociale nella Parte III del Trattato costituzionale, ad esempio, non dev’essere negoziabile. Lo stesso vale per i valori di cui all’articolo 1, paragrafo 2, dove l’Unione è definita una comunità basata su valori comuni. E’ una buona cosa che il Parlamento mostri il cartellino rosso a tutti coloro che cercano di ritirarsi nel guscio della sovranità nazionale, sotto la copertura dei “no” di Francia e Paesi Bassi.</p>
      <p sl="de">Anche le schermaglie assolutamente ridicole sui simboli dell’integrazione europea devono finire. I cittadini europei non vogliono discussioni su bandiere o inni; vogliono soluzioni coraggiose che promuovano il progresso. Quindi occorre una soluzione con “più Costituzione”, soprattutto nell’interesse del rafforzamento del modello sociale europeo.</p>
    </intervention>
    <intervention id="3-049" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">La ringrazio, onorevole Kaufmann. Se mi è consentito un breve commento, quando ho visitato la Knesset la scorsa settimana sono stato accolto da una banda che suonava l’inno europeo. Alla luce degli avvenimenti in corso, dovremmo indubbiamente valutare l’ipotesi di procedere in maniera analoga anche qui al Parlamento europeo.</p>
    </intervention>
    <intervention id="3-050" speaker_id="24089" name="Witold TOMCZAK" is_mep="True" mode="spoken" nationality="Poland" birth_date="05-04-1957" birth_place="Kępno" p_group="Independence/Democracy Group" m_state="PL">
      <p sl="pl">Signor Presidente, i fautori della Costituzione europea stanno facendo uno sforzo consistente per trasformare la Comunità europea e l’Unione in un superstato continentale. E’ questo il problema principale della Costituzione europea. Un simile approccio non è nell’interesse delle nazioni europee. Nonostante le molte dichiarazioni democratiche, sarà il primo passo su una china scivolosa che precipiterà il nostro continente verso il totalitarismo.</p>
      <p sl="pl">La graduale eliminazione delle funzioni politiche delle attuali strutture nazionali è molto pericolosa. Il subentro di strutture sovranazionali nelle funzioni politiche delle nazioni andrà a discapito del patrimonio culturale delle singole nazioni. A più lungo termine determinerà la scomparsa delle nazioni sovrane. Per questo bisogna porre fine al processo suicida della costruzione di un superstato europeo. Occorre respingere la Costituzione europea e tutti i suoi surrogati. Le libere nazioni d’Europa non hanno bisogno della Costituzione per cooperare.</p>
      <p sl="pl">E’ necessario avviare subito un dibattito che permetta di stabilire come si devono garantire i diritti delle nazioni nel mondo contemporaneo, specialmente in Europa. E’ tipico dei fautori della Costituzione europea evitare di utilizzare il termine sovranità, come se ne avessero orrore. Nella loro somma clemenza, ci offrono il diritto ad una identità, che tuttavia si può conservare anche quando si è privati della libertà. La Costituzione europea è un attacco alla sovranità, è una minaccia alla sovranità degli Stati nazione, alla loro libertà e autodeterminazione. Invito quest’Aula a permettere alle nazioni di vivere in libertà. Le nazioni d’Europa desiderano restare Stati sovrani!</p>
    </intervention>
    <intervention id="3-051" speaker_id="28401" name="Maria da Assunção ESTEVES" is_mep="True" mode="spoken" nationality="Portugal" birth_date="15-10-1956" birth_place="Valpaços" p_group="Group of the European People's Party (Christian Democrats) and European Democrats" m_state="PT">
      <p sl="pt">All’imminente Conferenza intergovernativa l’UE deve guardare al futuro e considerare la sua essenza più profonda. E’ qui in Europa che l’illuminismo proclamò il valore trascendente della dignità umana e prescrisse un’unione di popoli per concretizzare tale valore.</p>
      <p sl="pt">Già nel XVIII secolo, Kant dettò i principi per una pace perpetua e affermò che le costituzioni nazionali non possono adempiere i loro compiti senza un adeguato ordinamento esterno. La modernità è basata su una politica antropocentrica, su istituzioni flessibili e sul potere come strumento di giustizia.</p>
      <p sl="pt">La Costituzione europea è uno dei compiti che ci attendono e che possono consentirci di realizzare, nel corso della nostra vita, quella modernità di cui l’Europa è la culla. Non vogliamo forse un progetto di giustizia che sia possibile solo se sostenuto dal consenso politico? Se è così, allora la Costituzione è la risposta. Fornisce la base per una democrazia su vasta scala, per il rafforzamento del potere del Parlamento, per il ripristino dell’equilibrio tra il centro e gli Stati membri, per la Carta dei diritti fondamentali, per l’attività politica all’interno di una rete e per un processo decisionale che garantisca governabilità ed efficacia, nell’intento di realizzare un’Europa umana e aperta.</p>
      <p sl="pt">Con sempre maggiore frequenza il mondo ci pone davanti a nuove realtà. Le élite politiche hanno la responsabilità di costruire nuovi paradigmi e di definire nuovi modi di vivere. Procedendo nel cammino verso il consenso – e a questo punto vorrei rendere omaggio agli sforzi degli onorevoli Barón Crespo e Brok – sono rattristata dalla svalutazione dei simboli dell’Europa. Non che questo corrisponda a un reale motivo di preoccupazione per i cittadini. Piuttosto, si tratta di fantasmi agitati in discorsi politici avulsi ed estremisti. L’Europa è in una fase di ricostruzione delle sue fondamenta e ora non è il momento di distruggere la sua dimensione simbolica. Paul Valéry una volta disse che l’Europa si sarebbe costruita solo dinanzi alla minaccia del declino.</p>
      <p sl="pt">Forse potremmo replicare che l’Europa si costruisce con la volontà morale e il sereno ragionamento. Una cosa è certa: in questa odissea non c’è spazio per le mezze misure.</p>
    </intervention>
    <intervention id="3-052" speaker_id="1973" name="Carlos CARNERO GONZÁLEZ" is_mep="True" mode="spoken" nationality="Spain" birth_date="24-11-1961" birth_place="Madrid" p_group="Socialist Group in the European Parliament" m_state="ES">
      <p sl="es">Non ci stancheremo di ripetere che la Costituzione europea non è il problema, ma piuttosto è la soluzione.</p>
      <p sl="es">Credo che chi di noi ha partecipato alla Convenzione possa affermare che la Costituzione che abbiamo elaborato in quella sede è effettivamente la miglior soluzione possibile. Per almeno tre motivi: per il consenso che ha ottenuto, per i progressi significativi che contiene e anche perché ci consentirà di completare l’unione politica.</p>
      <p sl="es">Quello che dobbiamo fare ora – e questo è l’intento della relazione degli onorevoli Barón Crespo e Brok – è salvarla: non stravolgerla, non confonderla, non trasformarla – per prendere in prestito un termine dalla politica italiana – nella “cosa ”. Abbiamo bisogno di una costituzione, non di una “cosa ” indefinibile.</p>
      <p sl="es">A questo proposito, ritengo che dobbiamo tenere presenti tre fattori. Innanzi tutto, il messaggio. Non mi piace l’idea di smettere di chiamarla “Costituzione”. Né mi piace l’idea di eliminare i simboli. E non mi piace nemmeno l’idea di modificarla nella forma per renderla incomprensibile. Tuttavia, se proprio non abbiamo altra scelta, dobbiamo almeno salvare il contenuto, in cui figurano elementi che dimentichiamo troppo spesso di menzionare: l’estensione della codecisione e la Carta dei diritti fondamentali.</p>
      <p sl="es">Inoltre, considerando la procedura, in questo Parlamento ci rendiamo conto che stiamo parlando di un processo per salvare la Costituzione che è troppo segreto, troppo intergovernativo? Alla fine parliamo di ciò che vogliamo, ma spesso non sappiamo di che cosa stiamo parlando.</p>
      <p sl="es">Credo il Parlamento europeo debba rivolgersi chiaramente ai governi, dichiarando quello che si afferma nella relazione, ma ritengo che debba anche rivolgersi ai parlamenti nazionali.</p>
      <p sl="es">Se respingeremo il risultato della CIG, dovremo anche invitare i parlamenti ad agire di conseguenza.</p>
      <p sl="es">Siamo coerenti, almeno questa volta.</p>
    </intervention>
    <intervention id="3-053" speaker_id="28587" name="Georgios KARATZAFERIS" is_mep="True" mode="spoken" nationality="Greece" birth_date="11-08-1947" birth_place="Athina" p_group="Independence/Democracy Group" m_state="GR">
      <p sl="el">Signor Presidente, quello di cui ha più bisogno l’Europa è la luce. Più luce. Ci sono troppe ombre. Ombre nelle decisioni, nei metodi e negli obiettivi che in ultima analisi vogliamo realizzare. Naturalmente, ancor più della luce abbiamo bisogno di democrazia . Siamo lontani dalla gente. Un lavoratore polacco, o un agricoltore greco, o ancora un medico belga, non hanno idea di che cosa stia succedendo alla fine con questa Costituzione. Abbiamo bisogno di democrazia. Non dobbiamo avere paura della gente. Dobbiamo rivolgerci ai cittadini e scoprire qual è la loro opinione. Tutti nella stessa giornata, in un referendum generale. Noi decidiamo a nome dei cittadini. I 27 leader , che oggi sono tali ma domani non lo saranno più, non possono decidere il destino dei popoli d’Europa nel corso dei secoli.</p>
      <p sl="el">Sono di Atene, la città dov’è nata la democrazia, dove sorgeva il Pnyx , dove venivano prese le decisioni e chiunque ignorasse la volontà del popolo veniva esiliato. I popoli d’Europa un giorno ci manderanno tutti in esilio se non rispondiamo alle loro aspettative di democrazia e giustizia.</p>
    </intervention>
    <intervention id="3-054" speaker_id="28124" name="Gunnar HÖKMARK" is_mep="True" mode="spoken" nationality="Sweden" birth_date="19-09-1952" birth_place="Ystad" p_group="Group of the European People's Party (Christian Democrats)" m_state="SE">
      <p sl="en">Signor Presidente, vorrei soffermarmi su tre punti. Innanzi tutto, è importante evitare che i problemi relativi al nuovo Trattato mettano in ombra gli sviluppi nell’Unione europea e i risultati ottenuti. In un certo senso, i nostri risultati sono l’argomento migliore per un nuovo Trattato. Ci conferiscono nuove responsabilità e sottolineano l’esigenza di nuovi poteri decisionali. Se l’Unione europea fosse un fallimento, nessuno si sarebbe rivolto a noi per affrontare il problema del cambiamento climatico o contribuire alla stabilità nei Balcani. Non avremmo avuto nuove richieste di adesione. Non dimentichiamo che i risultati sono gli argomenti principali a favore di un nuovo Trattato.</p>
      <p sl="en">Secondo, dobbiamo garantire che il nuovo Trattato sia il frutto di sfide politiche e non di simboli politici diversi. Dobbiamo essere in grado di accogliere nuovi membri e di esercitare un chiaro controllo democratico e un’effettiva responsabilità riguardo alle nostre decisioni comuni. Dobbiamo avere l’opportunità di prendere le decisioni adeguate per combattere la criminalità, per rispondere alle sfide in materia di politica ambientale ed energetica e per garantire la stabilità nei paesi vicini e in altre parti del mondo, nei casi in cui questo sia necessario.</p>
      <p sl="en">Terzo, dobbiamo capire ed essere certi che è più importante avere una politica estera comune che un ministro degli Esteri comune. E’ più importante essere in grado di prendere decisioni cruciali che avere un Presidente eletto del Consiglio europeo. E’ più importante garantire che siamo in grado di prendere decisioni in tutte le aree dove oggi affrontiamo determinate sfide. Questo è più importante dei simboli. Abbiamo bisogno di un Trattato, che però non deve necessariamente essere proprio quello in discussione.</p>
    </intervention>
    <intervention id="3-055" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signor Presidente, penso che se il Parlamento vuole fare qualcosa di utile in questa fase, deve difendere la Carta dei diritti fondamentali, perché temo che sarà la vittima dell’esito dei negoziati tra i capi di Stato e di governo. Inoltre, ritengo che la relazione presentata dai colleghi, onorevoli Enrique Barón Crespo ed Elmar Brok, apra, ai paragrafi 12 e 17, una via futura sulla quale dobbiamo basarci. In questi paragrafi si afferma che le aspettative dei nostri cittadini riguardano questioni fondamentali e non istituzionali. Il paragrafo 17 invita la Commissione ad ammodernare e ad adeguare, con determinate modifiche, il testo di cui disponiamo oggi, tenendo conto di tali aspettative. Questo è il punto.</p>
      <p sl="fr">Il punto è che occorre integrare le conclusioni del Consiglio europeo dell’8 marzo scorso nelle nostre politiche, cosicché l’Unione sia in grado di funzionare in modo tale da realizzare le politiche attese dai nostri cittadini, che riguardano la coerenza ambientale, la capacità di affrontare le sfide energetiche e le aspettative in termini sociali.</p>
      <p sl="fr">Questa è la realtà delle questioni in gioco e questo è il motivo per cui le proposte degli onorevoli Enrique Barón Crespo ed Elmar Brok a mio parere sono accettabili nella misura in cui non si prendono i cittadini per degli idioti. Accontentarsi di proporre loro un cambiamento nella presentazione del testo, immaginando che sia solo il contesto ad aver spinto alcune nazioni a dire “no”, non risponderebbe alla realtà del voto espresso da queste nazioni. Mi auguro che domani il Parlamento voterà in questa direzione.</p>
    </intervention>
    <intervention id="3-056" speaker_id="28120" name="Simon BUSUTTIL" is_mep="True" mode="spoken" nationality="Malta" birth_date="21-03-1969" birth_place="Attard" p_group="Group of the European People's Party (Christian Democrats)" m_state="MT">
      <p sl="en">Signor Presidente, è chiaro che il punto di partenza per qualsiasi attività di revisione del Trattato dev’essere il testo attuale della Costituzione, per un semplice motivo: è stata sottoscritta da tutti gli Stati membri. Certamente, se una firma vale qualcosa devono dimostrare il loro impegno nei confronti del documento, che è stato anche ratificato da 18 Stati membri. Da questo punto di partenza dobbiamo cercare di pervenire a un compromesso che tenga conto di tre fattori.</p>
      <p sl="en">Innanzi tutto, le preoccupazioni dei paesi che l’hanno respinto e di quelli che non l’hanno ancora ratificato. In secondo luogo, dobbiamo tener conto di alcuni errori che potremmo avere commesso – perché sicuramente avremo fatto qualche errore lungo il cammino. Ad esempio, è probabile che siamo stati troppo precipitosi e che ci siamo spinti troppo lontano, firmando una costituzione solo cinque mesi dopo il più grande allargamento della storia dell’Unione europea, o forse siamo apparsi troppo ambiziosi, non da ultimo attribuendo al Trattato la denominazione di Costituzione, quando originariamente il nostro mandato prevedeva una mera semplificazione.</p>
      <p sl="en">In terzo e ultimo luogo, dobbiamo considerare il fatto che il compromesso deve tenere conto anche della nuova realtà in cui viviamo e delle nuove sfide che dobbiamo affrontare e di cui probabilmente non si è tenuto conto a sufficienza nella Costituzione. Ad esempio, penso a una politica comune di immigrazione e a un approccio comune al cambiamento climatico. Sì, la Presidenza tedesca, e poi la Presidenza portoghese, devono riuscire a trovare un difficile equilibrio e auguriamo loro tanta fortuna. Certamente ne avranno bisogno!</p>
    </intervention>
    <intervention id="3-057" speaker_id="2107" name="Jan ANDERSSON" is_mep="True" mode="spoken" nationality="Sweden" birth_date="17-03-1947" birth_place="Helsingborg" p_group="Socialist Group in the European Parliament" m_state="SE">
      <p sl="sv">La ringrazio molto, signor Presidente. Innanzi tutto, desidero ringraziare i relatori per aver presentato una proposta equilibrata, con la quale il Parlamento europeo mantiene la sua opinione sul Trattato ma nel contempo prende realisticamente atto che vi saranno dei cambiamenti. Ma il prezzo di questi cambiamenti non dev’essere l’adozione di un minitrattato, che affronti esclusivamente aspetti istituzionali. Non bisogna tener conto soltanto dei due paesi che hanno respinto il Trattato costituzionale, ma anche di tutti quei paesi che hanno detto “sì” alla sua introduzione. Un nuovo Trattato deve rispecchiare le tematiche che i cittadini ritengono importanti.</p>
      <p sl="sv">Occorre inserire questioni come la minaccia climatica e l’Europa sociale, ed è importante – com’è già stato ricordato – che sia possibile attuare l’allargamento. Tuttavia, non credo che la soluzione sia quella di introdurre nel Trattato i criteri di Copenaghen. Piuttosto, sussiste la necessità di riforme istituzionali. Inoltre, è importante che non ci limitiamo solo a parlare di trasparenza in Europa. Il processo che stiamo per avviare dev’essere aperto e prevedere il dialogo con gli europei, affinché si possa portare avanti un dibattito nel corso del processo.</p>
      <p sl="sv">A questo punto avrei qualcosa da dire all’estrema destra, che spesso ritiene doveroso predicare la collaborazione intergovernativa contrapponendola al sovranazionalismo. Proprio l’estrema destra, che ha sempre presentato le proposte più sovranazionaliste, vuole costringere gli Stati membri a indire referendum . Il fatto è che spetta agli stessi Stati membri decidere come intendono gestire la questione del Trattato costituzionale. Le forze della destra in questo caso hanno superato il limite.</p>
    </intervention>
    <intervention id="3-058" speaker_id="33982" name="Marian-Jean MARINESCU" is_mep="True" mode="spoken" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="it">Proiectul Europa a avut succes iar datoria noastră este să-i oferim mijloacele pentru a funcţiona bine şi în viitor. Din acest motiv, proiectul are nevoie de un fundament clar, transparent, solid şi eficient asumat prin consens, prin voinţa şi experienţa politică şi democratică a tuturor membrilor săi, deoarece obiectivul nostru comun este mai presus de orgoliile şi de temerile individuale. Pentru a fi cu adevărat solidari pentru dezvoltare durabilă, cooperare, extindere şi coeziune avem nevoie de instituţii solide şi eficiente care să ne garanteze funcţionarea, avem nevoie de o politică de securitate şi apărare comună, de o politică externă comună. Acceptarea unui acord politic de bază chiar şi într-o formă restrânsă, precum şi continuarea politicii de vecinătate vor face ca Uniunea Europeană să crească şi să se dezvolte nu numai pentru sine, ci şi cu toate statele din jur, oferindu-le astfel nu numai promisiuni, ci şi exemplul elocvent că numai împreună ne putem dezvolta cu adevărat. De aceea consider că iniţiativa raportorilor este extrem de bine venită şi sper că la Consiliul din iunie se va ţine cont de opiniile exprimate în acest raport.</p>
    </intervention>
    <intervention id="3-059" speaker_id="23707" name="Libor ROUČEK" is_mep="True" mode="spoken" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Onorevoli colleghi, la relazione in esame oggi è stata preparata durante la Presidenza tedesca e vorrei dunque ringraziare innanzi tutto i nostri colleghi tedeschi per i notevoli sforzi profusi nel persuadere il Consiglio ad impegnarsi, al suo Vertice di giugno, a convocare una Conferenza intergovernativa e ad attuare un piano operativo con il chiaro intento di raggiungere un accordo entro la fine di quest’anno.</p>
      <p sl="cs">Dopo lo storico allargamento a 27 Stati membri, l’UE deve dotarsi di nuove basi costituzionali. Ha bisogno di strumenti che possano funzionare efficacemente e democraticamente. Ha bisogno di risorse per rispondere alle preoccupazioni dei cittadini in merito a questioni quali la globalizzazione, l’immigrazione illegale e la sicurezza delle forniture energetiche.</p>
      <p sl="cs">Questi strumenti e queste risorse in certa misura sono presenti nel progetto di Trattato costituzionale ratificato dai due terzi degli Stati membri. Altri quattro Stati hanno confermato la loro intenzione di procedere alla ratifica e di conservare i principi e i contenuti fondamentali di questo documento. Questa chiara maggioranza, questa coalizione di forze, dovrebbe costituire la base per ulteriori negoziati, il cui esito, in ogni caso, non deve comportare la riduzione della tutela dei diritti umani né alcuna limitazione al funzionamento democratico ed efficace dell’Unione.</p>
      <p sl="cs">Infine, vorrei esortare i governi dei tre paesi che non hanno ancora ratificato la Costituzione, compreso il mio, la Repubblica ceca, a onorare gli impegni assunti e a sottoporre il documento all’approvazione dei cittadini. E se hanno paura dei loro cittadini, allora dovrebbero almeno smettere di ostacolare chi sta cercando di trovare una soluzione costruttiva, rapida e democratica.</p>
    </intervention>
    <intervention id="3-060" speaker_id="2206" name="Reinhard RACK" is_mep="True" mode="spoken" nationality="Austria" birth_date="07-08-1945" birth_place="Leoben/Stmk." p_group="Group of the European People's Party (Christian Democrats) and European Democrats" m_state="AT">
      <p sl="de">Signor Presidente, nel dibattito sulla Costituzione abbiamo ricevuto molti consigli nel corso degli ultimi mesi, alcuni validi, alcuni a fin di bene e altri nemmeno a fin di bene. La proposta più bizzarra è stata sicuramente l’idea di eliminare la Carta dei diritti fondamentali dal corpo del Trattato e mantenerla in vigore, almeno tecnicamente, mediante un riferimento. A prima vista potrebbe sembrare una proposta a fin di bene. Certamente risponde al desiderio di chiunque voglia un testo semplice e di facile lettura. Togliere 65 articoli forse è importante alla luce degli scarsi livelli di lettura riscontrati dallo studio PISA nella nostra Europa. Tuttavia, guardandola più da vicino, la situazione appare completamente diversa.</p>
      <p sl="de">Qual è la posta in gioco quando si parla di diritti fondamentali? E’ la protezione delle persone da chi detiene il potere, né più né meno. Questa è stata e deve restare una delle missioni storicamente più importanti di qualsiasi comunità. E’ proprio per questo che la proposta di minimizzare la Carta dei diritti fondamentali, di ridurla e renderla il più invisibile possibile è tanto allarmante.</p>
      <p sl="de">Da anni in Austria esiste un ente benefico denominato Licht ins Dunkel (Luce nell’oscurità), che si occupa di aiutare i membri più deboli della società, soprattutto nel periodo natalizio, ma non solo allora. Anche noi abbiamo bisogno di una campagna di “Luce nell’oscurità” per la Carta dei diritti fondamentali e mi compiaccio che oggi in molti interventi si sia sottolineata la necessità di stare all’erta sulla questione della Carta dei diritti fondamentali e di fare in modo che il nostro futuro diritto comunitario poggi su un Trattato costituzionale.</p>
    </intervention>
    <intervention id="3-061" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Molte grazie. E il tutto entro Natale, onorevole Reinhard Rack!</p>
    </intervention>
    <intervention id="3-062" speaker_id="4480" name="Margrietus van den BERG" is_mep="True" mode="spoken" nationality="Netherlands" birth_date="22-03-1946" birth_place="Ammerstol" p_group="Socialist Group in the European Parliament" m_state="NL">
      <p sl="nl">Signor Presidente, solo con un nuovo Trattato l’UE può diventare più democratica e più determinante. Il “no” degli olandesi nel 2005 non era un “no” all’Europa: il 72 per cento degli olandesi considera preziosa la cooperazione europea. Per questo sarebbe un disastro per i Paesi Bassi se si dovesse restare bloccati su un “no” senza alternative, come rischia di fare il partito socialista olandese. Quindi, ecco il mio piano in cinque punti per rendere giustizia al “no” olandese e cercare di riportare la maggioranza degli olandesi dalla parte del “sì”.</p>
      <p sl="nl">Uno: un’Europa democratica, meno veti, più codecisione per quest’Aula, trasparenza del processo decisionale, addio a Strasburgo, migliore cooperazione tra il PE e i parlamenti nazionali, ma nessun cartellino rosso che confonde i poteri di entrambi.</p>
      <p sl="nl">Due: un’Europa più sociale. Inserire una clausola sociale che stabilisca che le prestazioni pubbliche e semipubbliche non sono inferiori al mercato ma possono essere potenziate secondo il giudizio degli Stati membri e delle regioni. Rendere vincolante la Carta dei diritti fondamentali.</p>
      <p sl="nl">Tre: un’Europa dei cittadini e delle regioni, grazie al maggiore decentramento e al rafforzamento del principio di sussidiarietà. Concedere alle zone di confine e alle regioni la possibilità di fare delle verifiche. Dare ai cittadini europei il diritto di aggiungere voci all’agenda, mediante petizioni.</p>
      <p sl="nl">Quattro: inserire nel nuovo Trattato criteri di adesione più rigorosi, per evitare truffe. Nel caso di eventuali ulteriori allargamenti, occorre che prima mettiamo in ordine la nostra casa europea.</p>
      <p sl="nl">Cinque: ridurre in misura considerevole il Trattato attraverso riferimenti a tutte le semplificazioni. In questo modo si sfronderebbero 322 articoli. Inoltre, il Trattato deve restare un trattato, perché con un testo costituzionale gli olandesi avevano la sensazione di perdere la loro costituzione.</p>
      <p sl="nl">In questo modo, i Paesi Bassi potranno nuovamente assumere quella posizione di avanguardia in Europa che li caratterizza in considerazione dei loro interessi e dei loro ideali.</p>
    </intervention>
    <intervention id="3-063" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Signor Presidente, signora Vicepresidente, onorevoli parlamentari, desidero porgere ancora una volta i miei sinceri ringraziamenti ai due relatori che hanno posto le basi per la discussione odierna. Sono inoltre soddisfatto di quello che mi è sembrato un ampio sostegno a favore di questo progetto di Trattato che istituisce una Costituzione per l’Europa, sul quale abbiamo ancora un po’ di lavoro da svolgere.</p>
      <p sl="de">L’onorevole Íñigo Méndez de Vigo ha esordito citando il romanzo di Hemingway sul pescatore e l’enorme pesce di cui, una volta a riva, rimangono soltanto le lische. Forse il pescatore non aveva le attrezzature tecniche che gli avrebbero permesso di portare a terra il grosso pesce ancora vivo. Ma noi che oggi ci troviamo ad affrontare queste sfide formidabili disponiamo di tutto ciò che occorre. Abbiamo riconosciuto che questa Unione europea deve organizzarsi diversamente per migliorare la sua capacità decisionale e trattare questioni diverse da quelle che erano in agenda dieci o quindici anni fa.</p>
      <p sl="de">Sarebbe un peccato se tutto il lavoro che è stato fatto e approvato negli ultimi anni improvvisamente venisse respinto. Lasciatevi dire in tutta franchezza da uno come me, che fino a poco tempo fa è sempre stato un parlamentare di secondo piano, che in questo genere di discussione è sbagliato usare le parole in modo inesatto. A nessuno è stato imposto nulla. Sono stati gli europarlamentari, dopo l’esperienza di Nizza, a esprimere la volontà di convocare una Convenzione, alla quale molti deputati hanno voluto partecipare, per creare un nuovo trattato.</p>
      <p sl="de">E’ stato inequivocabilmente espresso il desiderio che potessero partecipare anche i parlamentari di paesi che non erano ancora membri dell’Unione europea. E’ sbagliato citare esempi adesso per cercare di dimostrare che c’è stata una qualche forma di costrizione. Il desiderio di coinvolgere quei paesi per garantire che non si ritrovassero con un trattato imposto dall’alto rispecchiava precisamente quella volontà democratica che distingue l’Unione europea.</p>
      <p sl="de">Negli ultimi giorni è stato detto ripetutamente che la Presidenza tedesca vuole il successo. Naturalmente vogliamo il successo, ma non per noi stessi. Lo vogliamo per questa Unione europea, perché il 25 marzo abbiamo messo a verbale le sfide da affrontare e il fatto che occorrono nuovi strumenti dinanzi al cambiamento climatico e ai problemi energetici. E chiunque chieda all’Unione europea più solidarietà in materia di clima e di energia ovviamente deve garantire che siano disponibili i mezzi per raggiungere tale obiettivo. Quindi vi ringrazio per il vostro ampio sostegno. Speriamo, come ha affermato un’onorevole deputata, che i capi di Stato e di governo ottengano un mandato chiaro con una tabella di marcia precisa per la Conferenza intergovernativa.</p>
    </intervention>
    <intervention id="3-064" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Grazie, Presidente Gloser. Auguriamo alla Presidenza tedesca di avere successo nell’interesse dell’Europa, di cui tutti siamo parte. Il successo dell’Europa è anche il successo della Presidenza. Sarebbe un risultato quasi perfetto.</p>
    </intervention>
    <intervention id="3-065" speaker_id="photo_generic" name="Margot Wallström" is_mep="True" mode="spoken">
      <p sl="en">Vicepresidente della Commissione . – Signor Presidente, alle discussioni su un nuovo ordinamento istituzionale e su un nuovo Trattato sono sempre presenti due donne: il Cancelliere Merkel, che rappresenta la speranza di un progresso, ma anche Pandora e il suo vaso, che ci auguriamo non venga aperto. Come ricorderete, l’unica cosa rimasta nel vaso di Pandora era la speranza: dopo che tutto il resto era uscito dal vaso, restava ancora la speranza. Dobbiamo sperare in una nuova organizzazione. Dobbiamo anche saper usare la finestra di opportunità che si apre proprio in questo momento.</p>
      <p sl="en">Guardavo i nostri visitatori, i nostri ospiti e spettatori, e mi chiedevo cosa pensassero di questa discussione. Pensano che si tratti di mettere sulla bilancia i voti contrari e i voti favorevoli, o che si debba cercare di spiegare perché è tanto importante mantenere l’investimento politico effettuato per consentire all’Unione europea di prendere le decisioni in un modo più efficiente, aperto e trasparente? E’ questo ciò che nessuno vuole perdere adesso. Non vogliamo perdere anni di discussioni e negoziati, né il tempo investito nell’intero processo, perché vogliamo dotare l’Unione europea di una voce più forte sulla scena mondiale. Vogliamo decidere chi fa che cosa, dopo l’allargamento dell’Unione europea da 15 a 27 Stati membri nel giro di pochi anni, e abbiamo bisogno di decidere in merito alle politiche e alle nuove sfide da affrontare in materia di energia, clima e migrazione.</p>
      <p sl="en">Si tratta del modo in cui lavoriamo, prendiamo le decisioni e operiamo insieme. E’ questo che dobbiamo risolvere: discutiamo di questioni istituzionali perché vanno di pari passo con i contenuti politici.</p>
      <p sl="en">Abbiamo investito troppo per accettare di perdere tutto. Ci auguriamo che la Presidenza tedesca ci aiuti a trovare una soluzione e noi della Commissione siamo disposti a contribuire. Speriamo che, con l’aiuto di tutti, i cittadini si sentano informati e che noi saremo in grado di ascoltare e spiegare chiaramente quello che intendiamo fare. Insieme possiamo farcela.</p>
    </intervention>
    <intervention id="3-066" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì.</p>
      <p sl="unknown">Dichiarazioni scritte (articolo 142 del Regolamento)</p>
    </intervention>
    <intervention id="3-067" speaker_id="23938" name="John ATTARD-MONTALTO" is_mep="True" mode="written" nationality="Malta" birth_date="07-02-1953" birth_place="Sliema" p_group="Group of the Progressive Alliance of Socialists and Democrats in the European Parliament" m_state="MT">
      <p sl="en">Il processo per l’adozione di un Trattato costituzionale si è bloccato dopo l’esito dei referendum in Francia e nei Paesi Bassi. Alcuni Stati membri hanno continuato con la procedura di ratifica, mentre altri non l’hanno fatto. Siamo entrati in un periodo di riflessione.</p>
      <p sl="en">Oggi il Trattato costituzionale sta tornando di attualità. La tabella di marcia prevede una Costituzione entro il 2009, prima delle prossime elezioni al Parlamento europeo.</p>
      <p sl="en">Quando la Costituzione è stata respinta si sono espresse opinioni diverse, ma quella più diffusa era che molti cittadini europei si sentivano alienati.</p>
      <p sl="en">Primo, una Costituzione europea è essenziale se si crede nel processo europeo.</p>
      <p sl="en">Secondo, i cittadini degli Stati membri dell’Unione europea devono sentire di appartenere all’entità UE nello stesso modo in cui si sentono cittadini dei rispettivi Stati.</p>
      <p sl="en">Terzo, è essenziale che i cittadini sappiano che cos’è la Costituzione.</p>
      <p sl="en">Ho elencato queste priorità perché non tutti gli Stati membri condividono lo stesso entusiasmo per il processo. Molti europei non si sentono cittadini dell’UE in parallelo con le loro nazionalità individuali. Infine, la maggior parte degli europei non conosce ancora i pro e i contro della Costituzione. Se non affrontiamo seriamente questi aspetti tra due anni probabilmente ci ritroveremo nella stessa situazione in cui siamo oggi.</p>
    </intervention>
    <intervention id="3-068" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Accolgo con favore la proposta di risoluzione del Parlamento europeo, i cui correlatori sono gli onorevoli Elmar Brok (PPE), dalla Germania, ed Enrique Barón Crespo (PSE), dalla Spagna, sul processo costituzionale dell’Unione europea. Questo documento politico sarà molto utile per la Presidenza tedesca, che, sotto la spinta del Cancelliere Angela Merkel, svolgerà un ruolo di primo piano per la definizione della tabella di marcia in occasione del prossimo Consiglio europeo il 20 e 21 giugno 2007.</p>
      <p sl="fr">Questa proposta di risoluzione riconosce finalmente che i cittadini europei e i loro rappresentanti eletti al Parlamento europeo devono essere coinvolti più da vicino nel processo istituzionale. Se vogliamo passare da un’Europa tecnocratica a un’Europa politica dobbiamo finirla con l’Europa costruita nei saloni delle ambasciate e passare da un’Europa della diplomazia a un’Europa della democrazia.</p>
      <p sl="fr">Sono inoltre lieto della sensibilità dimostrata dal nuovo Presidente della Repubblica francese, Nicolas Sarkozy, che ha proposto un Trattato istituzionale semplificato. E’ l’unico modo per compiere progressi e sperare di cambiare le nostre Istituzioni nella prospettiva di andare alle elezioni europee del giugno 2009 con nuove regole. Occorre studiare un piano B che non è mai esistito e la ragione deve prevalere sul dogmatismo e altre posizioni demagogiche. L’Europa dei cittadini va avanti.</p>
    </intervention>
    <intervention id="3-069" speaker_id="28637" name="Alexandra DOBOLYI" is_mep="True" mode="written" nationality="Hungary" birth_date="26-09-1971" birth_place="Budapest" p_group="Socialist Group in the European Parliament" m_state="HU">
      <p sl="hu">Secondo il Trattato costituzionale, l’Unione si prefigge l’obiettivo di promuovere la pace, i valori fondamentali e il benessere dei cittadini dei suoi Stati membri, nonché di istituire un’area priva di frontiere interne che garantisca libertà e sicurezza ai suoi cittadini, favorendo una crescita economica equilibrata e rafforzando la solidarietà tra gli Stati membri.</p>
      <p sl="hu">La “pausa di riflessione” è giunta al termine con la Presidenza tedesca. A Berlino è stato affidato il compito di porre le basi per la creazione del nuovo Trattato al Vertice di giugno 2007. Se il Vertice di giugno andrà a buon fine, gli Stati membri conferiranno all’imminente Presidenza portoghese il mandato di convocare una Conferenza intergovernativa con l’obiettivo di approntare il testo completo del nuovo Trattato entro la fine dell’anno.</p>
      <p sl="hu">Nella misura in cui gli Stati membri saranno in grado di accordarsi sul nuovo Trattato, il nuovo Parlamento europeo e la nuova Commissione che si formeranno nel 2009 avranno l’opportunità di cominciare a lavorare su basi più efficaci, trasparenti e democratiche, tra cui figurano un’attività decisionale più rapida, la chiara attribuzione delle competenze delle varie Istituzioni dell’Unione europea e degli Stati membri, il rispetto della sussidiarietà e il rafforzamento dell’uguaglianza degli Stati membri. Inoltre, occorrerà trovare una soluzione per far sì che si possa finalmente prestare maggiore attenzione alle politiche e agli strumenti e comunitari necessari per realizzare i nostri obiettivi comuni. Il successo comune dipende innanzi tutto dalla volontà politica di agire di concerto.</p>
    </intervention>
    <intervention id="3-070" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">La prima questione che andrebbe sollevata in questa discussione è che non dobbiamo trascurare il fatto che il progetto di Trattato costituzionale è decaduto nel momento in cui è stato respinto dal voto dei referendum in Francia e nei Paesi Bassi nel 2005. Qualsiasi modifica del Trattato attuale, quindi, comporta la ripresa dell’intero processo e qualsiasi proposta su un nuovo trattato dovrebbe essere messa ai voti, in referendum da tenere in ciascuno degli Stati membri in date stabilite dalle autorità nazionali interessate.</p>
      <p sl="pt">I relatori, però, non hanno fatto questo, bensì hanno ribadito il loro sostegno al cosiddetto progetto di Trattato costituzionale, cercando così di influenzare le decisioni del Consiglio europeo del 21 e 22 giugno. E’ un comportamento al quale ci opponiamo fermamente.</p>
      <p sl="pt">Per quanto ci riguarda, desideriamo ribadire la nostra opposizione a un documento che auspica il neoliberismo, una maggiore militarizzazione e una concentrazione persino maggiore dei poteri, che si otterrà creando un direttorio delle maggiori potenze dell’UE, al costo di ridurre la democrazia e diminuire l’influenza dei cittadini e delle istituzioni degli Stati membri di piccole e medie dimensioni.</p>
      <p sl="pt">Siamo a favore di una Europa più democratica, più giusta e caratterizzata dalla solidarietà, un’Europa che promuove la pace e la cooperazione con i popoli di tutto il mondo, un’Europa che rispetta il principio degli Stati sovrani con pari diritti.</p>
    </intervention>
    <intervention id="3-071" speaker_id="4258" name="Piia-Noora KAUPPI" is_mep="True" mode="written" nationality="Finland" birth_date="07-01-1975" birth_place="Oulu" p_group="Group of the European People's Party (Christian Democrats) and European Democrats" m_state="FI">
      <p sl="en">Al Consiglio europeo del 21 e 22 giugno i capi di Stato dell’UE si troveranno davanti a una sfida difficile. In effetti, dovranno elaborare un compromesso relativamente definitivo sui principali punti controversi concernenti il futuro istituzionale e costituzionale dell’Europa. Non possono permettersi di fallire in questo compito e successivamente cominciare a tirarsi indietro in aree dove si era dovuto rinunciare ai vari interessi nazionali.</p>
      <p sl="en">Se riusciranno a trovare un accordo sulle principali impasse politiche, aprendo così la strada a una Conferenza intergovernativa relativamente breve che si occupi della definizione dei dettagli, avranno raggiunto il momento di maggior successo in tutta l’esistenza del Consiglio europeo. Si sarà legittimato al di là di ogni dubbio e in un solo istante avrà spazzato via l’inerzia che ha caratterizzato l’attività decisionale ai vertici dell’UE negli ultimi anni.</p>
      <p sl="en">Mi auguro sinceramente che i leader dell’UE raccolgano la sfida. Sappiamo tutti che cos’è necessario: mantenere la gran parte del Trattato costituzionale e affrontare le preoccupazioni che hanno determinato il fallimento dei due referendum nel 2005. E’ tempo di mobilitare il consenso con un’adeguata volontà politica.</p>
    </intervention>
    <intervention id="3-072" speaker_id="28252" name="Richard SEEBER" is_mep="True" mode="written" nationality="Austria" birth_date="15-01-1962" birth_place="Innsbruck" p_group="Group of the European People's Party (Christian Democrats)" m_state="AT">
      <p sl="de">Riguardo alla discussione sulla tabella di marcia per il processo costituzionale dell’UE, mi compiaccio dell’esplicita dichiarazione di sostegno del Parlamento europeo a favore della sostanza del Trattato costituzionale e della chiara conferma di tale sostegno nel progetto di risoluzione. Anch’io desidero sottolineare che due terzi degli Stati membri hanno ratificato il Trattato costituzionale e che noi, in quanto rappresentanti dei cittadini, abbiamo la responsabilità politica di ascoltare la voce di tutti gli Stati membri.</p>
      <p sl="de">Quindi, auspico che siano preservati tutti i principi fondamentali contenuti nella Parte I del Trattato costituzionale.</p>
      <p sl="de">Credo che chiunque converrà con me che il Trattato costituzionale contiene importanti miglioramenti quali il consolidamento dei Trattati esistenti, la fusione dei pilastri, il riconoscimento dei valori su cui si fonda l’Unione europea, il conferimento di un valore vincolante alla Carta dei diritti fondamentali e la garanzia della partecipazione dei cittadini alla vita politica.</p>
      <p sl="de">Per queste ragioni appoggio gli sforzi compiuti dalla Presidenza tedesca del Consiglio per mediare un accordo sulla formulazione di una tabella di marcia entro la fine di quest’anno e, ricollegandomi a quanto affermato nella relazione, auspico che la procedura di ratifica del nuovo Trattato venga completata entro la fine del 2008.</p>
      <p sl="de">A questo proposito, esorto la Commissione a svolgere appieno il suo ruolo negli imminenti negoziati e a coinvolgere il Parlamento europeo.</p>
    </intervention>
    <intervention id="3-073" speaker_id="28261" name="Alexander STUBB" is_mep="True" mode="written" nationality="Finland" birth_date="01-04-1968" birth_place="Helsinki" p_group="Group of the European People's Party (Christian Democrats) and European Democrats" m_state="FI">
      <p sl="en">Desidero congratularmi con i colleghi, onorevoli Barón Crespo e Brok, per questa relazione, che tiene conto di tre aspetti che mi preme evidenziare.</p>
      <p sl="en">Innanzi tutto, il varo del Trattato costituzionale è stato problematico. Ci sono gli amici della Costituzione, ossia i 18 Stati che l’hanno ratificata e altri che non avrebbero problemi a farlo. Tuttavia, ci sono anche amici in difficoltà: Francia e Paesi Bassi. E ancora, gli scettici: Regno Unito, Polonia e Repubblica ceca.</p>
      <p sl="en">Dunque occorre una leadership . Per fortuna c’è il Cancelliere Merkel, e in lei ripongo una fiducia illimitata.</p>
      <p sl="en">Secondo, occorre definire un mandato chiaro per la CIG per arrivare a una soluzione prima delle elezioni del 2009. La relazione affronta questo aspetto.</p>
      <p sl="en">Terzo, occorre che il Trattato definitivo riprenda i punti essenziali del progetto di Costituzione, ossia le innovazioni istituzionali, la personalità giuridica, la Carta dei diritti fondamentali e il Servizio europeo per l’azione esterna. Non mi importa molto dei simboli.</p>
      <p sl="en">Abbiamo bisogno del Trattato costituzionale per rendere l’UE più democratica, più trasparente e più efficiente.</p>
      <p sl="en">Quindi, do il mio pieno sostegno alla relazione in esame.</p>
    </intervention>
  </section>
  <section id="creitem13" title="13. Medio Oriente (discussione)">
    <intervention id="3-075" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">L’ordine del giorno reca la discussione sul Medio Oriente e le dichiarazioni dell’Alto rappresentante per la politica estera e di sicurezza comune e della Commissione.</p>
    </intervention>
    <intervention id="3-076" speaker_id="28514" name="Kyriacos TRIANTAPHYLLIDES" is_mep="True" mode="spoken" nationality="Cyprus" birth_date="03-09-1944" birth_place="Palaihori" p_group="Confederal Group of the European United Left - Nordic Green Left" m_state="CY">
      <p sl="en">Signor Presidente, in qualità di deputati al Parlamento europeo, abbiamo deciso di esprimere la nostra solidarietà ai nostri colleghi palestinesi imprigionati da Israele. 45 eurodeputati hanno simbolicamente manifestato tale supporto sostenendo collettivamente i 45 deputati al parlamento palestinese. In qualità di rappresentanti eletti, non possiamo esimerci dal condannare l’incarcerazione del Presidente e di un terzo dei membri del Consiglio legislativo palestinese, di cui chiediamo il rilascio immediato e incondizionato. Ribadiamo l’appello affinché si invii una delegazione del Parlamento europeo e si intraprendano tutte le azioni necessarie a tale scopo.</p>
      <a text="(Applausi)"/>
    </intervention>
    <intervention id="3-077" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Devo informare l’onorevole deputato che lo scorso mercoledì, ovvero esattamente una settimana fa, ho avanzato una richiesta analoga alla Knesset . Prima di presentare una simile richiesta alla Knesset occorre riflettere a lungo. Ci auguriamo di raggiungere una soluzione in merito a tutte le questioni, compreso il rilascio dei tre soldati israeliani prigionieri e del giornalista della BBC Alan Johnston. Tutte le parti interessate devono muoversi.</p>
    </intervention>
    <intervention id="3-078" speaker_id="photo_generic" name="Javier Solana" is_mep="True" mode="spoken">
      <p sl="es">Alto rappresentante per la politica estera e di sicurezza comune. – Signor Presidente, onorevoli deputati, innanzi tutto vorrei dire che esattamente una settimana fa il Quartetto si è riunito a Berlino. Poiché avrete certamente letto il documento reso pubblico la sera stessa, sarete al corrente della nostra solidarietà verso i membri del parlamento dell’Autorità palestinese che si trovano in prigione e, come il Presidente dell’Assemblea ha giustamente affermato, verso le altre persone detenute contro la loro volontà in Israele o nei territori palestinesi.</p>
      <p sl="es">Signor Presidente, vorrei rilasciare una breve dichiarazione. Mi è stato chiesto di parlare per non più di 10 o 15 minuti, come tenterò di fare, e vorrei dirvi che sono appena tornato da un lungo viaggio nella regione, dove ho avuto occasione d’incontrare i principali leader regionali e di condurre un’analisi della situazione, in modo da poter riferire anche al Quartetto, riunitosi mercoledì scorso.</p>
      <p sl="es">Mi ha fatto piacere intraprendere tale viaggio pressoché in contemporanea con quello del Presidente del Parlamento, con cui ho parlato al telefono, e di un insigne gruppo di deputati al Parlamento europeo, che mi hanno scritto una lettera cui non ho ancora dato risposta. Vorrei incontrarli di persona, perché, credetemi, da allora non ho più trascorso nemmeno un giorno a Bruxelles.</p>
      <p sl="es">Vedrò se vi potrò incontrare, per parlare con calma delle questioni da voi sollevate, che reputo estremamente significative.</p>
      <p sl="es">Signor Presidente, credo che la presente seduta abbia un’importanza particolare. Essa si tiene peraltro in un giorno molto significativo per la Palestina, per Israele e per i cittadini del mondo in generale e del mondo arabo in particolare.</p>
      <p sl="es">Oggi ricorre il 40° anniversario dello scoppio della guerra del 1967, di cui tuttora patiamo le tante e tragiche conseguenze. Guardando agli ultimi 40 anni, senza dubbio siamo scossi da un brivido.</p>
      <p sl="es">Sono stati 40 anni di occupazione, di sofferenza da ambo le parti, di violenza, in cui i cittadini – sia palestinesi che israeliani – hanno sofferto molto, nonché 40 anni in cui sono proliferati gli insediamenti israeliani nei territori occupati.</p>
      <p sl="es">Dati i 40 anni precedenti, abbiamo due opportunità o modi di considerare la situazione: guardare indietro per tentare di imparare quali errori non bisogna ripetere o guardare avanti tentando di capire se possiamo imparare la lezione più importante di tutte, cioè che l’unica soluzione a questo conflitto che dura ormai da 40 anni è la pace, un rapido processo pacificatore che porti con rapidità alla pace.</p>
      <p sl="es">Vi sono stati molti processi, e molte opportunità di pace non sono state colte. Credo che ora tutti dobbiamo avere volontà – la volontà di agire, non solo quella di pensare e parlare, bensì di agire – così da poter davvero fare della pace una realtà in quei paesi tanto cari a molti di noi e agli europei in generale.</p>
      <p sl="es">Vorrei pertanto guardare avanti, ma devo esprimere un breve commento su questo viaggio, poiché tutte le aree che ho visitato, purtroppo, in questo momento non stanno vivendo i loro momenti migliori.</p>
      <p sl="es">Nei territori occupati, in Palestina, ci troviamo dinanzi a una difficile situazione di violenza tra palestinesi, nonché di rinnovata violenza tra Israele e Palestina. Gli appelli al coprifuoco pronunciati da ambo le parti non hanno trovato ascolto, né in Palestina né tra quest’ultima e Israele.</p>
      <p sl="es">Oggi vorrei rivolgere un appello a chiunque ricopra un ruolo di responsabilità in questa regione affinché le ostilità cessino quanto prima, in modo che si possa creare un clima favorevole per progredire in direzione della pace.</p>
      <p sl="es">Ho avuto occasione di visitare Gaza, come ha fatto anche il Presidente del Parlamento. Una visita in questo momento è un’esperienza davvero significativa. Non è stata la mia prima visita a Gaza, ma credo che andarci in questo momento particolare e incontrare il Presidente dell’Autorità palestinese fosse un obbligo morale per non dare l’impressione che il mondo abbia dimenticato completamente ciò che vi accade. Gaza si trova in una situazione difficile, di violenza tra palestinesi, violenza che, se andrà avanti, non condurrà da nessuna parte.</p>
      <p sl="es">La prima cosa da fare, pertanto, è tentare di porre fine a tale violenza, di arrivare a una tregua, in modo che i palestinesi possano finalmente iniziare a collaborare per una causa comune, che naturalmente è la pace: la pace con i vicini e la pace al loro interno. Stiamo facendo tutto il possibile per favorire una simile politica, sia dalla mia posizione che da quella della Commissione, che sta aiutando con generosità.</p>
      <p sl="es">Vorrei dirvi che la situazione in Palestina, sul piano economico e sociale, è drammatica. Pertanto credo che, non appena questo periodo sarà finito e potremo nuovamente incontrarci con i leader politici con maggiore chiarezza e trasparenza, dovremo pensare a elaborare un piano speciale di aiuti per Gaza. In caso contrario, potremmo trovarci di fronte a una situazione davvero difficile a Gaza, cui sarà difficile porre rimedio per realizzare un autentico processo di pace.</p>
      <p sl="es">Vorrei altresì affermare che, a mio avviso, l’appello solenne pronunciato dal Presidente Abbas ieri, nell’anniversario dell’inizio della guerra del 1967, merita di essere letto e analizzato da parte di tutti, perché dimostra un coraggio morale degno di nota.</p>
      <p sl="es">Vorrei parlare anche del mio viaggio in Israele. Ho incontrato il Primo Ministro e il ministro degli Esteri e mi sono recato a Sderot, l’area che subisce il maggior numero di attacchi dei razzi Qassam . Ho altresì ritenuto opportuno esprimere la nostra solidarietà – la solidarietà europea – a tutti coloro che subiscono qualunque tipo di violenza, tra cui anche gli attacchi dei razzi Qassam .</p>
      <p sl="es">Trovarsi in quella città è stato difficile e duro, ma, ad ogni modo, fare quest’esperienza diretta ci dà un quadro più nitido degli avvenimenti.</p>
      <p sl="es">Nella nostra dichiarazione di mercoledì scorso, i membri del Quartetto si sono rivolti a Israele affinché desse prova di moderazione.</p>
      <p sl="es">Anche Israele attraversa una situazione politica difficile. Le elezioni primarie nel partito laburista non si sono ancora concluse, benché manchi poco, e vedremo come sarà il prossimo governo, se vi saranno cambiamenti dopo le elezioni in seno al partito laburista israeliano.</p>
      <p sl="es">Vorrei inoltre dire che la dichiarazione del Quartetto contiene un appello chiaro – e vigoroso – a Israele affinché trasferisca risorse all’Autorità palestinese.</p>
      <p sl="es">La comunità internazionale può fare molto, e infatti stiamo facendo molto. Noi europei stiamo probabilmente facendo più di chiunque altro.</p>
      <p sl="es">Inoltre, i paesi arabi hanno iniziato a devolvere denaro al ministro delle Finanze Salam Fallad, e oggi possiamo dire che incomincia a profilarsi la possibilità di creare un bilancio per l’Autorità nazionale palestinese.</p>
      <p sl="es">Senza il trasferimento di risorse da Israele alla Palestina, tuttavia, vi è poco altro che la comunità internazionale possa fare. Il miglioramento delle condizioni economiche è legato essenzialmente a un trasferimento di risorse da Israele ai palestinesi.</p>
      <p sl="es">Vorrei fare qualche breve commento in merito al Quartetto e al Libano.</p>
      <p sl="es">Credo che, secondo la mia esperienza, e sono molti anni che facciamo parte del Quartetto, avendo io contribuito alla sua istituzione, l’incontro del Quartetto tenutosi a Berlino mercoledì scorso sia stato senza dubbio uno dei più importanti svoltisi finora. E’ stato un Quartetto in cui siamo riusciti a riflettere seriamente su come si possa attuare il processo di pace. Leggendo l’ultimo paragrafo della dichiarazione, si vedrà che essa guarda davvero al futuro e impegna i membri del Quartetto a iniziare un lavoro intenso, in cooperazione con le parti interessate – Israele, Palestina e paesi arabi – al fine di avviare un processo di pace, un processo che abbia un orizzonte politico.</p>
      <p sl="es">Vorrei informarvi che, per la prima volta nella sua storia, il Quartetto sta per compiere una visita congiunta nella regione per incontrarsi, nelle prossime settimane, con i palestinesi e gli israeliani nonché con i paesi arabi, che a mio avviso, con l’iniziativa di pace araba, stanno collaborando ai preliminari per la normalizzazione della vita – o all’inizio della possibilità di normalizzarla – nei territori tra Israele e Palestina.</p>
      <p sl="es">Pertanto credo che, in questo momento di sconforto per molti, di sconforto tra i palestinesi nonché in un certo settore della società israeliana, la comunità internazionale, per il tramite del Quartetto, reagisca in modo opposto: con speranza, con l’idea che, dopo 40 anni, abbiamo l’obbligo morale di compiere ogni sforzo possibile per andare avanti verso la formalizzazione della pace, verso un processo di pace.</p>
      <p sl="es">Vorrei dirvi che le prossime settimane saranno assolutamente cruciali al fine di avviare un moto che possa portarci dalla situazione attuale a un processo di pace che porti davvero ad essa.</p>
      <p sl="es">Non è così difficile individuare gli elementi capaci di avviare questo processo finalizzato alla pace. Quasi tutti abbiamo un’idea dei parametri necessari per ottenerla. Quel che dobbiamo fare ora è metterci al lavoro in cooperazione con tutti i membri del Quartetto. Vorrei sottolineare che il Segretario generale delle Nazioni Unite, il Segretario di Stato americano e il ministro degli Esteri russo si sono dimostrati molto collaborativi in merito alla nostra proposta, esprimendo un chiaro sostegno alle idee che ho avuto l’onore di presentare al Quartetto a nome dell’Europa.</p>
      <p sl="es">Ci troviamo perciò a un bivio estremamente significativo, onorevoli deputati, per quanto riguarda la situazione effettiva, ma anche a un bivio positivo per quanto riguarda l’avvicinamento a un processo di pace, che iniziamo a intravedere all’orizzonte.</p>
      <p sl="es">Onorevoli parlamentari, non posso esaurire il tempo che la Presidenza mi ha concesso senza spendere qualche parola in merito al Libano, che ancora una volta versa in una condizione di crisi profonda. Gli onorevoli deputati ne sono ben consapevoli. Questi sono i momenti di estrema importanza, alcuni dei quali vanno avanti da un po’ di tempo. Dall’assassinio dell’ex Primo Ministro Hariri, l’intera situazione che hanno affrontato durante l’estate, l’attuale condizione di paralisi politica, divenuta ancor più grave per via dei movimenti che sono emersi, con atti di terrorismo, nei campi profughi, in due campi profughi in particolare: uno nel nord e l’altro nel sud.</p>
      <p sl="es">Come sapete, l’esercito libanese ha reagito in un modo che definirei patriottico, e anche il sostegno all’esercito da parte di tutti i partiti politici libanesi è stato patriottico, il che è davvero straordinario, viste le divergenze che si sono avute negli ultimi mesi, settimane e giorni.</p>
      <p sl="es">Speriamo e ci auguriamo che anche la pace arrida al Libano, e che le circostanze particolari verificatesi negli ultimi giorni – unite altresì al fatto che il Consiglio di sicurezza delle Nazioni Unite ha approvato che il Tribunale penale internazionale giudichi i crimini commessi in Libano – permettano di raggiungere un accordo tra tutte le forze politiche al fine di sbloccare il processo politico in Libano. Questo è ciò che vogliamo, e stiamo collaborando nel miglior modo possibile per realizzarlo.</p>
      <p sl="es">Signor Presidente, mi atterrò al tempo di parola concessomi e, in conclusione, vorrei ribadire ciò che ho affermato in apertura: abbiamo un momento di speranza, un momento che dobbiamo essere in grado di sfruttare, che in un modo o nell’altro deve chiudere il cerchio apertosi 40 anni fa e che ci auguriamo di veder completare con la pace, con la convivenza di due Stati – Israele e Palestina. Tale pace deve comprendere gli altri paesi – Siria, Libano – in modo che possiamo veder risorgere un Medio Oriente in grado di offrire maggiore speranza a tutti, che sia prospero e dia un contributo costruttivo alla pace in tutta la regione.</p>
      <p sl="es">Noi europei non possiamo chiudere gli occhi di fronte a questo compito, e potete star certi che almeno i miei saranno sempre aperti.</p>
      <a text="(Applausi)"/>
    </intervention>
    <intervention id="3-079" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Grazie, dottor Javier Solana, per la sua dichiarazione, ma anche per il suo lavoro indefesso e per il suo profondo impegno. Vorrei dire che le mie esperienze sono le stesse che ha avuto lei. Non dobbiamo desistere dal percorrere la strada della pace.</p>
    </intervention>
    <intervention id="3-080" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione. – Signor Presidente, come tutti sappiamo e come Javier Solana ha detto poc’anzi, l’atmosfera nella regione è estremamente tesa. Oserei dire che aleggia persino un senso di disperazione. Il mio direttore è ancora là e mi ha appena chiamata. Purtroppo le condizioni della sicurezza sono peggiorate e assistiamo a un circolo vizioso di violenza, soprattutto nel Territorio palestinese occupato, in Israele e in Libano, come Javier Solana ha affermato poc’anzi.</p>
      <p sl="en">Se non affrontiamo le cause di tale disperazione, molto presto potremmo assistere al consolidamento di gruppi più radicali in tutta la regione. A mio avviso questo è il pericolo più grave in quelle aree. In Libano, come ha appena detto Javier Solana, i combattimenti si sono ora allargati ad altri campi palestinesi. Nutriamo pertanto profonda preoccupazione per gli scontri tra le forze armate libanesi e i ribelli islamisti. Questo si è rivelato il più grave conflitto interno dalla fine della guerra civile ed è già costato la vita a 100 000 persone.</p>
      <p sl="en">Vorrei riaffermare ancora una volta il nostro pieno sostegno al legittimo governo del Libano. Vorrei tuttavia ribadire la nostra posizione secondo la quale occorre fare tutto il possibile per evitare ulteriori vittime tra la popolazione civile. Le agenzie di soccorso devono essere in grado di svolgere il proprio lavoro.</p>
      <p sl="en">D’altra parte, vorrei anche esprimere la mia soddisfazione per l’adozione della risoluzione n. 1757 del Consiglio di sicurezza delle Nazioni Unite, che assicura l’istituzione di un tribunale speciale per l’assassinio dell’ex Primo Ministro libanese Rafiq Hariri. A mio parere, questo permetterà ai cittadini del Libano di affermare il rispetto della legge e dello Stato di diritto nel loro paese e di voltare pagina per quanto concerne uno degli eventi più tragici della recente storia libanese.</p>
      <p sl="en">Purtroppo l’incontro in programma per domani a Gaza tra il Presidente Abbas e il Primo Ministro Olmert è stato annullato, ma almeno domani i leader del G8 affronteranno la questione del conflitto israelo-palestinese, come abbiamo fatto in seno al meeting dei ministri degli Esteri del G8. Si è manifestata la massima preoccupazione per gli sviluppi sul piano politico e della sicurezza sia a Gaza che in Israele, ma si è anche riconosciuto che non vi è alternativa al proseguimento di questo supporto umanitario né, dall’altro lato, a valutare come sostenere questa iniziativa di pace araba.</p>
      <p sl="en">Anche in questo momento tanto delicato e difficile crediamo vi sia ancora motivo di speranza, perché l’iniziativa israeliana è un’opportunità unica per una soluzione estesa. Sappiamo che anche gli egiziani stanno tentando di negoziare una tregua con tutte le fazioni palestinesi. La partecipazione americana, e in particolare di Condoleezza Rice, è molto preziosa in questo momento di difficoltà. Anche la nostra Presidenza dell’Unione è molto impegnata. Il Quartetto ha agito esattamente come ha illustrato Javier Solana; penso sia stato un ottimo incontro, in cui è emersa l’idea sia di un percorso bilaterale che di un percorso regionale. Speriamo che possa tenersi in Egitto l’incontro con gli interlocutori della Lega araba e con le due parti interessate.</p>
      <p sl="en">Due giorni fa ho parlato con il ministro degli Esteri giordano Abdel Ilah Al-Khatib, che sta organizzando, con il suo omologo egiziano, una visita in Israele prima che la Lega araba incontri il Quartetto a fine giugno. Speriamo che questo contribuisca a coinvolgere ulteriormente Israele e a incoraggiarlo a rispondere positivamente all’iniziativa di pace araba.</p>
      <p sl="en">La settimana scorsa, a Vienna, ho altresì preso parte a una conferenza sul ruolo delle donne leader nel contribuire alla pace e alla sicurezza in Medio Oriente. Donne di spicco, quali Tzipi Livni, Hanan Ashrawi, Condoleezza Rice e altre, hanno discusso del potenziale contributo della società civile, delle donne nella società, alla pace. Benché si tratti di un contributo modesto, è stata la prima volta che Tzipi Livni e Hanan Ashrawi hanno partecipato a un dibattito sedute allo stesso tavolo. Devo dire che vi è stata molta comprensione reciproca e persino un’atmosfera amichevole. L’iniziativa si è dimostrata un’ulteriore e utile parte di questo difficile processo. Ho in programma di organizzare una sorta di incontro di follow-up a Bruxelles, magari l’anno prossimo.</p>
      <p sl="en">Apprezziamo molto la partecipazione del Parlamento europeo: alla visita della delegazione parlamentare per le relazioni con il Consiglio legislativo palestinese hanno fatto seguito la sua visita, signor Presidente, e il suo discorso molto equilibrato in seno alla Knesset il 30 maggio. E’ incoraggiante che il discorso, come lei ha affermato, abbia ricevuto un’accoglienza piuttosto buona da parte della Knesset . Si tratta di un’opportunità non facile.</p>
      <p sl="en">Il popolo palestinese necessita disperatamente di una prospettiva politica. Noi, membri del Quartetto, abbiamo tutti le idee chiare al riguardo. Per questo motivo dobbiamo insistere affinché si negozi la questione dello status definitivo, cooperando con le strutture istituite dalla Lega araba. Quest’ultima ha chiesto a Israele di revocare alcune misure legate anche all’occupazione, come ad esempio gli insediamenti e la barriera divisoria. Ho trovato molto incoraggiante l’invito del Presidente Abbas a porre immediatamente fine alle violenze interne, perché i razzi Qassam da Gaza devono essere fermati una volta per tutte. Il cessate il fuoco va di fatto esteso alla Cisgiordania. Deploro fortemente che l’incontro di domani tra il Primo Ministro Olmert e il Presidente Abbas si sia dovuto annullare, ma evidentemente dobbiamo desumere che le due parti non sono riuscite a raggiungere un accordo sul piano di Abbas per una tregua, e soprattutto sul collegamento tra la tregua a Gaza e la cessazione delle operazioni militari in Cisgiordania. Non è stato possibile alcun accordo nemmeno sullo scongelamento delle entrate fiscali palestinesi trattenute da Israele prima della liberazione del soldato rapito Gilad Shalit. Avevamo sperato in qualche sviluppo al riguardo. I palestinesi hanno deciso di non poter rischiare l’incontro, ma naturalmente tutti avevamo sperato che questo consentisse qualche progresso in più per il dialogo sul cessate il fuoco, per il trasferimento delle entrate fiscali e per lo spostamento dei punti di accesso.</p>
      <p sl="en">Per quanto riguarda il governo di unità nazionale, a mio avviso non è certo questo il momento di cedere al riguardo. Riconosco che non ha ancora portato a compimento tutto ciò che speravamo, ma non vi sono alternative allettanti. Se permettiamo che questo governo si sfasci, le conseguenze per le istituzioni dell’Autorità palestinese saranno molto gravi e le fazioni radicali potrebbero uscirne rafforzate, e penso che questa sia l’ultima cosa che vorremmo.</p>
      <p sl="en">Come sapete, entro i limiti posti dal Consiglio dei ministri, la Commissione ha dato una rapida risposta al governo di unità nazionale e alle crescenti esigenze dei palestinesi. Solo nella prima metà del 2007 abbiamo stanziato 320 milioni di euro di finanziamenti comunitari, il che eguaglia quasi l’ammontare totale dei finanziamenti stanziati l’anno scorso. L’eccezionalità dello sforzo dimostra che, dalla formazione del governo di unità nazionale, abbiamo intensificato la nostra assistenza d’emergenza ai palestinesi. La situazione finanziaria dell’Autorità palestinese, tuttavia, è estremamente grave, come Salam Fayad ha detto ieri al mio collega. Necessitano ancora del nostro aiuto, anche attraverso questo meccanismo. Israele deve restituire all’Autorità palestinese le entrate fiscali trattenute. Pertanto penso si debba continuare a invitarli a farlo per il tramite del meccanismo temporaneo internazionale o attraverso il conto dell’OLP. Abbiamo ribadito la richiesta nel corso dell’ultimo comitato di associazione con Israele, tenutosi a Gerusalemme il 4 giugno. Il Quartetto ha altresì rimarcato l’importanza dei trasferimenti per migliorare le condizioni economiche e umanitarie in Cisgiordania e a Gaza. Come ho già detto, la circolazione è senza dubbio fondamentale in ogni caso.</p>
      <p sl="en">Fin dalla formazione del governo di unità nazionale abbiamo lavorato a stretto contatto con il ministro delle Finanze. Vista la spaventosa situazione socioeconomica, prorogheremo il MTI fino al 30 settembre e dovremo cercare nuovi fondi per questo periodo di proroga. Presto chiederò al Parlamento europeo e al Consiglio di compiere un ulteriore sforzo per trovare risorse supplementari nel bilancio. Vi ringrazio per tutto ciò che avete dato in passato a titolo di sostegno e spero che tale sostegno venga esteso anche a noi in futuro, perché il nostro compito prioritario dev’essere quello di aiutare a ripristinare le istituzioni dell’Autorità palestinese, in modo che possa in seguito fornire servizi ai cittadini palestinesi. Stiamo tentando di avvicinarci per gradi alla ripresa dell’attività istituzionale e dei progetti di sviluppo e di diminuire, per quanto possibile, l’attuale concentrazione sugli aiuti d’emergenza e umanitari. Naturalmente, questa condizione è ancora valida.</p>
      <p sl="en">Attendiamo con ansia nuove proposte da parte palestinese. Ci hanno detto che avrebbero presentato idee per un supporto internazionale specifico. L’Autorità palestinese sta preparando un piano operativo che potrebbe poi rappresentare un utile strumento d’identificazione delle attività di sviluppo, soprattutto a Gaza, cui potremmo accordare il nostro sostegno.</p>
      <p sl="en">Vorrei inoltre dire che il deficit finanziario dell’Autorità palestinese è talmente vasto che sarebbe impossibile per la Comunità farsene carico da sola. Anche gli Stati arabi devono rispettare l’impegno di aiutare il governo di unità nazionale. Ho trovato incoraggiante vedere che il conto dell’OLP istituito ora viene utilizzato almeno dall’Arabia Saudita, dal Qatar e dagli Emirati arabi uniti. Questo contribuirà, ma non è sufficiente.</p>
      <a text="(Applausi)"/>
    </intervention>
    <intervention id="3-081" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Grazie, signora Commissario. Vorrei ringraziarla davvero di cuore, Commissario Ferrero-Waldner, anche per il suo impegno a favore di questo difficile processo di pace – se di processo di pace ancora si può parlare.</p>
    </intervention>
    <intervention id="3-082" speaker_id="2002" name="José Ignacio SALAFRANCA SÁNCHEZ-NEYRA" is_mep="True" mode="spoken" nationality="Spain" birth_date="31-05-1955" birth_place="Madrid" p_group="Group of the European People's Party (Christian Democrats)" m_state="ES">
      <p sl="es">a nome del gruppo PPE-DE. – Signor Presidente, innanzi tutto vorrei ringraziare l’Alto rappresentante per gli sforzi indefessi profusi nella ricerca della pace e lei, signor Presidente, per la sua visita nella regione, per ciò che essa simboleggia e per la solidarietà che ha dimostrato; e vorrei ringraziare anche il Commissario Ferrero-Waldner per il lavoro immane che la Commissione sta svolgendo nel pieno di una grave crisi politica, in cui i partiti che costituiscono il governo di unità nazionale sono ora l’uno contro l’altro, e nel pieno di una gravissima crisi sociale, economica e umanitaria.</p>
      <p sl="es">Che cosa si può fare in tale situazione? A mio parere, poco più di quello che ci hanno detto il Commissario Ferrero-Waldner e Javier Solana: raddoppiare gli sforzi diplomatici dell’Unione europea e agire sulla base di due premesse.</p>
      <p sl="es">In primo luogo, la fine delle lotte intestine tra i due partiti che formano il governo di unità nazionale, che fomentano una feroce battaglia per il potere, con conseguenze drammatiche per la popolazione civile.</p>
      <p sl="es">In secondo luogo, signor Presidente – dobbiamo affermarlo con estrema chiarezza – un impegno costante ed esplicito per la democrazia e la rinuncia alla violenza da parte del governo di unità nazionale.</p>
      <p sl="es">Che cosa possiamo fare nel frattempo, signor Presidente? Il Commissario Ferrero-Waldner lo ha illustrato molto chiaramente: tentare di applicare il meccanismo per gli aiuti umanitari con la maggiore flessibilità possibile, per aumentare le somme ad esso destinate e per ridistribuirlo tra le altre priorità.</p>
      <p sl="es">Signor Presidente, la massima pena che può essere comminata secondo il codice penale del mio paese è di 30 anni e un giorno. Oggi Javier Solana ci ha ricordato che sono passati 40 anni dalla guerra dei sei giorni, che ha portato all’occupazione di Gaza, della Cisgiordania e delle alture del Golan. E la situazione resta stagnante e impaludata. 40 anni di sofferenza e morte sono al di là delle capacità di sopportazione di una società – o due società, come ha sottolineato Javier Solana.</p>
      <p sl="es">Credo che il Parlamento debba rispondere in modo unitario a sostegno dei rappresentanti del Consiglio e della Commissione, cosicché l’Unione europea, all’interno della comunità internazionale in generale e del Quartetto in particolare, possa fare tutto il possibile per creare – come Javier Solana e il Commissario Ferrero-Waldner hanno affermato – una nuova opportunità di pace per una società e una regione che hanno già sofferto troppo.</p>
    </intervention>
    <intervention id="3-083" speaker_id="1065" name="Pasqualina NAPOLETANO" is_mep="True" mode="spoken" nationality="Italy" birth_date="28-09-1949" birth_place="Molfetta " p_group="Socialist Group in the European Parliament - Vice" m_state="IT">
      <p sl="it">a nome del gruppo PSE . – Signor Presidente, onorevoli colleghi, signor Commissario e Alto rappresentante, come è stato ricordato, questo dibattito si svolge nel 40° anniversario dell’occupazione della Cisgiordania e di Gaza. Quella che doveva essere una guerra lampo si è trasformata in un incubo senza fine: quarant’anni sono un tempo talmente lungo che intere generazioni di palestinesi non hanno conosciuto altro che l’occupazione, l’umiliazione, i check point e poi il muro e la quasi totale prigionia: ormai la mobilità è pressoché impedita nei territori occupati!</p>
      <p sl="it">Anche Israele in questi quarant’anni non ha certamente ottenuto le garanzie di sicurezza che cercava e ha conosciuto regressioni preoccupanti sul terreno della democrazia e dello Stato di diritto. Siamo di fronte a due popoli stremati da una guerra e da una violenza senza fine. Da parte nostra, vogliamo ribadire, come il Gruppo socialista ha fatto da tempo e con chiarezza, che l’unica possibilità di inserire elementi di costruttività in una situazione che non conosce fine al degrado è sostenere apertamente il Governo di unità nazionale palestinese.</p>
      <p sl="it">A questo va aggiunto l’impegno che la Comunità internazionale dovrebbe considerare per l’invio di una forza di interposizione per evitare che le violenze di queste settimane a Gaza degenerino ancor di più, per ripristinare un minimo di condizioni civili per le popolazioni e di rispetto del diritto internazionale e soprattutto per spezzare quel cerchio di violenza infinita.</p>
      <p sl="it">Da Israele attendiamo segni diversi da quelli degli omicidi e degli arresti indiscriminati come risposta al lancio dei razzi Qassam su Sderot. L’occupazione, le colonie, il muro e la situazione di Gerusalemme rendono ogni giorno più inverosimile la prospettiva dei due Stati, lo dicono oggi anche fonti delle Nazioni Unite: la responsabilità dell’ONU, degli Stati Uniti, della Russia, dell’Europa e di tutta la comunità internazionale è proprio quella di agire prima che ogni possibilità di convivenza sia definitivamente stravolta.</p>
      <p sl="it">Ricordo, infine, che esiste un piano arabo che offre ad Israele una prospettiva di pace, non solo con i palestinesi, ma con l’insieme dei paesi arabi. Su questo si deve lavorare con maggiore convinzione! Lo stesso Primo ministro Olmert ha dichiarato nei giorni scorsi che detto piano può costituire una base negoziale. Mi auguro che non lo abbia fatto soltanto perché il suo governo è particolarmente debole.</p>
      <p sl="it">La situazione in Libano è altrettanto grave, lo avete ricordato voi, e credo che le forze UNIFIL operanti vadano sostenute e rafforzate e infine vogliamo chiedere al nostro Presidente on. Poettering di agire per convocare una riunione straordinaria dell’Assemblea parlamentare euromediterranea.</p>
    </intervention>
    <intervention id="3-084" speaker_id="1946" name="Annemie NEYTS-UYTTEBROECK" is_mep="True" mode="spoken" nationality="Belgium" birth_date="17-06-1944" birth_place="Elsene" p_group="Group of the Alliance of Liberals and Democrats for Europe" m_state="BE">
      <p sl="nl">a nome del gruppo ALDE. – Signor Presidente, Alto rappresentante, signora Commissario, onorevoli colleghi, in questo periodo commemoriamo la guerra dei sei giorni che, da un lato, ha determinato la supremazia militare israeliana ma, dall’altro, ha anche siglato l’inizio dell’occupazione, degli scontri, delle violenze e degli infiniti spargimenti di sangue che durano da 40 anni. Chiunque sia nato nei territori occupati d’Israele dopo il giugno del 1967, in altre parole chiunque abbia non più di 40 anni, non ha conosciuto altro che incertezza e angoscia per il futuro del paese, delle persone care e della propria vita. Dopo 40 anni, è davvero ora di dire basta. Ora occorre negoziare la pace con urgenza: una pace sostenibile, fondata sul riconoscimento reciproco, da parte di due paesi, del diritto all’esistenza dell’altro e dell’esigenza di essere lasciati in pace dai paesi vicini.</p>
      <p sl="nl">Tutti gli oratori precedenti si sono dati pena di spiegare quanto tutto ciò sia complicato, difficile e complesso; ma, onorevoli colleghi, vi è una componente senza la quale non funzionerà mai, e cioè la volontà politica e il coraggio politico. Senza una volontà politica e un coraggio politico simili a quelli che si sono manifestati simultaneamente in Sudafrica, per esempio, su entrambi i fronti, per porre fine al brutale regime dell’apartheid , non funzionerà. Sfortunatamente nessuno può avere volontà politica e coraggio politico al posto dei diretti interessati. Sono loro i primi a dover chiamare a raccolta volontà politica e coraggio politico. Domani si formerà una catena umana di ebrei e palestinesi intorno a palazzo Berlaymont, e tutti insieme diranno: “Dopo 40 anni, ne abbiamo davvero abbastanza. Dopo 40 anni, dobbiamo dedicarci alla pace”.</p>
      <p sl="nl">Purtroppo, però, il conflitto tra Israele e Palestina non è l’unica causa di disordine nella regione. Nuove violenze sono scoppiate in Libano, dove alcuni vedono la mano della Siria, che vuole evitare a tutti i costi un tribunale internazionale per il caso Hariri. A nome del mio gruppo, vorrei accogliere con favore la decisione del Consiglio di sicurezza delle Nazioni Unite, che ha avuto il coraggio di annunciare l’istituzione di tale tribunale. Come sapete, si tratterà di un tribunale misto, cui parteciperanno giudici sia internazionali che libanesi e una pubblica accusa mista, che opererà secondo i principi del diritto libanese. Anche in Libano, però, occorrerà coraggio politico su tutti i fronti per dare finalmente ai libanesi ciò che è anche loro diritto avere: pace e sicurezza.</p>
    </intervention>
    <intervention id="3-085" speaker_id="2109" name="Brian CROWLEY" is_mep="True" mode="spoken" nationality="Ireland" birth_date="04-03-1964" birth_place="Dublin" p_group="European Conservatives and Reformists Group" m_state="IE">
      <p sl="en">a nome del gruppo UEN. – Signor Presidente, vorrei ringraziare l’Alto rappresentante e la signora Commissario per gli interventi pronunciati oggi in questa sede. Anziché parlare di tutti i paesi interessati in un tempo tanto limitato, intendo concentrarmi sulla Palestina, perché tutto ciò che accade in qualunque altra parte del Medio Oriente si ricollega alla situazione in Israele e in Palestina.</p>
      <p sl="en">Analizzando i dibattiti che si sono svolti in seno alla sessione speciale del Consiglio di sicurezza delle Nazioni Unite 40 anni fa, nel 1967, dopo l’inizio della guerra dei sei giorni, è interessante notare che la soluzione potenziale o il piano considerati prevedevano che fosse garantita la sicurezza d’Israele, che i suoi confini fossero determinati in base al ritiro delle forze israeliane dai territori occupati e che vi fosse una soluzione a due Stati. 40 anni dopo, il Quartetto non è riuscito a portare a compimento quello che dovrebbe essere l’obiettivo più facile di tutti: convincere le persone della bontà di queste idee.</p>
      <p sl="en">Con la nostra reazione negativa all’elezione del governo di Hamas in Palestina, abbiamo commesso un errore a livello europeo, inviando un messaggio sbagliato e permettendo ai gruppi radicali di assumere il controllo sul campo e di portare i cittadini a dire: “Non ha alcun senso votare queste persone o farle intervenire, perché gli europei ridurranno drasticamente l’invio di denaro”. Per questo motivo era tanto importante, come ha giustamente affermato il Commissario Ferrero-Waldner, ripristinare i finanziamenti attraverso il meccanismo di emergenza.</p>
      <p sl="en">Tale attività deve proseguire, perché solo costruendo relazioni e dialogo tra i popoli possiamo assicurare che vi sarà una risoluzione, la quale deve fondarsi sui medesimi principi di 40 anni fa: una soluzione a due Stati, la garanzia di sicurezza dei confini nonché di giustizia ed equità per tutti i popoli d’Israele e Palestina.</p>
    </intervention>
    <intervention id="3-086" speaker_id="28345" name="David HAMMERSTEIN" is_mep="True" mode="spoken" nationality="Spain" birth_date="23-09-1955" birth_place="Los Angeles" p_group="Group of the Greens/European Free Alliance" m_state="ES">
      <p sl="es">a nome del gruppo Verts/ALE. – Israele ha vinto la guerra dei sei giorni, ma ha perso la pace con 40 anni di occupazione. Ora assistiamo alla pericolosa tendenza all’“irachizzazione” e tribalizzazione della violenza in Medio Oriente.</p>
      <p sl="es">L’affermazione di Fatah Al-Islam nei campi palestinesi in Libano e la crescente frammentazione dei conflitti civili a Gaza non sono di buon auspicio per il futuro della regione.</p>
      <p sl="es">Assistiamo alle conseguenze del diffondersi del problema palestinese a tutto il Medio Oriente e del suo intrecciarsi con gli interessi delle diverse parti in causa.</p>
      <p sl="es">Corriamo il rischio di toccare il fondo molto presto. Intendiamo stare ad aspettare con le mani in mano che l’Autorità palestinese collassi? Come ho già detto, non possiamo permettere che questo accada. E come possiamo assicurare che non accada? Il caos e la violenza della guerra di tutti contro tutti sono una “morte annunciata”?</p>
      <p sl="es">Gaza non può più aspettare. L’Unione europea non può continuare a voltare le spalle a un governo di unità nazionale eletto democraticamente. Questa politica europea ha contribuito a screditare presso i cittadini qualunque invito alla moderazione da parte di Hamas o Fatah , perché dimostra che accettare l’accordo della Mecca non modifica in alcun modo l’embargo né migliora le terribili condizioni di vita nell’immensa prigione nota con il nome di Gaza.</p>
      <p sl="es">Innanzi tutto, l’Unione europea deve avviare un dialogo con tutte le parti, tra cui Hamas , al fine di favorire la stabilità del governo di unità.</p>
      <p sl="es">In secondo luogo, dobbiamo ripristinare gli aiuti finanziari diretti all’Autorità palestinese e assicurare che Israele restituisca le entrate fiscali palestinesi che sta trattenendo.</p>
      <p sl="es">In conclusione, dobbiamo adoperarci per allargare il cessate il fuoco di Gaza alla Cisgiordania, con la creazione di garanzie nazionali, inviando truppe europee e arabe sotto il mandato delle Nazioni Unite a Gaza e, se necessario, in Cisgiordania.</p>
      <p sl="es">Nel contempo, chiediamo che i 45 deputati al parlamento e l’israeliano Gilad Shalit vengano rilasciati e che si ponga fine al lancio di razzi Qassam e alle devastanti rappresaglie d’Israele.</p>
      <a text="(Applausi a sinistra)"/>
    </intervention>
    <intervention id="3-087" speaker_id="1018" name="Francis WURTZ" is_mep="True" mode="spoken" nationality="France" birth_date="03-01-1948" birth_place="Strasbourg" p_group="Confederal Group of the European United Left - Nordic Green Left" m_state="FR">
      <p sl="fr">a nome del gruppo GUE/NGL. – Signor Presidente, Alto rappresentante Solana, signora Commissario, il mio gruppo teneva molto a questo dibattito, soprattutto oggi, a 40 anni dall’inizio di una guerra rispetto alla quale la comunità internazionale, tra cui l’Unione europea, finora si è dimostrata incapace d’imporre l’unica soluzione equa e duratura, ossia la fine dell’occupazione, della colonizzazione, dell’oppressione da parte d’Israele dei territori palestinesi conquistati nel 1967.</p>
      <p sl="fr">Signor Presidente, ho accolto con favore, per forma e sostanza, le parole decise che lei ha pronunciato al riguardo il 30 maggio alla Knesset . In particolare, mi ricordo tre frasi chiave del suo discorso. Lei ha affermato che il diritto internazionale è vincolante per tutti noi. Ha ragione. A Israele non chiediamo altro se non che rispetti le risoluzioni del Consiglio di sicurezza, le Convenzioni di Ginevra, il parere della Corte internazionale di giustizia e il diritto umanitario, come l’ONU ha poc’anzi sottolineato. Le violazioni del diritto sono palesi, costanti e cospicue. Riguardano gli insediamenti, i profughi, i prigionieri, il muro e, soprattutto, naturalmente, l’occupazione dei territori e l’annessione di Gerusalemme est.</p>
      <p sl="fr">Signor Presidente, lei ha altresì sottolineato che – cito – “una soluzione a due Stati sulla base dei confini del 1967 è e rimane l’unica strada verso una soluzione soddisfacente”. Si tratta di una verità fondamentale. La moltiplicazione degli insediamenti, la costruzione del muro, l’isolamento delle aree palestinesi di Gerusalemme, tuttavia, servono proprio a rendere impossibile tale soluzione. Il disprezzo per il piano di pace della Lega araba da parte delle autorità israeliane conferma questa strategia del peggiorare le cose.</p>
      <p sl="fr">Signor Presidente, lei ci ha giustamente ricordato un fatto ovvio: non vi è pace senza giustizia. Il famoso storico israeliano Tom Segev ha recentemente ripreso le idee dei suoi compatrioti che da 40 anni sostengono che – e cito – “nel 1967 Israele ha gettato le fondamenta del futuro terrorismo”. Grandi statisti, come Yitzhak Rabin, lo hanno compreso, ma le forze di pace israeliane, che fanno onore a quel paese, vengono messe ai margini dall’attuale governo.</p>
      <p sl="fr">Secondo l’avviso del mio gruppo, dalla tragica esperienza di 40 anni di cecità si deve trarre la seguente conclusione: il laissez faire equivale a renderci colpevoli. Abbiamo l’ardire di sostenere la verità. Cito un’ultima volta le sue parole, signor Presidente: “Abbiamo il coraggio di ripartire insieme”.</p>
      <a text="(Applausi a sinistra)"/>
    </intervention>
    <intervention id="3-088" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Grazie, onorevole Wurtz, per aver fatto riferimento a quanto ho detto dinanzi alla Knesset .</p>
    </intervention>
    <intervention id="3-089" speaker_id="photo_generic" name="Javier Solana" is_mep="True" mode="spoken">
      <p sl="en">Alto rappresentante per la politica estera e di sicurezza comune. – Signor Presidente, vorrei replicare molto brevemente ai contributi degli onorevoli deputati che rappresentano i diversi gruppi politici in seno all’Assemblea.</p>
      <p sl="en">A mio avviso, la maggior parte degli interventi ha seguito un principio che in un certo senso è identico a quello che sosteniamo da lungo tempo, ossia che è giunto il momento di passare oltre la politica di gestione della crisi, la quale è molto importante ma insufficiente. Insieme alla gestione della crisi abbiamo bisogno di politiche per risolvere il conflitto. Dobbiamo adoperarci per creare un orizzonte politico che consenta di iniziare davvero l’opera di risoluzione del conflitto scoppiato 40 anni fa. Questa è sostanzialmente l’opinione espressa da tutti, ed è ciò che tenteremo di fare nei giorni a venire.</p>
      <p sl="en">Vi ho detto che mercoledì scorso il Quartetto si è riunito a Berlino e che per la prima volta si è impegnato ad avviare un dibattito con le parti in causa al fine di iniziare a delineare un orizzonte politico. Questo significa che, prima della fine del mese, il Quartetto incontrerà palestinesi e israeliani per portare avanti il dialogo – ancora alle fasi preliminari – avviato tra il Presidente Abbas e il Primo Ministro Olmert, i due personaggi che devono trovare la strada verso la pace. E’ nostro dovere fare pressioni e agire da catalizzatore in questo processo. Ecco quello che intendiamo fare. E’ scritto molto chiaramente nella dichiarazione prodotta dal Quartetto mercoledì scorso. Penso si tratti di un cambiamento profondo, che vorrei sottolineare, dal momento che qualcuno ha chiesto se intendiamo attendere supinamente il sopraggiungere di una catastrofe. La risposta è no: non vogliamo agire in tal modo; voi non volete agire in tal modo; i cittadini della regione non lo vogliono. Pertanto, sotto la guida del Quartetto, stiamo tentando di promuovere questo meccanismo per muoverci in direzione della pace.</p>
      <p sl="en">Gli onorevoli deputati che sono intervenuti a nome dei gruppi politici hanno proposto qualche altra idea, tra cui il suggerimento di creare una forza internazionale. Vorrei dire che, per la prima volta in molti anni, l’idea di una forza internazionale non è fuori discussione. Come sapete, l’idea è stata sollevata in seno alla Knesset da due membri dei gruppi parlamentari, che hanno affermato che questo potrebbe essere il momento di richiedere una forza internazionale che, almeno all’inizio, abbia un ruolo pacificatore o di controllo dei confini meridionali – il cosiddetto “corridoio Philadelphi” – dove si trova il punto di passaggio di Rafah. Ci stiamo lavorando, come probabilmente sapete, visto che sono già state rese note informazioni al riguardo. Anche gli israeliani, come pure i palestinesi, stanno valutando tale possibilità. E anche gli egiziani la stanno considerando, sia pure con diversa intensità. Per gli egiziani, probabilmente, la presenza in quei luoghi di una forza internazionale sarebbe molto problematica perché potrebbe dare ad intendere che non sono in grado di controllare quella parte del confine. A mio avviso, tuttavia, possiamo ancora avviare le discussioni al riguardo e forse giungere infine a una soluzione.</p>
      <p sl="en">Questo si ricollega altresì con le parole dell’onorevole Napoletano circa il buon esito di UNIFIL. Il fatto che la forza internazionale sia responsabile di UNIFIL – ossia dell’applicazione della risoluzione del Consiglio di sicurezza delle Nazioni Unite sul Libano – e il modo in cui essa è stata percepita – ossia l’efficienza della forza, la cui colonna portante è europea – hanno inoltre indotto taluni in seno al governo israeliano, alla Knesset e in Israele nel suo complesso a ritenere possibile che una forza simile venga applicata anche altrove.</p>
      <p sl="en">In un certo senso, dobbiamo collegare tutti questi elementi. Forse è possibile sfruttare altrove ciò che abbiamo imparato dalla nostra presenza in Libano, il che apre la strada a una presenza di controllo che sarà assolutamente necessaria se vogliamo che il processo di pace sia portato a compimento.</p>
      <p sl="en">Vorrei sottolineare nuovamente che, per quanto concerne il Libano, la risoluzione che istituisce il tribunale è molto importante. Il tribunale non si pone contro nessuno. In Siria si è avuta una reazione molto negativa, ma devo sottolineare che un tribunale internazionale non si pone contro nessuno, contro nessun paese. Si tratta di un tribunale che ha il compito di identificare i responsabili dell’assassinio di un uomo onesto – per molti di noi un amico, Rafiq Hariri – ucciso in circostanze che vanno chiarite se vogliamo la pace e la riconciliazione in Libano. In seno all’Unione europea, pertanto, abbiamo lavorato a tal fine, e lo scorso mercoledì il Consiglio di sicurezza è giunto a un’altra importante decisione in merito all’istituzione di un tribunale internazionale.</p>
      <p sl="en">Vorrei ribadire ancora una volta che ciò per cui ci siamo impegnati portando il Quartetto nella direzione in cui ora ci muoviamo ha molti padri – o molte madri –, come sempre, ma potete star certi che gli europei hanno profuso molte energie fin dall’inizio affinché si arrivasse a questo punto. Speriamo di poter continuare a lavorare in tale direzione. Sarà arduo, ma per il futuro mi auguro di godere, come sempre, del sostegno, dell’aiuto e della comprensione del Parlamento europeo.</p>
      <a text="(Applausi)"/>
    </intervention>
    <intervention id="3-090" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">Signor Presidente, ieri ho incontrato una delegazione di cittadini israeliani di Sderot, che mi hanno raccontato in prima persona il terrore disseminato tra la popolazione civile dai 300 razzi Qassam lanciati a caso contro di essa dai siti di Gaza controllati da Hamas – il che costituisce evidentemente un crimine di guerra secondo il diritto internazionale. Tali attacchi hanno finora provocato due vittime e numerosi feriti. La settimana scorsa 33 persone erano prigioniere dell’esercito israeliano in Cisgiordania, tra cui il ministro dell’Istruzione palestinese Nasser Al-Shaer, presumibilmente per il loro aperto sostegno a tali attacchi. La detenzione di un ministro dell’Istruzione è interessante, in quanto tende ad avvalorare le accuse più volte pronunciate in quest’Aula secondo le quali i libri di testo e i programmi scolastici palestinesi, che da anni godono dei finanziamenti comunitari, mirerebbero tuttora a fomentare un clima di odio e sfiducia verso Israele e l’esaltazione della violenza terroristica.</p>
      <p sl="en">Molti dei ministri di Hamas appartenenti al governo di unità credono tuttora fermamente – come sostiene la Carta di Hamas del 1988, ispirata dalla Confraternita musulmana egiziana – che lo Stato d’Israele non abbia diritto a esistere, che qualunque violenza terroristica si giustifichi attraverso la cosiddetta lotta armata e di non essere vincolati dai precedenti accordi internazionali sottoscritti dall’OLP. A mio avviso, pertanto, in questo momento il governo di unità dell’Autorità palestinese evidentemente non soddisfa i criteri del Quartetto, e l’Unione europea non deve ancora togliere il bando su Hamas quale organizzazione terroristica riconosciuta, né finanziare direttamente il governo dell’Autorità palestinese. Né va abbandonato il MTI per la distribuzione di aiuti umanitari, che ora conta più di 500 milioni di euro annui, cifra che di fatto è aumentata negli ultimi tre anni, a dispetto dell’opinione popolare.</p>
      <p sl="en">Anch’io sostengo le nuove proposte della Lega araba per una soluzione negoziata, benché il diritto di ritorno sia del tutto irrealistico. Tuttavia Hamas respinge di nuovo, e stranamente, le loro proposte di riconoscimento d’Israele. Su tutti i fronti alcuni irriducibili rifiutano la pace o una soluzione a due Stati, ma nel quarantesimo anniversario della guerra dei sei giorni è chiaro che si tratta dell’unica soluzione praticabile a lungo termine per una pace durevole nella regione. Innanzi tutto, però, l’Autorità palestinese deve assicurare l’ordine sul proprio territorio e porre fine alle discordie della vera e propria guerra civile tra Hamas e Fatah a Gaza, che si sta estendendo anche al Libano.</p>
      <p sl="en">Ancora una volta vorrei rivolgermi all’Assemblea e alla comunità internazionale affinché esercitino pressioni su tutti i responsabili per il rilascio del reporter britannico della BBC Alan Johnston, che ora sappiamo essere vivo e in salute, e del soldato rapito, il caporale Shalit. In questo modo si creerà un clima favorevole alla ripresa dell’indispensabile roadmap per i colloqui di pace.</p>
    </intervention>
    <intervention id="3-091" speaker_id="22097" name="Véronique DE KEYSER" is_mep="True" mode="spoken" nationality="Belgium" birth_date="23-03-1945" birth_place="Etterbeek" p_group="Group of the Progressive Alliance of Socialists and Democrats in the European Parliament - Vice" m_state="BE">
      <p sl="fr">Signor Presidente, all’epoca delle elezioni legislative del 2006, ho domandato a un palestinese: “Pensa che queste elezioni porteranno la pace?” Mi ha risposto: “No, non la pace, bensì la democrazia. E intendiamo dimostrare al mondo che, anche nei territori occupati, siamo in grado di tenere libere elezioni”.</p>
      <p sl="fr">La nostra risposta è stata penosa. Il nostro disprezzo per le aspirazioni di un popolo, tra cui il suo diritto a commettere errori, ha introdotto giusto un altro po’ di caos in una regione ora in fermento. L’istituzione di un governo di unità nazionale e l’accordo della Mecca non hanno mitigato a sufficienza l’inflessibilità o le sanzioni dell’Unione europea. Nonostante i suoi sforzi, Commissario Ferrero-Waldner, sforzi che io apprezzo, e nonostante quello che ci ha detto, che è incoraggiante, Alto rappresentante Solana, penso che non abbiamo ancora cambiato radicalmente la nostra politica verso il Medio Oriente e che non abbiamo un’adeguata comprensione del fatto che stiamo danneggiando l’idea stessa di democrazia con la nostra reazione a queste elezioni.</p>
      <p sl="fr">Si tratta di un atteggiamento che persiste da 40 anni. A mio parere, siamo in parte responsabili per aver permesso che da 40 anni in Palestina si verifichi una situazione di assoluta illegalità, con esecuzioni stragiudiziali, furti di terra, il rapimento, oggi, di rappresentanti legittimamente eletti e ministri, l’esistenza di un muro considerato illegale dal Tribunale dell’Aia e lo scherno alle Convenzioni di Ginevra di cui ha parlato l’onorevole Francis Wurtz: più di 400 bambini sono tuttora detenuti nelle carceri israeliane, più di 400 giovani palestinesi. Le risoluzioni dell’ONU hanno ignorato il fatto che alcuni territori sono stati isolati e che sono state imposte restrizioni alla circolazione. Che altro?</p>
      <p sl="fr">Senza dubbio, onorevole Tannock, condanniamo la violenza, condanniamo il lancio di razzi, condanniamo il rapimento del soldato Shalit, ma in questo momento vi è uno squilibrio. Esaminate i dati. Sono ahimè tragicamente a sfavore dei palestinesi e, lo ripeto, non vi è equidistanza. Il diritto internazionale non è equidistanza.</p>
      <p sl="fr">Oggi nulla giustifica il nostro silenzio, e vorrei salutare, in questa sede, questi nuovi giusti, questi ebrei che, in Israele e altrove, a gran voce dicono: “Tutto questo deve finire”. Lo dicono tra le risatine, il sarcasmo e talora le minacce dei concittadini. Mi considero una sostenitrice di tutte queste persone, come mi considero sostenitrice dei nostri colleghi palestinesi che, nonostante l’immunità parlamentare, sono stati fatti prigionieri.</p>
      <p sl="fr">Vorrei dirvi che tutti i leader dei partiti politici belgi si riuniranno domani alle 13 davanti a palazzo Berlaymont per formare una catena per la pace e chiedere all’Unione europea di assumersi le proprie responsabilità, non solo umanitarie ma responsabilità politiche concrete, che fanno onore all’Unione europea.</p>
    </intervention>
    <intervention id="3-092" speaker_id="28234" name="Angelika BEER" is_mep="True" mode="spoken" nationality="Germany" birth_date="24-05-1957" birth_place="Kiel" p_group="Group of the Greens/European Free Alliance" m_state="DE">
      <p sl="de">Signor Presidente, onorevoli colleghi, nessuno di noi mette in dubbio il diritto all’esistenza d’Israele; siamo consapevoli della nostra responsabilità politica. Nel contempo, vorrei ricordare all’Assemblea il messaggio giunto da una conferenza di pace svoltasi in Palestina negli ultimi giorni. Donne che sono, in fin dei conti, parte della società civile, donne palestinesi e israeliane, ci hanno trasmesso un messaggio chiaro: voi parlate, hanno detto, della coesistenza di due Stati, il che va benissimo, ma tenete conto, per favore, che la nostra esistenza è in pericolo in Palestina e a Gaza.</p>
      <p sl="de">Penso che in questo momento il nocciolo della questione sia il problema dell’esistenza. Per tale motivo sono lieta che Javier Solana abbia affermato la necessità di valutare se non si debba riesaminare quanto prima l’esperienza libanese ed eventualmente impegnarsi a Gaza. Dobbiamo agire prima che la situazione sfugga del tutto al nostro controllo, perché non vi saranno molte altre occasioni. In quella regione, ciò che lei ha definito coraggio, Alto rappresentante Solana, cioè la speranza che dobbiamo avere se vogliamo confermare il nostro impegno e manifestarlo ai cittadini sul campo, si è ridotto a un’ombra.</p>
      <p sl="de">Vorrei ringraziare a nome del mio gruppo il Presidente Poettering per la sua visita nella regione. Ha detto che la situazione a Gaza è intollerabile. E’ nostro dovere impegnarci a fondo più che mai per il diritto delle persone di quella regione a vivere in pace, il che naturalmente implica una critica ad Hamas per la sua doppiezza. A nostro avviso la dichiarazione rilasciata da Hamas nel quarantesimo anniversario della guerra dei sei giorni è inaccettabile. Nel contempo, però, dobbiamo cooperare attivamente con il governo di unità nazionale. Non avremo una seconda chance . Concordo con le critiche espresse dall’onorevole De Keyser solo pochi istanti fa. Come Unione europea abbiamo infatti commesso errori nella regione, abbiamo deluso fortemente le speranze dei cittadini e non siamo riusciti ad approfittare della loro disponibilità a guardare al futuro.</p>
      <p sl="de">Mi auguro che il Quartetto per il Medio Oriente si sia finalmente svegliato, mi auguro che sia attivo e che si rechi in quella regione. Potrebbe essere l’ultima occasione prima di non poter più parlare in modo realistico di una speranza di pace.</p>
    </intervention>
    <intervention id="3-093" speaker_id="28350" name="Jana HYBÁŠKOVÁ" is_mep="True" mode="spoken" nationality="Czechia" birth_date="26-06-1965" birth_place="Praha" p_group="Group of the European People's Party (Christian Democrats) and European Democrats" m_state="CZ">
      <p sl="en">Signor Presidente, innanzi tutto vorrei citare alcune dichiarazioni. Il 2 aprile il Primo Ministro Haniyeh ha detto su Al-Jazeera : “Per quanto ci riguarda, la questione del riconoscimento d’Israele è stata risolta una volta per tutte. E’ stata risolta nella nostra letteratura politica, nel nostro pensiero islamico e nella nostra cultura jihadista, su cui basiamo le nostre mosse. Annunceremo una tregua, ma mai il riconoscimento d’Israele”. Il 27 aprile ha dichiarato, sempre ad Al-Jazeera : “Se l’assedio continuerà oltre un certo periodo, saremo costretti a prendere una decisione, e non vi è dubbio che agiremo”. Il 5 maggio, in una preghiera, ha proclamato: “Ribadisco, a nome del governo palestinese, che il piano per la sicurezza non nuocerà alla resistenza. Daremo ad Allah l’occasione di concederci uno dei due doni, la vittoria o il martirio”.</p>
      <p sl="en">Poiché parlo bene l’arabo, vi posso assicurare che la traduzione è giusta. La situazione è grave. Siamo di fronte non solo all’“irachizzazione” di Gaza, ma all’“iranizzazione” dell’intero Medio Oriente. Non si tratta solo di una minaccia al Medio Oriente; questa è una grave minaccia alla nostra sicurezza. L’Europa deve partecipare e dev’essere assolutamente unita. Pertanto, il Parlamento deve restare unito e sostenere Consiglio, Commissione e Quartetto. Il meccanismo temporaneo internazionale deve continuare. Dobbiamo mantenere gli aiuti umanitari. Possiamo persino utilizzare il conto dell’OLP.</p>
      <p sl="en">Il problema fondamentale, tuttavia, è portare il governo di unità nazionale al ripudio della violenza, al riconoscimento d’Israele e al rispetto degli accordi internazionali. Solo allora potremo tornare alla risoluzione n. 242 delle Nazioni Unite, che chiede esplicitamente a Israele di ritirarsi dai territori, cosicché non vi siano “deterritori” né territori occupati. Chiedo dunque al Consiglio e alla Commissione se ritengano che le condizioni preliminari per il riconoscimento e il finanziamento diretto del governo di unità nazionale palestinese siano state soddisfatte.</p>
    </intervention>
    <intervention id="3-094" speaker_id="4309" name="Béatrice PATRIE" is_mep="True" mode="spoken" nationality="France" birth_date="12-05-1957" birth_place="Lorient" p_group="Socialist Group in the European Parliament" m_state="FR">
      <p sl="fr">Signor Presidente, signora Commissario, Alto rappresentante Solana, se sono trascorsi 40 anni dalla guerra dei sei giorni e le nazioni del Medio Oriente ne subiscono ancora le tragiche conseguenze; se ora i rapporti di Amnesty International e dell’ONU mettono seriamente in dubbio la realizzabilità di uno Strato palestinese per via delle persistenti politiche di occupazione e colonizzazione da parte d’Israele; se a Gaza e in Cisgiordania imperversa un’insopportabile miseria che alimenta gli scontri tra fazioni palestinesi rivali, e il governo di unità nazionale, ultimo baluardo contro la guerra civile, è appeso a un filo; se l’intera regione è in fermento, dall’Iraq al Libano, possiamo dire che i discorsi compassionevoli non bastano più e che urge realizzare un cambiamento, un sovvertimento, una rivoluzione, oserei dire, della nostra politica per il Medio Oriente, nonché assumerci le nostre responsabilità in tutta la loro portata.</p>
      <p sl="fr">Innanzi tutto, riconoscendo il governo di unità nazionale palestinese, in cui abbiamo riposto le nostre speranze e che si è dichiarato disponibile a rispettare tutte le risoluzioni dell’ONU e dell’OLP, tutte le risoluzioni precedenti, nonché le richieste del Quartetto di ridare credibilità alla soluzione a due Stati. In secondo luogo, ripristinando gli aiuti diretti a tale governo, perché non è realistico contare sul fatto che gli israeliani restituiscano le entrate fiscali che hanno incassato legalmente e restano confiscate, e poi perché il meccanismo temporaneo è finito in una bolla di sapone. Inoltre, schierando una forza di interposizione internazionale al confine tra Gaza e Israele, che è l’unica misura ad avere buone probabilità di portare a una tregua e la cui efficacia e resistenza sono state dimostrate in Libano. Infine, e soprattutto, dando prova di notevole ambizione, forse, prendendo l’iniziativa di una Camp David europea, divenuta ormai necessaria visto che la roadmap decantata dal Quartetto si è ridotta a una pia speranza.</p>
      <p sl="fr">Dal 1967 ci siamo persi in sbagli e ingiustizie. Dovremo attendere altri 40 anni …</p>
      <a text="(Il Presidente interrompe l’oratore)"/>
    </intervention>
    <intervention id="3-096" speaker_id="28161" name="Margrete AUKEN" is_mep="True" mode="spoken" nationality="Denmark" m_state="DK">
      <p sl="da">Grazie, signor Presidente, e grazie anche al Commissario Ferrero-Waldner e all’Alto rappresentante. Detto in parole povere, però, ho i miei dubbi. In seno al gruppo Verde/Alleanza libera europea abbiamo tentato di discutere tra noi di quel che abbiamo appreso in quest’Aula. A nostro parere la priorità assoluta è riconoscere il governo palestinese e riprendere gli interventi. Solo non sono in grado di dire se è questo ciò che ci è stato preannunciato. Non è quello che ci ha detto Javier Solana; ma è forse quello che ci ha detto il Commissario Ferrero-Waldner? In altre parole, il Commissario non ha detto che avremmo concesso il riconoscimento e che saremmo partiti da lì? Mi pare che occorra una risposta chiara a questa domanda, perché l’intero sistema è vanificato dal fatto che otteniamo solo chiacchiere senza fine, ma non azione. L’impiego di due pesi e due misure e la totale mancanza d’azione sono sul punto di mandare in rovina non solo il Medio Oriente ma anche l’Unione europea.</p>
      <p sl="da">Un’altra questione sulla quale abbiamo bisogno di chiarezza è ciò che s’intende con l’affermazione che vogliamo sostenere l’iniziativa araba. Dall’intervento di Javier Solana non sono stata in grado di desumere che è davvero questo ciò che intendiamo fare. Tutto quello che sono riuscita a capire è che si è detto che ora dobbiamo riprendere i negoziati. Tuttavia sappiamo bene dove dobbiamo andare. E’ un processo difficile da realizzare, ma sappiamo che cosa dobbiamo ottenere, e non possiamo permettere di farci la fama di quelli che nominano l’iniziativa araba più e più volte per poi far scemare tutto l’entusiasmo dicendo “adesso vediamo cosa accade”. Dobbiamo dire che questo è il punto in cui prendiamo il via. Abbiamo, delineato di fronte a noi, il risultato finale che tutti riconosciamo come l’unico esito possibile se si vuole andare avanti e che, per di più, è ciò che sia l’Occidente che Israele invocano da molto tempo. Improvvisamente, questo risultato è stato messo in discussione. Non possiamo avere risposte chiare? Sarebbe apprezzabile.</p>
    </intervention>
    <intervention id="3-097" speaker_id="1263" name="Elmar BROK" is_mep="True" mode="spoken" nationality="Germany" birth_date="14-05-1946" birth_place="Verl " p_group="Group of the European People's Party (Christian Democrats)" m_state="DE">
      <p sl="de">Signor Presidente, signora Commissario, Alto rappresentante, il fatto che il Quartetto ora intenda agire congiuntamente nella regione è una buona notizia. Si tratta di un messaggio importante, perché, come abbiamo detto spesse volte in seno all’Assemblea, solo concordando le proprie azioni il Quartetto acquista la credibilità di cui necessita per poter offrire a tutte le parti le indispensabili garanzie di sicurezza. Agli occhi della regione, nessun membro del Quartetto può riuscirvi da solo. Vorrei congratularmi con voi per questi sviluppi e per il fatto che si possano associare all’iniziativa araba.</p>
      <p sl="de">Se vogliamo compiere progressi – cosa di cui abbiamo discusso molto spesso – evitando di cedere alla disperazione e allo sconforto, dobbiamo essere chiari su un punto: i moderati da ambo le parti devono poter creare nei propri territori le condizioni in cui si possano gettare le basi di un processo di pace che non verrà demolito dalle provocazioni delle minoranze estremiste sull’altro fronte. Questo, pertanto, dev’essere il punto di partenza. Naturalmente è vero che Israele deve restituire il denaro; è altresì vero che si deve porre fine alla frammentazione in Cisgiordania che, con controlli e insediamenti ovunque, stronca sul nascere la minima parvenza di sviluppo economico, ed è vero che si devono creare le condizioni in cui lo sviluppo economico sia di nuovo possibile. Possiamo devolvere alla Cisgiordania tutto il denaro che vogliamo, ma quello che occorre veramente è crearvi le giuste condizioni.</p>
      <p sl="de">Va altresì detto, però, che quella di Gaza è una guerra civile tra palestinesi. La risposta non è schierare una forza internazionale tra Israele e Gaza, ma far incontrare le fazioni in guerra per giungere a una conclusione soddisfacente del conflitto. E’ evidente che tali questioni sono tra loro correlate, ma vi prego di ricordare che ciascuno è responsabile del proprio campo. Noi non possiamo assumerci questa responsabilità. Analogamente, dobbiamo chiedere la fine della guerra civile. Chiunque tenti di risolvere militarmente i conflitti tra i gruppi rivali distrugge le prospettive future del proprio popolo. Per questo motivo dobbiamo preoccuparci di cercare in questa sede i nostri punti di partenza, creando così una piattaforma su cui il Quartetto possa operare efficacemente, offrendoci un’autentica opportunità di progresso.</p>
    </intervention>
    <intervention id="3-098" speaker_id="1289" name="Proinsias DE ROSSA" is_mep="True" mode="spoken" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Signor Presidente, talvolta mi scoraggia molto ascoltare le discussioni dell’Assemblea su questo tema, soprattutto se a parlare sono gli onorevoli Tannock e Hybášková, che sembrano intenti a stabilire in quest’Aula le condizioni di una soluzione in Medio Oriente. Non sta a noi fissare per israeliani e palestinesi le condizioni preliminari della loro interazione reciproca in seno ai negoziati di pace. Le uniche condizioni necessarie per il buon esito dei negoziati di pace sono un impegno tangibile per la pace su entrambi i fronti, un mandato negoziale da ambo le parti e la capacità di rispettare gli impegni presi nel corso delle trattative. Tutte le altre condizioni che i deputati dell’Assemblea tentano di applicare a israeliani e palestinesi sono del tutto prive di sostanza. Non hanno effetto e non vi è alcuna probabilità che vengano soddisfatte in una situazione in cui soprattutto l’Autorità palestinese è sul punto di crollare. Se l’Autorità, se il governo di unità si sfasciano, nulla di ciò che diremo e di ciò che l’Unione europea farà potrà evitare lo spaventoso bagno di sangue che ne seguirà, per gli israeliani e per i palestinesi.</p>
      <p sl="en">Il ruolo della comunità internazionale è assicurare che i patroni di ciascuna parte in conflitto – il Quartetto e gli Stati arabi – mettano da parte i propri interessi immediati e a breve termine, ponendo in primo piano quelli dei palestinesi e degli israeliani. Dobbiamo tentare di fare in modo che si siedano al tavolo negoziale e prendano in considerazione i punti che già esistono, ed esistono da qualche tempo, per quanto riguarda le possibilità e le condizioni di pace. E’ tempo di smettere di parlare e di iniziare ad agire nell’interesse …</p>
      <a text="(Il Presidente interrompe l’oratore)"/>
    </intervention>
    <intervention id="3-099" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Come ci hanno detto Javier Solana e il Commissario Ferrero-Waldner, la situazione in Medio Oriente è davvero critica. La situazione è critica in Libano e continua a esserlo nelle relazioni israelo-palestinesi.</p>
      <p sl="sk">Il concetto stesso di “critico”, tuttavia, è drammatico, poiché denota una situazione di declino finanziario, economico e sociale, accompagnata da attività e attentati terroristici, da sequestri e dalla morte di civili. La crescente resistenza e gli attacchi sempre più numerosi allo Stato d’Israele e ai suoi cittadini fomentano paura e angoscia, sfociando in misure che reputiamo incomprensibili. La regione è nel caos, il conflitto s’intensifica e il cessate il fuoco non viene rispettato. L’incontro del Quartetto della settimana scorsa ha messo in luce che la nostra partecipazione attiva al processo di pace è indispensabile. Tuttavia il livello di frustrazione su entrambi i fronti, palestinese e israeliano, è grande quanto i nostri sforzi per la promozione del processo di pace.</p>
      <p sl="sk">E’ pertanto indispensabile intensificare gli sforzi diplomatici, per renderli più dinamici e soprattutto equilibrati. Le nostre attività non devono dare l’impressione che parteggiamo per uno dei due schieramenti. E’ nostro dovere chiedere che Israele restituisca i fondi; analogamente, è nostro dovere assicurare che tali fondi siano davvero investiti nello sviluppo economico e sociale. E’ altresì nostro dovere garantire ai cittadini israeliani l’essenziale protezione della loro vita e l’essenziale difesa dello Stato.</p>
    </intervention>
    <intervention id="3-100" speaker_id="28317" name="Jamila MADEIRA" is_mep="True" mode="spoken" nationality="Portugal" birth_date="17-07-1975" birth_place="Alte-Loulé" p_group="Socialist Group in the European Parliament" m_state="PT">
      <p sl="pt">La questione mediorientale e in particolare la tragica situazione in Palestina si è ripresentata più volte nelle recenti sedute plenarie. Questo non deve sorprendere. Tutti abbiamo visto in concreto che cosa accade nella regione. Tutti abbiamo visto la stessa cosa, siamo venuti in Aula e abbiamo descritto una situazione umanitaria terribile ed esplosiva. Tutti abbiamo visto che Israele trattiene illegalmente circa 700 milioni di euro di tasse – denaro che non gli appartiene e che frutta interessi ogni giorno che passa. Tutti abbiamo letto negli occhi di quelle persone – esseri umani che hanno diritto alla giustizia e alla dignità proprio come noi – la speranza di un futuro in cui possano vivere in pace. Si tratta di una speranza che resta accesa nonostante le restrizioni, una speranza messa a dura prova ogni giorno dalla mancanza di mobilità e dal muro. E’ un muro che mette fuori discussione qualunque tipo di economia locale, sia nel significato più puro di sussistenza grazie all’agricoltura che per quanto riguarda maggiori ambizioni quali produrre abbastanza da avere un piccolo negozio.</p>
      <p sl="pt">A fronte della continua erosione di tale speranza, prende piede la disperazione e, in qualità di membri di questo circolo privilegiato di paesi che hanno ottenuto la pace dopo aver bevuto l’amaro calice della guerra, non dobbiamo pensare di poter risolvere i problemi con il denaro. Aiutare i palestinesi è importantissimo, di fatto cruciale. E’ però molto più importante aiutarli a capire che la loro voce è determinante nel loro paese e che il modo credibile in cui hanno condotto le elezioni e cercato una soluzione da presentare al mondo conta qualcosa. Occorre conferire di nuovo autorità ai territori palestinesi.</p>
      <p sl="pt">Speriamo che il ministro delle Finanze Salam Fayad possa diventare uno dei principali portavoce in materia di aiuto finanziario alla popolazione. E’ perciò essenziale normalizzare le relazioni istituzionali. Dobbiamo dimostrare di essere davvero disposti a risolvere il conflitto. Noi europei abbiamo un ruolo cruciale da svolgere nel portare la pace in quella regione e nel mondo.</p>
      <a text="(Il Presidente interrompe l’oratore)"/>
    </intervention>
    <intervention id="3-101" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione. – Signor Presidente, dobbiamo dare un’opportunità alla pace in Medio Oriente. Sappiamo quanto tale compito sia difficile e siamo consapevoli di quali sfide esso implichi, ma siamo tutti al corrente delle rinnovate speranze e abbiamo illustrato con chiarezza la situazione.</p>
      <p sl="en">Occorre da un lato raggiungere un certo grado di sicurezza, e una maggiore sicurezza innanzi tutto per i palestinesi di Gaza ma anche in Cisgiordania. E’ verissimo. Sia noi che gli americani stiamo collaborando con i palestinesi per giungere a tale soluzione, che però purtroppo non abbiamo ancora raggiunto in via definitiva.</p>
      <p sl="en">Dall’altro lato, occorre maggiore libertà economica al fine di migliorare la vita quotidiana dei palestinesi. Ci stiamo adoperando anche in questo senso. Abbiamo altresì affermato con grande chiarezza che vogliamo collaborare con il governo di unità nazionale in accordo con le azioni e il programma. Salam Fayad è perciò il nostro interlocutore privilegiato per quanto concerne la valutazione degli ulteriori interventi possibili. Ho detto molto chiaramente che cosa si potrebbe fare.</p>
      <p sl="en">Vorrei ribadire che, oltre all’ininterrotto lavoro con il meccanismo temporaneo internazionale – che avrei voluto eliminare gradualmente quanto prima, senza però poterlo fare, perché l’assistenza umanitaria è ancora necessaria –, abbiamo offerto a Salam Fayad assistenza tecnica in materia di revisione contabile, esazione delle imposte e dogane. Stiamo lavorando con il ministero per definire le modalità di assistenza, ma stiamo anche ripristinando l’attività istituzionale laddove essa risulta importante.</p>
      <p sl="en">Puntiamo all’assistenza allo sviluppo, al fine di dare maggiore speranza alla popolazione, ma è vero che occorrono molto coraggio politico e molta volontà politica, innanzi tutto e soprattutto da parte dei due avversi fronti. Noi membri del Quartetto possiamo solo sostenerli, incitarli, incoraggiarli, ed è quello che tentiamo di fare, ma purtroppo non possiamo prendere la decisione al posto loro. Questo è il limite della nostra azione. Mi auguro che il prossimo incontro nella regione sia positivo e che stimoli la visione politica e l’orizzonte politico che tutti abbiamo tanto a cuore.</p>
      <p sl="en">Ci auguriamo e invochiamo il rilascio di tutti i prigionieri politici, tra cui il soldato israeliano rapito e il giornalista della BBC Alan Johnston, ma anche tutti i membri del governo palestinese e tutti gli altri che ancora si trovano in prigione. Credo che questo darebbe un ottimo slancio alla ricerca dei passi successivi verso la soluzione a due Stati che tutti evidentemente auspichiamo.</p>
    </intervention>
    <intervention id="3-102" speaker_id="photo_generic" name="Javier Solana" is_mep="True" mode="spoken">
      <p sl="en">Alto rappresentante per la politica estera e di sicurezza comune. – Signor Presidente, non intendo ripetere ciò che io e altri partecipanti al dibattito abbiamo già detto.</p>
      <p sl="en">Innanzi tutto vorrei ringraziare tutti i deputati al Parlamento che hanno dato il loro contributo, quelli che sono ancora in Aula e quelli che se ne sono andati. Penso sia stato un dibattito molto interessante, sul quale vorrei esprimere un commento. Quando mi presento dinanzi al Parlamento europeo per discutere del Medio Oriente, ho la sensazione che l’emozione cresca, a partire dalla mia. Credo tuttavia che le nostre discussioni debbano riguardare gli eventi salienti in un dato momento.</p>
      <p sl="en">Oggi ci troviamo in una situazione molto difficile, ma nel contempo, come si è detto, è un momento di speranza come non se ne vedevano da molto tempo. Sono parecchi anni che mi occupo del Medio Oriente; ero presente alla Conferenza di Madrid e all’ultima Conferenza di Camp David. Dopo Camp David non ho mai avuto la sensazione che fossimo così vicini come, credo, lo siamo oggi all’avvio di un dialogo e di uno scambio autentici e significativi, e quindi all’inizio di un orizzonte politico, di un dibattito e di negoziati al riguardo. Tre sono i motivi di tale sensazione.</p>
      <p sl="en">Il primo è che l’iniziativa della Lega araba mancava all’epoca di Camp David. Oggi ce l’abbiamo, e abbiamo l’impegno degli arabi ad accogliere il negoziatore palestinese, chiunque egli sia, per sostenerlo e per offrirgli l’appoggio che, come sapete, non c’era all’epoca di Camp David.</p>
      <p sl="en">In secondo luogo, sono passati 40 anni. Penso che chiunque sia esausto: psicologicamente, fisicamente e politicamente. Da tale sfinimento, a mio parere, dobbiamo trarre nuova energia psicologica e politica per andare avanti.</p>
      <p sl="en">In terzo luogo, abbiamo un meccanismo – il Quartetto – e talvolta non comprendiamo quanto impegno esso richieda. Per la prima volta abbiamo gli Stati Uniti e l’Unione europea allo stesso tavolo per negoziare con le parti in causa, il che non si è mai verificato prima. Dobbiamo riconoscerlo. E’ la prima volta che l’Unione europea siede al tavolo negoziale. La Federazione russa si è presentata a Madrid e poi è scomparsa. Vi era anche il Segretario generale delle Nazioni Unite – immaginate per un attimo che cosa significa: le Nazioni Unite hanno partecipato ai negoziati di questo conflitto. Era impossibile immaginarlo allora.</p>
      <p sl="en">Credo che in certa misura tutti questi elementi alterino l’orizzonte di ciò che si può fare adesso. Ora dobbiamo tentare di andare avanti, di non vacillare e di continuare a lavorare in quella direzione. Le condizioni sono mutate e perciò siamo più fiduciosi di poter raggiungere dei risultati. Vi riusciremo in 24 ore? No. Se pensate che troveremo la soluzione a tutti i problemi per la fine del mese, vi sbagliate: dovremo aspettare un po’ di più. Vediamo però se si presenta l’occasione di portare avanti il processo.</p>
      <p sl="en">In conclusione, vorrei porre l’accento sul fatto che siamo europei. Chiunque in quest’Aula è cittadino dell’Unione europea. Qualche volta dobbiamo andare un po’ fieri del nostro operato. Se vi recate in Palestina, come fate, sarete criticati. Probabilmente, però, se discuterete a fondo con i palestinesi e gli israeliani, incontrerete una crescente solidarietà e comprensione – credo che nessuno lo possa negare – per il modo in cui agiscono gli europei. Penso che noi europei dobbiamo riconoscerlo ogni tanto, altrimenti non andremo mai avanti insieme, come dobbiamo.</p>
      <p sl="en">Portare avanti questo processo non è un impegno per una persona o due: è un impegno per tutti. Abbiamo un’opportunità. Vediamo se al prossimo incontro si noteranno dei progressi. Non avremo trovato la soluzione, ma vediamo se avremo fatto progressi.</p>
    </intervention>
    <intervention id="3-103" speaker_id="28380" is_mep="True" mode="spoken" role="Presidente" name="Marek SIWIEC" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="unknown">La discussione è chiusa.</p>
      <p sl="unknown">La votazione si svolgerà durante la prossima tornata, a Strasburgo.</p>
      <p sl="unknown">Dichiarazioni scritte (articolo 142 del Regolamento)</p>
    </intervention>
    <intervention id="3-104" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Questa settimana segna il quarantesimo anniversario dell’occupazione illegale da parte d’Israele dei territori palestinesi della Cisgiordania, della striscia di Gaza (che ora subisce un violento assedio) e di Gerusalemme est, dei territori siriani delle alture del Golan e dei territori egiziani della penisola del Sinai, che da allora l’Egitto ha recuperato.</p>
      <p sl="pt">40 anni di …</p>
      <p sl="pt">violazioni del diritto internazionale e di mancata osservanza di innumerevoli risoluzioni del Consiglio di sicurezza delle Nazioni Unite da parte delle autorità israeliane;</p>
      <p sl="pt">occupazione criminosa e brutale, colonizzazione e repressione, e negazione dei diritti legittimi del popolo palestinese da parte delle autorità israeliane;</p>
      <p sl="pt">oppressione, saccheggio, sfruttamento, disoccupazione e povertà, imposizione delle umiliazioni più degradanti e di condizioni di vita disumane al popolo palestinese da parte delle autorità israeliane;</p>
      <p sl="pt">effettivo sostegno e collaborazionismo, o almeno connivenza e tacita approvazione, da parte degli USA e dei suoi alleati in Europa, a dispetto delle notevoli responsabilità delle autorità israeliane.</p>
      <p sl="pt">Giugno 2007 è il momento di ribadire l’invito a porre fine all’occupazione dei territori che Israele ha preso nel 1967, a rispettare il diritto internazionale e ad attuare le risoluzioni dell’ONU pertinenti, come quella che sancisce il diritto inalienabile del popolo palestinese a uno Stato autonomo, sovrano e indipendente.</p>
    </intervention>
    <intervention id="3-105" speaker_id="4260" name="Eija-Riitta KORHOLA" is_mep="True" mode="written" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">La guerra dei sei giorni si è svolta nel 1967 e ha avuto un vincitore. Negli ultimi 40 anni a perdere è stata la dignità umana. La crisi umanitaria in Medio Oriente è una delle più tragiche della storia recente. La regione versa in un circolo vizioso di violenza che nessuno è ancora riuscito a spezzare. Generazioni di israeliani e palestinesi hanno subito instabilità, violenza e guerra.</p>
      <p sl="fi">La gestione della crisi è stato lo strumento utilizzato nella pratica per cercare una soluzione al conflitto mediorientale. Passo dopo passo lo scopo è stato avvicinarsi a una pace duratura. Si è raggiunta una tregua che presto collasserà per far posto a nuovi scontri.</p>
      <p sl="fi">E’ arduo credere in un percorso che vada a buon fine fintanto che le parti in causa non capiscono che ciascun atto di violenza distrugge il futuro di una sezione del proprio popolo. La comprensione manca anche tra i gruppi palestinesi. A Gaza si combatte una guerra civile. Decine di palestinesi sono morti negli scontri tra Fatah e Hamas .</p>
      <p sl="fi">Le operazioni militari e le violazioni dei diritti umani da parte d’Israele vanno condannati. Ciascun paese deve osservare gli obblighi internazionali e il diritto internazionale e rispettare la dignità umana, cosa che non deve mai venir meno. Non potremo però chiedere l’immediato ritiro d’Israele dai territori palestinesi finché l’Autorità palestinese non riconoscerà lo Stato d’Israele.</p>
      <p sl="fi">Il Quartetto, gli Stati Uniti d’America, le Nazioni Unite, l’Unione europea e la Russia devono ovviamente proseguire gli sforzi volti a conseguire una pace duratura. Il compito del Parlamento è dimostrare la coerenza europea e sostenere Commissione e Consiglio.</p>
      <p sl="fi">Vi è una cosa che di certo non possiamo fare: non possiamo costringere le parti in causa ad accettare il nostro desiderio di ottenere una pace duratura. Possiamo incoraggiarle, far loro pressioni, ma non possiamo imporre loro la nostra volontà.</p>
    </intervention>
  </section>
  <section id="creitem14" title="14. Consiglio dei diritti dell’uomo delle Nazioni Unite (discussione)">
    <intervention id="3-107" speaker_id="28380" is_mep="True" mode="spoken" role="Presidente" name="Marek SIWIEC" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="unknown">L’ordine del giorno reca le dichiarazioni del Consiglio e della Commissione sulla quinta sessione del Consiglio dei diritti dell’uomo delle Nazioni Unite, che avrà luogo a Ginevra dall’11 al 19 giugno 2007.</p>
    </intervention>
    <intervention id="3-108" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Signor Presidente, Commissario Ferrero-Waldner, onorevoli deputati, fin dall’inizio l’Unione europea ha accolto con favore la creazione del nuovo Consiglio ONU per i diritti dell’uomo nel 2006, senza tuttavia mancare di esprimere l’aspettativa che il Consiglio diventi un organismo efficace e credibile, capace di contribuire concretamente alla tutela e alla promozione dei diritti dell’uomo in tutto il mondo. Nel corso delle precedenti sedute del Consiglio per i diritti dell’uomo, l’Unione europea ha inoltre dato valore agli ampi dibattiti sulle questioni attinenti ai diritti umani, così come al dialogo e ad una stretta collaborazione. In occasione della quarta sessione ordinaria l’Unione europea e il gruppo africano sono riusciti a garantire l’approvazione all’unanimità della risoluzione sul Darfur che avevano presentato. Questo è il risultato degli sforzi costanti dell’Unione europea e riflette non soltanto il mandato del Consiglio, bensì anche il livello di responsabilità che da questo ci si aspetta.</p>
      <p sl="de">La capacità del Consiglio per i diritti dell’uomo di compiere il proprio mandato è strettamente legata alla sua composizione. Vorrei ricordare in questa sede ancora una volta che l’Assemblea generale delle Nazioni Unite si aspetta dagli Stati membri del Consiglio il rispetto dei più alti standard in materia di diritti umani. Essa ha inoltre esortato tutti i membri dell’ONU ad eleggere al Consiglio soltanto le nazioni che presentano una buona situazione per quanto riguarda i diritti umani. Pur essendo ancora lontani dal concretizzare questo ideale, vorrei esprimere la soddisfazione dell’Unione europea per il fatto che a maggio è stata impedita l’elezione della Bielorussia al Consiglio per i diritti dell’uomo. Un simile successo si deve in gran parte alla resistenza opposta dall’Unione europea alla candidatura di quello Stato. Sebbene rappresenti numericamente la minoranza, l’Unione europea ha tuttavia un ruolo guida all’interno del Consiglio e si è affermata come un attore importante.</p>
      <p sl="de">Nonostante alcuni sviluppi incoraggianti, come per esempio l’approvazione di una Convenzione internazionale contro la sparizione forzata, occorre compiere altri progressi al fine di fornire al Consiglio per i diritti dell’uomo le procedure di lavoro e gli strumenti necessari per soddisfare le aspettative in esso riposte dalla comunità internazionale e in particolare dall’Unione europea. L’Unione europea dà la massima priorità alla struttura istituzionale del Consiglio e sta pertanto compiendo enormi sforzi al fine di portare a termine con successo questo processo entro la fine del primo anno. L’imminente quinta sessione assumerà pertanto un valore decisivo. In quell’occasione il Consiglio prenderà le decisioni finali sulla struttura istituzionale, determinanti per la propria efficacia e credibilità nei prossimi cinque anni.</p>
      <p sl="de">L’Unione europea sta collaborando strettamente con tutti i partecipanti a Ginevra al fine di ottenere un risultato che permetta al Consiglio per i diritti dell’uomo di potersi avvalere pienamente del proprio mandato. Attraverso i contatti avuti dalla Presidenza con il Presidente e con altre delegazioni del Consiglio per i diritti dell’uomo, stiamo cercando di affermare un ruolo centrale all’interno del sistema delle Nazioni Unite affinché il Consiglio possa essere efficace e credibile. A questo scopo l’Unione europea insiste sulla creazione di una procedura efficace di riesame periodico universale e sul mantenimento di mandati tematici e nazionali. Il codice di comportamento previsto per i relatori speciali non deve pregiudicare la loro indipendenza, bensì tutelarla maggiormente ponendo l’accento sugli obblighi degli Stati con i quali il relatore è chiamato a collaborare. E’ inoltre nostro obiettivo creare un opportuno procedimento di selezione dei rappresentanti nazionali che garantirà che ciascuno di essi abbia l’esperienza richiesta e assicurerà la loro indipendenza.</p>
      <p sl="de">Siamo consapevoli della difficoltà che il conseguimento di tali obiettivi implica. Vorrei tuttavia assicurare a tutti voi che non verremo meno al nostro impegno in tal senso. L’Unione europea continua comunque ad augurarsi fortemente che il Consiglio per i diritti dell’uomo, con le sue sedute tenute regolarmente durante l’anno, i nuovi e migliori strumenti di cui è dotato e il suo impegno costante nel dialogo attivo con i relatori speciali e con l’Alto Commissario per i diritti dell’uomo, divenga una pietra angolare del sistema per i diritti dell’uomo delle Nazioni Unite. Spetta ora dunque a tutti i membri del Consiglio per i diritti dell’uomo agire responsabilmente e lavorare per il conseguimento di tali obiettivi.</p>
    </intervention>
    <intervention id="3-109" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="de">Membro della Commissione . – Signor Presidente, Presidente in carica Günter Gloser, onorevoli deputati, fin dalla sua fondazione l’Unione europea ha costituito, come è noto, una delle principali forze motrici per la tutela dei diritti umani, svolgendo pertanto un ruolo attivo nel conseguimento degli obiettivi del Consiglio per i diritti dell’uomo e nell’impegno mirato a garantire che questo nuovo organo costituisse un miglioramento reale rispetto alla Commissione per i diritti dell’uomo.</p>
      <p sl="de">Gli obiettivi iniziali sono stati pertanto mirati ad assicurare che le sedute del Consiglio fossero incentrate sulle questioni urgenti relative ai diritti umani nel quadro di avvenimenti concreti, a migliorare il coordinamento comunitario interno e a intensificare gli sforzi di sensibilizzazione dell’Unione europea, vale a dire i suoi tentativi di sensibilizzare i governi non comunitari sulle questioni attinenti ai diritti dell’uomo. Sono stati compiuti notevoli progressi in questo senso che ci hanno permesso, da una parte, di consolidare una posizione coerente e credibile all’interno del Consiglio per i diritti dell’uomo e, dall’altra, di potenziare la collaborazione con i partner internazionali attraverso incontri bilaterali, forum multilaterali e una campagna di sensibilizzazione ad ampio raggio per accrescere la consapevolezza in molte capitali mondiali.</p>
      <p sl="de">Tra i compiti prioritari del primo anno c’è stata pertanto la salvaguardia dei mandati e dei meccanismi del Consiglio per i diritti dell’uomo nel quadro del processo di verifica, nonché la creazione del nuovo sistema di controllo della situazione dei diritti umani in tutti i Paesi, noto come riesame periodico universale.</p>
      <p sl="de">Il pacchetto generale di compromesso, presentato proprio ieri dal Presidente del Consiglio per i diritti dell’uomo, punta certamente nella giusta direzione; pur necessitando ancora di miglioramenti, esso rappresenta, dal nostro punto di vista, una buona prima base per la negoziazione. La quinta sessione del Consiglio per i diritti dell’uomo, in programma per la prossima settimana, assumerà pertanto un’importanza particolare per il futuro di questo organo. E’ per me un ulteriore motivo di gioia sapere che una delegazione del Parlamento europeo parteciperà alla sessione quale parte della delegazione delle Comunità europee.</p>
      <p sl="de">Quale valutazione possiamo dare finora dell’operato del Consiglio per i diritti dell’uomo? Ritengo che una risposta netta sia impossibile, ma a mio avviso il Consiglio dovrebbe rappresentare un progetto in via di sviluppo, una sorta di work in progress . Vorrei fare un paio di considerazioni. Le prime sedute del Consiglio sono state certamente piuttosto deludenti. Sono riemersi i vecchi modelli di comportamento a cui eravamo già abituati, ovviamente, dalla Commissione per i diritti dell’uomo. Soprattutto le sedute in cui si è discusso del Medio Oriente sono state caratterizzate da un atteggiamento assolutamente non collaborativo proprio da parte di quegli Stati che le avevano convocate. Il risultato è stato perciò una serie di progetti di risoluzione squilibrati che come Unione europea non siamo stati in grado di appoggiare.</p>
      <p sl="de">Vorrei pertanto chiarire che, sebbene il confronto sulle questioni attinenti ai diritti dell’uomo possa certamente rivelarsi necessario qualora ci sia una violazione dei diritti fondamentali dell’uomo, la questione si presenta diversamente se questi stessi diritti vengono utilizzati come copertura di un conflitto principalmente politico. Tuttavia proprio come la Presidenza del Consiglio, così anche noi abbiamo riscontrato che l’ottima risoluzione sul Darfur, recentemente approvata in questa sede, è riuscita a mitigare le impressioni negative. Ritengo fermamente che questa sia stata la più importante risoluzione finora approvata. E’ stata coordinata strettamente con il gruppo africano nel corso di negoziazioni molto lunghe, per essere approvata all’unanimità. E’ stato un risultato notevole, se si considera la delicatezza della questione e il fatto che ora l’UE può essere facilmente messa in minoranza all’interno del Consiglio per i diritti dell’uomo.</p>
      <p sl="de">L’organo di controllo composto di cinque relatori speciali indipendenti dell’ONU, creato dalla risoluzione, presenterà al Consiglio la sua prima relazione nelle prossime settimane, più probabilmente entro la prossima.</p>
      <p sl="de">Non dimentichiamo, poi, che il Tribunale penale internazionale ha recentemente accusato due sospetti sudanesi. In breve, si riscontra almeno un po’ di movimento su questo fronte in Darfur. Ci auguriamo che questo possa costituire un esempio, fissando una serie di standard per il lavoro futuro del Consiglio per i diritti dell’uomo. Infine, i dialoghi interattivi con l’Alto Commissario e i relatori speciali dell’ONU si sono dimostrati uno sviluppo molto positivo. Ci hanno consentito di affrontare la situazione dei diritti dell’uomo nei singoli Paesi – spesso anche nell’ambito di questioni più genericamente ad essi attinenti – in modo del tutto trasparente e allo stesso tempo senza tanti contrasti. Il prossimo passo, tuttavia, è trovare nuovi modi per garantire che da questi dialoghi possano scaturire anche risultati concreti sul terreno.</p>
      <p sl="de">Per quanto possiamo essere impazienti di assistere a un rapido progresso all’interno del Consiglio ONU per i diritti dell’uomo, vi invito a non condannare fin da ora il Consiglio. Tutto ciò che possiamo dire è che ci sono state luci ed ombre. Riteniamo che l’UE continuerà ad impegnarsi a consolidare gli sviluppi incoraggianti registrati senza dubbio finora e ad alimentare, nel quadro di un dialogo intenso con i partner dell’ONU, un Consiglio ONU per i diritti dell’uomo che sia efficace e soprattutto agisca nell’interesse dei destinatari delle proprie azioni. Esso resta il principale forum internazionale per il trattamento dei diritti dell’uomo e, all’interno dell’UE, abbiamo la responsabilità di avvalercene attivamente al fine di rendere più saldi i nostri valori, i nostri ideali e i nostri interessi.</p>
    </intervention>
    <intervention id="3-110" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">a nome del gruppo PPE-DE . – Prima di tutto vorrei ringraziare i rappresentanti del Consiglio e della Commissione per le relazioni presentate riguardo al primo anno di lavoro del Consiglio ONU per i diritti dell’uomo e alla quinta sessione dello stesso. Domani il Parlamento europeo voterà in proposito una risoluzione che delinea problemi fondamentali, quali per esempio le nostre aspirazioni sul modus operandi del Consiglio per i diritti dell’uomo, i suoi meccanismi, le procedure speciali, il procedimento di riesame periodico universale e il ruolo dell’Unione europea. Il Parlamento europeo si è aspettato e si aspetta senza dubbio molto dal Consiglio per i diritti dell’uomo, per la semplice ragione che tali diritti rientrano in una questione particolarmente importante, dal momento che il rispetto dei diritti dell’uomo e la loro tutela costituiscono una parte fondamentale dell’etica e degli statuti comunitari e che questi, in generale, rappresentano il fondamento dell’unità e dell’integrità dell’Europa. Il Consiglio ONU per i diritti dell’uomo ha eccellenti possibilità di agire efficacemente a nome dell’ONU per la tutela, la salvaguardia e la promozione dei diritti dell’uomo. A tale proposito la quinta sessione è particolarmente importante, poiché un anno di lavoro del Consiglio per i diritti dell’uomo ha fatto emergere problemi e lacune ai quali si può e si deve rimediare subito. Questo è necessario affinché il Consiglio per i diritti dell’uomo possa diventare una struttura veramente affidabile, in grado di rispondere adeguatamente e, all’occorrenza, rapidamente alle violazioni dei diritti dell’uomo in qualsiasi parte del mondo e di trovare mezzi efficaci per influire sui governi di quei paesi in cui i diritti dell’uomo vengono brutalmente violati. Il primo anno di attività del Consiglio per i diritti dell’uomo ci ha permesso di accertare se, applicando le procedure e i meccanismi previsti, esso sarebbe stato in grado di portare avanti il programma ambizioso che ha approvato per se stesso. L’esperienza del primo anno, le risoluzioni sul Darfur, l’Iran e l’Uzbekistan, l’applicazione dei requisiti di confidenzialità quando si è discusso delle violazioni dei diritti dell’uomo in queste ultime due nazioni, al pari di altre decisioni, hanno dimostrato che le procedure del Consiglio per i diritti dell’uomo devono essere del tutto trasparenti e che i relatori speciali e gli esperti devono essere davvero indipendenti. E’ inoltre fondamentale applicare criteri chiari nella scelta dei membri del Consiglio per i diritti dell’uomo: la semplice logica mostra che gli Stati in cui tali diritti vengono gravemente violati non dovrebbero essere eletti quali membri del Consiglio per i diritti dell’uomo.</p>
    </intervention>
    <intervention id="3-111" speaker_id="4328" name="Raimon OBIOLS" is_mep="True" mode="spoken" nationality="Spain" birth_date="05-08-1940" birth_place="Barcelona" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">a nome del gruppo PSE . – Signor Presidente, possiamo ritenerci soddisfatti del consenso raggiunto dai gruppi del Parlamento sul testo che voteremo domani per la quinta sessione del Consiglio ONU per i diritti dell’uomo.</p>
      <p sl="es">Fin dalla sua creazione, il Consiglio non ha avuto una vita facile. Per questo è importante che il Parlamento europeo si mostri sempre più unito su come procedere per quanto riguarda la promozione e la salvaguardia dei diritti dell’uomo e, più specificamente, su come agevolare e migliorare il lavoro di questo Consiglio.</p>
      <p sl="es">Analizzando le sue attività, emergono alcune lacune che occorre colmare e che sono collegate a due problematiche fondamentali.</p>
      <p sl="es">Da un lato vi è la debolezza e l’insufficienza delle risposte a questioni gravi e urgenti che richiedono un’azione molto più energica. Mi riferisco principalmente alla drammatica situazione nel Darfur, alla quale tutti noi dovremmo rivolgere la massima attenzione possibile.</p>
      <p sl="es">In secondo luogo vi è la necessità di migliorare i meccanismi interni del Consiglio e le dinamiche di relazione tra i paesi membri in favore di un lavoro più efficace e ambizioso.</p>
      <p sl="es">Alla base di entrambe le questioni vi è un problema fondamentale e il Parlamento e l’Unione europea possono compiere un lavoro importante in questo senso. Mi riferisco al fatto che le differenze politiche non devono interferire con l’irrinunciabile impegno comune mirato a ridurre sostanzialmente la vulnerabilità delle popolazioni del mondo ad abusi e violazioni dei diritti dell’uomo.</p>
      <p sl="es">Si tratta di un aspetto molto importante, dal momento che l’Europa è chiamata a schierarsi in prima linea per quanto riguarda il trattamento equo di tutti i paesi nell’ambito del dialogo sui diritti dell’uomo.</p>
      <p sl="es">Riteniamo che questa filosofia debba essere estesa al Consiglio e che la prossima Presidenza rumena del Consiglio ONU per i diritti dell’uomo possa costituire una buona occasione per concretizzare questi miglioramenti essenziali.</p>
    </intervention>
    <intervention id="3-112" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">a nome del gruppo ALDE . – Signor Presidente, il rispetto dei diritti umani ha valore e importanza universali ed è naturalmente un principio fondamentale dell’UE. Non ci sorprende che in questa sede vi si presti particolare attenzione, come dimostrato dalla regolare produzione di relazioni e risoluzioni riguardanti le violazioni dei diritti umani nel mondo.</p>
      <p sl="en">Con sommo rammarico abbiamo osservato per anni il lavoro piuttosto inefficace della Commissione per i diritti umani e con gran sollievo abbiamo accolto favorevolmente, circa un anno fa, la sua sostituzione con il Consiglio per i diritti umani. Secondo un rappresentante di Human Rights Watch , la Commissione per i diritti umani era divenuta di fatto il club dei governi autori degli abusi, dal momento che proprio quei governi erano ansiosi di farne parte per bloccare l’azione rivolta contro loro stessi o contro altre nazioni. Purtroppo le nostre speranze di miglioramento hanno in qualche modo vacillato in seguito alle elezioni per il Consiglio, che hanno visto l’Angola, l’Egitto e il Qatar ottenere alcuni seggi. Questi tre paesi hanno collezionato una serie di ben noti ed atroci abusi dei diritti umani. La mancata elezione della Bielorussia al Consiglio, sebbene con un minimo margine, è stata un sollievo.</p>
      <p sl="en">Nel primo anno di lavoro del Consiglio per i diritti umani abbiamo assistito ad alcuni cambiamenti che ne hanno migliorato le funzioni, ma occorre ricordare che non si è trattato di cambiamenti spettacolari. Ci aspettiamo e ci auguriamo che vi saranno miglioramenti più promettenti in futuro. Finora il Consiglio, con sede a Ginevra, si è mostrato ansioso di affrontare rapidamente i problemi mondiali, più di una volta se necessario, ma occorre guardare più criticamente all’efficacia del suo lavoro. L’anno scorso, per esempio, il Consiglio ha adottato ben otto risoluzioni nelle quali si criticava lo Stato di Israele per le azioni militari intraprese nei territori palestinesi in Libano. Queste risoluzioni sono state abbastanza utili in termini pratici, ma non molto. Non è colpa del Consiglio ONU per i diritti umani, si tratta piuttosto di una responsabilità che il Consiglio deve assumersi, trovando soluzioni che gli permettano di far sentire più seriamente la propria voce. Fra altri esempi possiamo annoverare i rapporti problematici del Consiglio con l’Uzbekistan e l’Iran.</p>
      <p sl="en">Dal momento che la prossima seduta del Consiglio dovrà …</p>
      <a text="(Il Presidente interrompe l’oratore)"/>
    </intervention>
    <intervention id="3-113" speaker_id="28375" name="Jan Tadeusz MASIEL" is_mep="True" mode="spoken" nationality="Poland" birth_date="28-03-1963" birth_place="Siemiatycze" p_group="Non" m_state="PL">
      <p sl="pl">a nome del gruppo UEN . – Signor Presidente, l’Unione europea ha ripreso dagli Stati Uniti il ruolo di guardiano dei diritti dell’uomo nel mondo. Di tutte le nostre politiche, questa ci conferisce senza dubbio la maggiore popolarità a livello globale.</p>
      <p sl="pl">Purtroppo l’Unione europea non è sempre in grado di occupare il posto che le spetta durante gli incontri. In occasione della Conferenza mondiale sui cambiamenti climatici tenutasi lo scorso novembre, per esempio, la delegazione dell’Unione sedeva al posto della Finlandia, poiché questa deteneva all’epoca la Presidenza. Dobbiamo essere in grado di occupare il posto che ci spetta in qualità di UE, affinché la nostra voce possa essere udita chiaramente, visto che ci troviamo a fronteggiare molti problemi nel mondo contemporaneo. Un motivo di preoccupazione è costituito dal Medio Oriente, dove Hamas sta minacciando di distruggere Israele, mentre gli israeliani sono già impegnati nella distruzione dello Stato palestinese.</p>
    </intervention>
    <intervention id="3-114" speaker_id="28409" name="Raül ROMEVA i RUEDA" is_mep="True" mode="spoken" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="es">a nome del gruppo Verts/ALE . – Il Consiglio per i diritti dell’uomo è nato per sostituire la Commissione per i diritti dell’uomo e si è trovato ad affrontare la sfida, tutt’altro che semplice, che lo chiamava a non cadere in un’eccessiva politicizzazione e ingerenza governativa nell’ambito di una questione così importante come il controllo del rispetto universale dei diritti dell’uomo. I progressi compiuti fino ad oggi, tuttavia, almeno in questo ambito, sono quantomeno preoccupanti.</p>
      <p sl="es">Proprio ieri abbiamo ascoltato Jody Williams – relatrice speciale del Consiglio per i diritti dell’uomo per il Darfur – che lamentava le forti pressioni ricevute affinché rendesse la sua relazione accettabile per tutti.</p>
      <p sl="es">Tutti noi sappiamo cosa ciò significhi. Equivale ad eliminare, o almeno a ridurre, le critiche ai minimi termini per non infastidire nessuno.</p>
      <p sl="es">La cosa più grave tuttavia è che queste richieste le siano state avanzate per non mettere a rischio la continuità del Consiglio.</p>
      <p sl="es">Non è bene che una struttura come il Consiglio per i diritti dell’uomo consideri la propria sopravvivenza prioritaria rispetto a ciò che dovrebbe rappresentare la sua prima e principale responsabilità, ovvero vegliare sulla tutela dei diritti dell’uomo nel mondo, il che implica, fra l’altro, denunciare i responsabili delle violazioni, anche e soprattutto se si tratta di governi.</p>
      <p sl="es">In questo primo anniversario della nascita del Consiglio dobbiamo assolutamente considerare questi rischi, se non vogliamo che esso si trasformi in una struttura utile soltanto a coprire le malefatte di coloro che, costantemente, violano i diritti fondamentali dell’uomo dentro e fuori dal confine dei propri Stati.</p>
      <p sl="es">Con questa risoluzione, che con mia soddisfazione ha ricevuto l’unanime consenso del Parlamento europeo e che accolgo con favore, invitiamo ed incoraggiamo il Consiglio, in occasione della quinta sessione del Consiglio per i diritti dell’uomo, ad assumere un forte ruolo di leader . Sappiamo che non sarà un’impresa semplice. Ci sono tuttavia almeno due temi che vorremmo che costituissero una priorità per il Consiglio.</p>
      <p sl="es">In primo luogo la garanzia che i relatori speciali vengano selezionati sulla base della loro indipendenza e delle loro capacità e che siano in grado di continuare a svolgere il proprio incarico come relatori indipendenti.</p>
      <p sl="es">In secondo luogo, che alle procedure di riesame periodico universale partecipino anche esperti indipendenti.</p>
      <p sl="es">Soltanto così potremo garantire la credibilità di questo Consiglio.</p>
    </intervention>
    <intervention id="3-115" speaker_id="4260" name="Eija-Riitta KORHOLA" is_mep="True" mode="spoken" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">Signor Presidente, i risultati del primo anno di lavoro del Consiglio ONU per i diritti dell’uomo sono ancora sotto esame. Le aspettative della comunità internazionale non sono state soddisfatte. Il più deplorevole esempio è probabilmente la risoluzione sulla situazione nel Darfur, il cui contenuto è stato parzialmente mitigato in seguito a continui compromessi. Il lavoro è stato, ovviamente, intralciato dal fatto che l’operazione e le procedure sono ancora in via di sviluppo.</p>
      <p sl="fi">Le nostre proposte di risoluzione pongono in evidenza, come dovrebbero, i punti problematici del lavoro del Consiglio per i diritti dell’uomo. Due questioni in particolare richiedono la nostra attenzione. Innanzitutto dobbiamo imparare dalla storia. Il lavoro della Commissione ONU per i diritti dell’uomo (UNCHR), quale rappresentante del Consiglio per i diritti dell’uomo, ha perso credibilità, dal momento che al Consiglio sedevano nazioni che avevano palesemente violato i diritti dell’uomo. L’Unione deve continuare con tenacia a far valere la condizione che la nomina a membro del Consiglio si fonda su un criterio obiettivo e che i requisiti per l’ammissione sono sufficientemente rigidi. Il concetto di diritti dell’uomo copre un’area molto vasta. Alcuni diritti dell’uomo fondamentali devono essere assolutamente inclusi nelle condizioni per l’adesione. Ritengo che Stati dove le corti della sharia fanno parte del sistema giudiziario siano particolarmente problematici. L’UE deve lottare affinché il Consiglio per i diritti dell’uomo non diventi un club di paesi che violano i diritti dell’uomo, come l’organo precedente.</p>
      <p sl="fi">L’altra questione riguarda la relazione tra il meccanismo del riesame periodico universale e le procedure speciali impiegate nei singoli Stati. L’UE deve insistere con forza affinché il lavoro degli esperti speciali nei singoli Stati nell’ONU sia in futuro tenuto separato dall’RPU e sia pienamente indipendente dai governi. Ritengo preoccupante che gli Stati membri possano avvalersi nel riesame periodico universale del diritto di veto indiretto in relazione al dibattito sulla situazione in un paese, con la finalità di evitare di produrre la relazione del proprio Stato.</p>
      <p sl="fi">Capisco le limitazioni poste dall’assemblea del Consiglio per i diritti dell’uomo sui poteri di influenza dell’Unione europea. Soltanto gli Stati dell’Asia e dell’Africa possono insieme, con i loro 29 seggi, deviare il lavoro del Consiglio in una direzione diversa da quella che si propongono di seguire gli Stati occidentali nell’ambito dei diritti dell’uomo. L’UE deve ora dar prova di una vera leadership e di una forte volontà. Dobbiamo cercare di approfittare dei colloqui per rompere qualsiasi blocco regionale. Ringrazio la Presidenza tedesca, che con fermezza esemplare ha lanciato un appello per l’interdizione della pena di morte.</p>
    </intervention>
    <intervention id="3-116" speaker_id="28392" name="Józef PINIOR" is_mep="True" mode="spoken" nationality="Poland" birth_date="09-03-1955" birth_place="Rybnik" p_group="Socialist Group in the European Parliament" m_state="PL">
      <p sl="pl">Signor Presidente, è ormai più di un anno che il Parlamento europeo ha cautamente accolto la creazione del Consiglio ONU per i diritti dell’uomo in sostituzione della precedente e discreditata Commissione. Era nostro auspicio che il nuovo Consiglio diventasse un’istituzione capace di contribuire a riformare l’ONU e di impegnarsi con determinazione a favore di un maggiore rispetto dei diritti dell’uomo in tutto il mondo.</p>
      <p sl="pl">L’Unione europea, gli Stati membri e le delegazioni del Parlamento europeo sono state tutte coinvolte attivamente nell’attività del Consiglio. E’ ora tempo di verificare il suo primo anno di lavoro. Purtroppo bisogna riconoscere che finora la creazione di questo nuovo organo non ha segnato alcuna svolta nelle attività dell’ONU attinenti ai diritti dell’uomo. Gli interessi di molte nazioni hanno ancora oggi la precedenza sulla tutela delle libertà e dei diritti minacciati.</p>
      <p sl="pl">Questo emerge ancora più chiaramente dall’incapacità del Consiglio per i diritti dell’uomo di rispondere adeguatamente alla situazione nel Darfur. A marzo è stata approvata una relazione sulla tragica situazione in quella regione, tuttavia il Consiglio nel suo insieme non è stato in grado di trarne conclusioni logiche né di affrontare il problema della responsabilità politica delle autorità sudanesi per quanto concerne la situazione politica colà. Un altro esempio concreto è il fatto che il Consiglio ha condannato per otto volte Israele. Questo dimostra assenza di equilibrio nel lavoro del Consiglio e mette in evidenza il suo orientamento politico.</p>
      <p sl="pl">La quinta sessione del Consiglio dovrebbe iniziare tra pochi giorni. Sarà presente una delegazione del Parlamento europeo. I Paesi Bassi, la Slovenia e l’Italia sono ora entrati a far parte del Consiglio. Un altro Stato europeo che diventerà membro è la Bosnia-Erzegovina. La Bielorussia, attualmente governata dal regime autoritario di Aleksander Lukashenko, non è stata eletta al Consiglio per evitare scontri.</p>
      <p sl="pl">Dobbiamo assicurare che gli Stati membri dell’Unione europea vengano sempre più coinvolti nell’attività del Consiglio, in modo tale che quest’ultimo si trasformi in un organo realmente dedicato al rispetto delle libertà fondamentali. Le questioni principali sono: una politica efficace sui diritti dell’uomo nel mondo contemporaneo e la riforma dell’ONU. Perciò si tratta della credibilità dell’Unione europea stessa e faremmo meglio a ricordarcelo.</p>
    </intervention>
    <intervention id="3-117" speaker_id="28242" name="Alexander Graf LAMBSDORFF" is_mep="True" mode="spoken" nationality="Germany" birth_date="05-11-1966" birth_place="Köln" p_group="Group of the Alliance of Liberals and Democrats for Europe" m_state="DE">
      <p sl="de">Signor Presidente, onorevoli colleghi, il Parlamento europeo ha sempre accompagnato il processo di riforma delle Nazioni Unite in modo costruttivo e con spirito di effettivo multilateralismo. Vogliamo che l’ONU sia forte, vogliamo sicurezza e stabilità, vogliamo lottare in modo incisivo contro la povertà, vogliamo un’effettiva tutela dei diritti dell’uomo. In qualità di presidente del gruppo di lavoro per le relazioni del Parlamento europeo con l’ONU è mio personale interesse conseguire tali obiettivi.</p>
      <p sl="de">Abbiamo accolto con favore l’istituzione del Consiglio per i diritti dell’uomo, quale nuovo strumento dell’ONU, poiché esso portava con sé promesse molto allettanti: un’autentica elezione dei membri, metodi di lavoro razionali e procedure di riesame periodico universale per tutti i membri. E oggi? La nostra risoluzione è molto critica: l’Angola, il Qatar e l’Egitto hanno accettato di unirsi a Stati come la Cina e Cuba, e le elezioni che vogliono una scelta tra diversi candidati di fatto non esistono. Siamo riusciti a mala pena ad evitare l’elezione della Bielorussia. I membri dell’Organizzazione dei paesi islamici costituiscono la maggioranza sia nel gruppo regionale asiatico sia in quello africano. Questo significa che controllano e, di fatto, bloccano l’intero Consiglio, a cominciare dalle relazioni dei paesi fino al riesame periodico universale. Signora Commissario, sono proprio curioso di sapere quale sarà il destino del pacchetto presentato ieri. Mi auguro che possano esserci le basi per un atteggiamento ottimista in questo senso.</p>
      <p sl="de">Trovo particolarmente importante una delle sue osservazioni. Lei ha affermato che l’Unione europea può facilmente essere messa in minoranza. Viene dunque da chiedersi se l’Occidente abbia fatto quanto doveva. La domanda è rivolta al Consiglio, o ancora meglio agli Stati membri, che sono stati imbrogliati nel corso delle trattative e non se ne sono neppure accorti. Si è trattato evidentemente di una mancanza da parte dei nostri governi. Tuttavia, anche noi parlamentari dobbiamo chiederci se il riscontro elettorale, effettuato da noi come dalle nostre controparti, sia stato sufficientemente preciso. Io penso di no. Questo prova ancora una volta che noi parlamentari non dobbiamo lasciare le Nazioni Unite nelle mani dei nostri governi. Dobbiamo potenziare la dimensione parlamentare dell’ONU.</p>
      <p sl="de">Commissario Ferrero-Waldner, sono lieto di ascoltare la sua valutazione critica rispetto al primo anno di attività del Consiglio per i diritti dell’uomo, poiché il nuovo organo non ha soddisfatto le aspettative che erano state riposte in esso. E’ indubitabile, tuttavia, che questa istituzione esiste e si afferma tuttora come principale forum internazionale. Occorre lavorare su tali basi, nell’augurio di riuscire a tirar fuori il Consiglio dal vicolo cieco in cui si trova. Infine, sono lieto che questa discussione abbia avuto luogo a Bruxelles e non a Strasburgo.</p>
    </intervention>
    <intervention id="3-118" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio . – Signor Presidente, Commissario, onorevoli deputati, dal momento che siamo d’accordo sugli obiettivi vorrei fare solo un breve riassunto. Onorevole Lambsdorff, posso comprendere il suo disappunto rispetto a quanto ha appena esposto. Non è tuttavia l’unico ad essere rimasto deluso, visto che tutti noi nutrivamo ben altre aspettative.</p>
      <p sl="de">Condivido quanto affermato dal Commissario Ferrero-Waldner, la quale ha ricordato che il Consiglio esiste da un anno, che ci eravamo immaginati tutto in modo molto diverso, ma che non dobbiamo tuttavia condannare il Consiglio su due piedi. Vi invito a non ergere barriere tra i Parlamenti e i governi, poiché non sarebbe utile, anzi sarebbe controproducente.</p>
      <p sl="de">Anche se ci fossero ragioni valide per un miglioramento in questo o in un altro ambito, l’Unione europea – e i parlamenti nazionali, il Parlamento europeo, i governi e la Commissione fanno tutti parte dell’Unione – deve essere unita e trasmettere un chiaro segnale per dimostrare che siamo impegnati così seriamente a favore dei diritti dell’uomo che non permetteremo a nessuno di creare divisioni al nostro interno. Posso soltanto augurarmi che nel secondo anno si riescano a compiere progressi in qualche ambito, sebbene un bilancio provvisorio non esaltante a distanza di un anno sia senz’altro accettabile. Ritengo tuttavia riusciremo a conseguire il nostro obiettivo insieme con voi, che vi siete così intensamente impegnati per la causa dei diritti dell’uomo. Mi auguro pertanto che nella prossima relazione annuale potremo esprimere una valutazione più positiva di quella odierna.</p>
    </intervention>
    <intervention id="3-120" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="de">membro della Commissione . – Signor Presidente, onorevoli deputati, il Consiglio per i diritti dell’uomo è un organismo appena nato che sta sperimentando le prime difficoltà della crescita. Non è semplice per l’Unione europea, oggi, compiere reali progressi nella tutela degli standard sui diritti dell’uomo all’interno dell’ONU. Per quale ragione? Perché abbiamo pochi alleati costanti. Il sostegno che riceviamo proviene solitamente dal Canada, dalla Svizzera, dalla Norvegia, dai paesi candidati e dalle singole nazioni che partecipano alla politica europea di vicinato, per citarne alcuni tra i principali. Questo elenco non è completo, ma spesso ci troviamo di fronte a un fronte unito di Stati del G77 e non riusciamo ad ottenere molto se l’approccio è improntato allo scontro.</p>
      <p sl="de">Dovremmo trarre da questo le nostre conclusioni. Qual è il problema? Cosa possiamo fare? Potremmo per esempio potenziare la figura dei relatori speciali, tutelare l’Alto commissario per i diritti dell’uomo e introdurre procedure di riesame periodico universale, ma potremmo anche condannare i casi più gravi e denunciare le violazioni più evidenti. In altre parole, in casi specifici siamo chiamati a continuare a parlare in modo molto chiaro nel preciso interesse delle vittime di abusi.</p>
      <p sl="de">Mi chiedo spesso come potremmo rispondere e reagire più rapidamente agli avvenimenti. Fin dall’inizio ho chiesto una sorta di procedura di allarme. Mi auguro davvero che potremo muoverci gradualmente in quella direzione. In una prospettiva a lungo termine, il conseguimento degli obiettivi del Consiglio per i diritti dell’uomo dipenderà, tuttavia, dall’affermarsi di un nuovo approccio al tema dei diritti dell’uomo all’interno delle Nazioni Unite.</p>
      <p sl="de">Il passaggio a questo nuovo approccio, in realtà, è stato anche il cuore della risoluzione sulla creazione del nuovo Consiglio. Essa stabilisce che il lavoro del Consiglio sia portato avanti „sulla base dei principi di universalità, imparzialità, obiettività e non selettività, dialogo internazionale costruttivo e una costruttiva cooperazione internazionale”. Occorre naturalmente essere consapevoli del fatto che non ci sarà mai un forum ONU apolitico. Pertanto, dobbiamo senza alcun dubbio non solo promuovere i nostri valori, ma anche tutelare tutti i nostri interessi</p>
    </intervention>
    <intervention id="3-121" speaker_id="4393" is_mep="True" mode="spoken" role="Presidente" name="Mario MAURO" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="unknown">Comunico di aver ricevuto due proposte di risoluzione a norma dell’articolo 103, paragrafo 2, del regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà giovedì.</p>
    </intervention>
  </section>
  <section id="creitem15" title="15. Gestione delle frontiere marittime europee – Solidarietà europea e tutela dei diritti dei migranti (discussione)">
    <intervention id="3-123" speaker_id="4393" is_mep="True" mode="spoken" role="Presidente" name="Mario MAURO" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="unknown">L’ordine del giorno reca in discussione le dichiarazioni del Consiglio e della Commissione sulla gestione delle frontiere marittime europee, la solidarietà europea e la tutela dei diritti dei migranti.</p>
    </intervention>
    <intervention id="3-124" speaker_id="photo_generic" name="Peter Altmaier" is_mep="True" mode="spoken">
      <p sl="de">Presidente in carica del Consiglio. – Signor Presidente, a nome della Presidenza vorrei affermare molto chiaramente che le ultime cronache sui migranti che hanno perso la vita nell’affondamento delle loro imbarcazioni nel Mediterraneo, le cronache delle tragedie avvenute in quelle occasioni ci ricordano le responsabilità che noi, in qualità di Stati membri, ricopriamo in questo settore.</p>
      <p sl="de">Indipendentemente da tutti i principi della politica di immigrazione, quando esiste un reale e immediato pericolo per la vita umana la difesa della vita stessa, intesa come valore supremo, deve avere priorità assoluta. Questo principio non solo è iscritto in alcune convenzioni internazionali, ma è anche in linea con la nostra visione comune dei valori su cui si fonda l’Unione europea.</p>
      <p sl="de">A prescindere dalle questioni di giurisdizione, l’Unione europea ha indubbiamente una responsabilità di natura politica, di cui dobbiamo farci carico insieme. Per tale motivo la Presidenza ha deciso, di comune accordo con la Commissione, che il Consiglio “Giustizia e affari interni” discuterà la questione durante il prossimo incontro del 12 giugno.</p>
      <p sl="de">Non possiamo chiudere gli occhi dinanzi al fatto che, in passato, ci sono stati problemi nell’interpretazione e applicazione delle convenzioni internazionali e che quegli stessi problemi si verificano ancora oggi. Noi, in qualità di Stati membri, dobbiamo riconoscere la nostra responsabilità nel prevenire simili tragedie umane, e il programma dell’Aia sottolinea, in maniera giusta ed esplicita, l’esigenza di una maggiore collaborazione tra tutti gli Stati, di solidarietà e di responsabilità comune.</p>
      <p sl="de">Oltre alla necessità di salvare vite umane, l’idea di base è che non dobbiamo permettere che organizzazioni criminali prive di scrupoli mettano in pericolo la vita di queste persone nel tentativo di trasportarle clandestinamente in Europa. E’ quindi importante, nel quadro di una strategia generale per risolvere il problema della migrazione, assicurare una migliore cooperazione con i paesi di origine e di transito. E’ di fondamentale importanza intensificare tale collaborazione nel quadro del dialogo politico sulle questioni migratorie con i governi di quei paesi, soprattutto nell’ambito del partenariato Euromed e nel processo di follow-up delle conferenze sulla migrazione UE-Africa di Rabat e Tripoli.</p>
      <p sl="de">Crediamo che gli sforzi profusi negli ultimi mesi e i dibattiti in tutti gli incontri del Consiglio durante le Presidenze finlandese e tedesca siano stati il primo passo per consentire all’Unione europea, in futuro, di affrontare queste tragedie con maggiore efficacia e convinzione nell’interesse delle persone coinvolte.</p>
    </intervention>
    <intervention id="3-125" speaker_id="photo_generic" name="Franco Frattini" is_mep="True" mode="spoken">
      <p sl="it">Membro della Commissione . – Signor Presidente, onorevoli deputati, molto è stato detto dalla Presidenza del Consiglio, da Peter Altmeier, di cui condivido l’impostazione, e certamente porrò l’accento su un tema squisitamente politico: l’esigenza di affrontare la questione dell’immigrazione coniugando la necessità di prevenire il traffico di esseri umani, e ogni forma di illegalità, con la necessità assoluta di solidarietà, e solidarietà vuol dire in primo luogo salvare vite umane in pericolo.</p>
      <p sl="it">Di fronte al rischio di perdere anche una sola vita umana, come giustamente è stato detto e come si sottolinea nella nostra dichiarazione congiunta, passano in secondo piano anche le questioni strettamente giuridiche sull’applicazione, che pure deve essere rigorosa e scrupolosa, delle convenzioni internazionali sul diritto del mare. Prima occorre salvare ogni vita umana in pericolo. Ovviamente la solidarietà non è soltanto questo.</p>
      <p sl="it">La solidarietà è alla base dell’approccio globale che la Commissione europea sta sviluppando, dopo il sostegno unanime del Consiglio europeo dello scorso dicembre ed in stretta collaborazione, in questo semestre, con la Presidenza tedesca dell’Unione europea. Solidarietà innanzitutto tra gli Stati membri dell’Unione europea, il che significa che ogni Stato membro dell’Unione, anche quelli convinti di essere meno toccati dal dramma quotidiano del flusso migratorio, deve comprendere che il problema è anche suo e riguarda tutta l’Unione europea, nessuno escluso. Appare quindi chiara la decisione di pattugliamenti nell’Oceano Atlantico per sostenere la Spagna, la quale altrimenti dovrebbe fronteggiare da sola nelle isole Canarie un flusso migratorio enorme, o di un pattugliamento nel Mediterraneo per venire incontro alle esigenze di paesi come Malta o Cipro, ossia i più piccoli paesi mediterranei membri dell’Unione, per non parlare dei più grandi.</p>
      <p sl="it">In materia di pattugliamenti tutti gli Stati membri devono fare la loro parte, e dirò con grande amicizia a tutti i colleghi ministri la prossima settimana che non si è fatto, e non si sta ancora facendo abbastanza, dopo l’impegno a mettere a disposizione degli equipaggiamenti. Questo è il primo capitolo della solidarietà tra gli Stati membri.</p>
      <p sl="it">Vi è poi un capitolo finanziario della solidarietà: occorre ripartire le somme necessarie per intervenire con il pattugliamento, per offrire una protezione e un’accoglienza decorosa alle persone che si trovano in difficoltà. A tale proposito, onorevoli parlamentari, sono costretto a lanciare anche a voi un appello con la consueta sincerità. Questo Parlamento europeo continua a tenere bloccati in riserva 12.7 milioni di euro indispensabili ora, non tra una settimana, affinché le missioni FRONTEX possano continuare. Rispetto le decisioni di questo Parlamento, ma dico con grande franchezza che se la riserva, che dovrà essere esaminata intorno al 24-25 giugno, sarà sciolta soltanto alla fine di questo mese, rischiamo di dover bloccare per mancanza di fondi la missione FRONTEX nel Mediterraneo centrale e nelle isole Canarie. E’ necessario un intervento immediato per sbloccare dei fondi che sono disponibili ma accantonati.</p>
      <p sl="it">C’è un altro tema che riguarda la solidarietà: l’impegno con i paesi terzi. Noi siamo impegnati a lavorare più strettamente con i paesi d’origine e con i paesi di transito. Abbiamo detto con grande chiarezza che vogliamo un contributo effettivo e siamo pronti ad aiutare i paesi d’origine con un flusso di immigrazione legale, regolare e accompagnata. Quindici giorni fa ho presentato una proposta chiara su questo tema.</p>
      <p sl="it">Nel contempo chiediamo il sostegno dei paesi d’origine e dei paesi di transito per prevenire il traffico di esseri umani e per spiegare con grande chiarezza a quanti si vogliono imbarcare per attraversare l’oceano o il Mediterraneo che vanno non verso la fortuna, ma verso un rischio grave. Occorre quindi anzitutto una collaborazione politica, non una collaborazione di polizia, per creare nei paesi d’origine le condizioni per un’informazione ancora più chiara, la quale attualmente manca su questo tema. Al contrario, l’Europa è pronta ad accogliere coloro che vogliono lavorare onestamente rispettando la legge e che sono necessari, come tutti sappiamo, in molti paesi membri dove la manodopera manca. Questo è un altro aspetto della solidarietà.</p>
      <p sl="it">Vi è poi una solidarietà importante nell’accogliere gli immigrati, anche illegali. Sono convinto che ogni Stato membro ha il dovere di fare tutto il possibile per salvare vite umane in mare, ma risulta anche necessario che gli altri Stati membri si rendano conto che non possiamo caricare soltanto su Malta, per citarne l’esempio, l’onere di accogliere tutti gli immigrati salvati in mezzo al Mediterraneo dalle navi maltesi. Occorre una solidarietà e anche un’ipotesi di accordo, di ragionamento politico, per individuare dove possiamo accogliere gli immigrati che arrivano nei paesi maggiormente esposti. Si tratta di un’altra espressione della solidarietà: offrire accoglienza in un più vasto ventaglio di paesi membri e non soltanto in quelli che si trovano in prima linea. Questo è un altro elemento su cui dovremo trovare un accordo di principio che purtroppo ancora non c’è.</p>
      <p sl="it">Credo che la settima prossima, in sede di Consiglio dei ministri, dovremo affrontare un’altra questione: chi ha la responsabilità di pattugliamento nelle zone di ricerca e soccorso in alto mare che rientrano nella responsabilità di paesi terzi? Si è citato il caso della Libia. Secondo le convenzioni internazionali, ogni paese ha uno spazio di mare aperto per il quale ha la responsabilità di ricerca e soccorso in alto mare. Cosa accade se un paese non europeo come la Libia non adempie al suo obbligo di ricerca e soccorso in mare? Come possiamo fare noi europei per intervenire in quella zona? Chi si assume la responsabilità? Queste sono regole che vanno stabilite e che ancora non esistono, il problema riguarda l’applicazione di convenzioni internazionali e non di leggi europee. E’ venuto però il momento di affrontare questo tema in sede europea e credo che sarà opportuno iniziare a discutere anche di questo al Consiglio dei ministri la prossima settimana.</p>
      <p sl="it">Da ultimo, qual è la responsabilità e qual è la solidarietà per la prima accoglienza degli immigrati che arrivano e devono essere accolti in condizioni di dignità umana, le quali sono irrinunciabili e non negoziabili? Chi assume la responsabilità e come dividiamo i compiti tra gli Stati membri? Possiamo ancora una volta immaginare che un piccolo paese al centro del Mediterraneo possa occuparsi di tutto? Non sarebbe un esercizio di solidarietà tra paesi membri e anche di questo aspetto dovremo occuparci. L’Unione europea può fare molto in tal senso: può contribuire al finanziamento e organizzare operazioni di rimpatrio nei paesi d’origine rispettose delle regole di assoluta dignità di ogni persona da rimpatriare. Ovviamente ogni immigrato, anche se clandestino, ha il pieno diritto al rispetto della sua dignità umana, ma non possiamo sovrapporci se vi sono Stati membri che rifiutano di fare la loro parte.</p>
      <p sl="it">Questa è la solidarietà a cui faccio riferimento e questi sono i principi cardine per far sì che la tragedia accaduta alcuni giorni fa – per la quale non è il caso di accusare o rimproverare, ma occorre imparare una tragica lezione – non si ripeta più.</p>
    </intervention>
    <intervention id="3-126" speaker_id="28120" name="Simon BUSUTTIL" is_mep="True" mode="spoken" nationality="Malta" birth_date="21-03-1969" birth_place="Attard" p_group="Group of the European People's Party (Christian Democrats)" m_state="MT">
      <p sl="mt">a nome del gruppo PPE-DE. – Signor Presidente, la cosa peggiore che possiamo fare è accusarci a vicenda invece di lavorare insieme per trovare una soluzione a questo grave problema, un problema che, come si è detto, non riguarda un solo paese bensì tutti. Incolpare Malta per gli incidenti occorsi in acque libiche, che in quanto tali esulavano dalle sue responsabilità, è ingiusto e sbagliato. Malta ha piena coscienza dei propri obblighi, che sta onorando nel pieno rispetto della vita umana, tant’è vero che la maggioranza degli immigranti che ogni anno arrivano sull’isola e vengono recuperati in mare sono salvati da morte quasi certa. Ad ogni modo, il peso di cui Malta deve farsi carico è di per sé eccessivo. Le farò un esempio, Presidente Altmaier: la zona marittima che Malta deve monitorare corrisponde a circa due terzi della Germania e a quasi tre quarti del territorio italiano. Noi siamo responsabili di tutta quella zona. Sinora Malta ha perlustrato quest’area da sola perché FRONTEX non ha ancora iniziato i pattugliamenti. Signor Commissario, il Parlamento è così ansioso di dare il via alle operazioni di FRONTEX che ne ha raddoppiato il bilancio. Ciononostante, sino a questo momento FRONTEX si è rivelata totalmente inefficace nel Mediterraneo. E’ quindi ingiusto e sbagliato che Malta debba assumersi la colpa per incidenti che avvengono nelle acque libiche. Invece di accusarci a vicenda, dobbiamo lavorare insieme per giungere a una soluzione. In effetti la soluzione, se la vogliamo, è molto chiara. Poiché il problema non riguarda un solo paese, l’onere costituito dagli immigranti salvati in acque maltesi dovrebbe essere distribuito tra tutti: sì, tra i 27 Stati membri dell’Unione europea. E’ perfettamente chiaro. Ciò che non è chiaro, signor Presidente, è se i governi nazionali sono disposti ad assumersi questa responsabilità e a condividerne il peso. Grazie.</p>
    </intervention>
    <intervention id="3-127" speaker_id="4313" name="Martine ROURE" is_mep="True" mode="spoken" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="fr">a nome del gruppo PSE. – Signor Presidente, è assolutamente intollerabile assistere, ogni estate, ai drammi umani che avvengono ai confini dell’Europa. Malgrado la nostra indignazione, queste tragedie si ripetono ogni anno.</p>
      <p sl="fr">Come può l’Unione europea abbandonare le persone alla propria disperazione dinanzi alle porte dell’Europa? La Commissione deve chiedere, in occasione del prossimo Consiglio “Giustizia e affari interni”, un impegno da parte degli Stati membri: dobbiamo fare in modo che simili eventi non si ripetano mai più. E’ intollerabile che, mentre noi stavamo discutendo delle responsabilità dei singoli, in mare ci fossero persone in pericolo che non sono state soccorse.</p>
      <p sl="fr">Indubbiamente su Malta grava gran parte della responsabilità. Prestare assistenza alle persone in pericolo è un dovere, non una scelta, ma le si è lasciate morire. Tuttavia, credo che tutti noi siamo responsabili di questa tragedia. Ho ricevuto messaggi da molti maltesi, persone che si preoccupano e che sono turbate nel vedere trattare in tal modo gli immigranti, e nel vedere il proprio paese in questa situazione. Al tempo stesso, però, si rendono conto che il loro piccolo paese è abbandonato a se stesso.</p>
      <p sl="fr">Pertanto vorrei dire, in questa sede, che quanto successo dimostra la mancanza di solidarietà europea nella gestione delle frontiere e nell’accoglienza dei migranti. E’ intollerabile che l’onere pesi principalmente sui paesi dell’Europa meridionale e orientale. L’Europa deve mostrarsi solidale e fare in modo che tutti gli Stati membri condividano costi e responsabilità. Pertanto faccio appello agli Stati membri affinché concedano più risorse a FRONTEX, di modo che le missioni in mare possano iniziare prima della fine di giugno e si sviluppino su larga scala, soprattutto nel Mediterraneo.</p>
      <p sl="fr">Mi ha fatto piacere apprendere che, nei prossimi giorni, ci verrà presentata la valutazione del regolamento Dublino II. Così ci è stato detto di recente. La chiediamo da parecchi mesi, anche se oggi non avremmo più bisogno di una valutazione, bensì di una rapida revisione. Ovviamente il regolamento Dublino II non è adeguato, soprattutto per un paese piccolo come Malta.</p>
      <p sl="fr">Infine, chiediamo alla Commissione a che punto sono le discussioni con la Libia sull’immigrazione. Gli ultimi avvenimenti hanno dimostrato l’incapacità della Libia di prestare soccorso ai migranti e alle persone in pericolo. L’abbiamo già detto e lo ripetiamo: l’Unione europea non deve scrollarsi di dosso le proprie responsabilità facendole ricadere su un paese che non applica norme adeguate in materia di tutela dei diritti fondamentali.</p>
    </intervention>
    <intervention id="3-128" speaker_id="28176" name="Jeanine HENNIS-PLASSCHAERT" is_mep="True" mode="spoken" nationality="Netherlands" birth_date="07-04-1973" birth_place="Heerlen" p_group="Group of the Alliance of Liberals and Democrats for Europe" m_state="NL">
      <p sl="nl">a nome del gruppo ALDE. – Signor Presidente, l’immigrazione clandestina deve essere affrontata come una priorità, perché questo è da un po’ di tempo. Sono stati compiuti i primi passi, sia pure con riluttanza. Ciò non cambia il fatto, però, che nel 2007 vi siano ancora molte ingerenze quando si tratta di decidere chi debba salvare le persone dall’annegamento, siano essi clandestini o meno. E’ incredibile, sembra che non tutti considerino con la stessa serietà questo dovere legittimo e morale. Ovviamente, come l’onorevole Roure ha appena sottolineato, Malta ha un compito difficile quando vi è un grande afflusso di clandestini: è innegabile. Dovremmo pertanto attuare questa tanto discussa e tanto voluta solidarietà il più rapidamente possibile. Sono colpita, inoltre, dalla richiesta di una rapida introduzione di un meccanismo di burden-sharing .</p>
      <p sl="nl">Questo, però, non giustifica in alcun modo la maniera in cui Malta crede di poter onorare il proprio obbligo legittimo e morale. Dopo tutto stiamo parlando di uno Stato membro dell’UE, il che significa che noi, come Unione europea, siamo responsabili. Mentre Malta e la Libia non riescono a mettersi d’accordo sull’ubicazione precisa di 27 persone che annegano, esse rimangono aggrappate alle reti da pesca per tre giorni. Purtroppo non si tratta di un caso isolato. E’ assurdo. Sappiamo tutti che la Libia non è esattamente famosa per essere il paradiso dei diritti umani o dei gesti umanitari, al contrario. Il fatto che l’Unione rischi di assumere la stessa posizione su queste persone è un vero e proprio scandalo.</p>
      <p sl="nl">Ieri, nel mio dossier della riunione per la commissione per i trasporti e il turismo, ho trovato uno studio sugli immigranti clandestini in mare nel quale si propongono azioni che vanno attuate con la massima urgenza. Il Commissario Frattini dovrà, a tal fine, unire le proprie forze a quelle del Commissario Barrot. I soldi, da soli, non sono sufficienti. Sapete molto bene che è proprio il Consiglio ad avere competenza sulle condizioni inerenti al rimpatrio degli immigranti clandestini. In particolare deve essere chiaro che nessuno, sì, proprio nessuno, deve nascondersi dietro ai cosiddetti cavilli legali del diritto marittimo internazionale, ad esempio. Laddove esiste una volontà politica, c’è sicuramente una soluzione.</p>
      <p sl="nl">Vorrei concludere con un commento rivolto al Consiglio. Presidenti del Consiglio, voi potete citare all’infinito le dichiarazioni di Berlino, in cui i valori europei assumono un ruolo precipuo. Ma se in concreto non si fa nulla, la realtà è totalmente diversa e voi, come Presidenti del Consiglio, compromettete la credibilità dell’UE. Mettete in pratica le belle parole che vi piace proclamare, come avete appena fatto. Vi esorto a tenere fede alle ambizioni che avete iscritto, tra l’altro, nei programmi di Tampere e dell’Aia. Mantenete le vostre promesse. Con il dovuto rispetto, va benissimo un dibattito la prossima settimana, ma non è certo sufficiente. I temi non sono nuovi. Ciò di cui abbiamo bisogno, ora, è agire.</p>
    </intervention>
    <intervention id="3-129" speaker_id="4531" name="Jean LAMBERT" is_mep="True" mode="spoken" nationality="United Kingdom" birth_date="01-06-1950" birth_place="Orsett" p_group="Group of the Greens/European Free Alliance" m_state="GB">
      <p sl="en">a nome del gruppo Verts/ALE. – Signor Presidente, credo che molti recenti episodi e le scioccanti immagini che abbiamo visto, con una piccola imbarcazione che trascinava alcune persone nella rete, siano il risultato – come abbiamo sentito – di una serie di fallimenti, molti dei quali potevano sicuramente essere evitati pianificando le cose a monte. Diamo per scontato che, per certi versi, lo farà il prossimo Consiglio “Giustizia e affari interni”. Si sarebbe potuto evitare se gli Stati membri avessero mantenuto le loro promesse sul supporto logistico e di altra natura a favore di FRONTEX e sulle altre misure promesse in seguito all’esperienza delle Canarie, di Lampedusa, di Malta, di Cipro, eccetera. Si sarebbe potuto evitare, come ha detto il Commissario Frattini, se gli Stati membri avessero preparato un piano B da attuare quando la Libia non tiene fede ai propri obblighi. In effetti, sembra che la Libia non abbia definito con chiarezza la propria zona di soccorso marittimo: di conseguenza, perché negoziare in una situazione di emergenza quando sappiamo che già esiste un dissenso e che avremmo potuto pianificare le cose in anticipo?</p>
      <p sl="en">Sono d’accordo con l’onorevole Roure: dobbiamo diffidare degli accordi negoziati con un paese che non vanta un passato ineccepibile in termini di diritti umani. Questo riguarda anche molti paesi di origine e di transito. Tali accordi, bilaterali o multilaterali, devono essere di dominio pubblico, e il Parlamento deve ancora ricevere i documenti promessi dalle autorità italiane dopo la nostra visita a Lampedusa.</p>
      <p sl="en">Il mio gruppo crede sia necessaria un’agenzia per l’asilo per organizzare squadre di esperti che aiutino i paesi sotto pressione a valutare le richieste. Riguardo a Dublino II, siamo altresì coscienti che il timore delle conseguenze scoraggia l’intervento e l’assunzione delle responsabilità da parte di alcuni Stati, perché pensano di essere soli. Qui, però, si parla anche di direttive su accoglienza e procedure, e di garantire una certa qualità di applicazione. L’UE deve ancora fornire assistenza per assicurare una procedura di qualità: questo è un altro compito che compete a un’agenzia che si occupa di asilo.</p>
      <p sl="en">Dobbiamo, però, anche assistere gli altri paesi nella gestione degli arrivi. Dobbiamo dire chiaramente che non penalizziamo chi effettua i salvataggi, in modo da non avere più processi come quello della Cap Anamur . Ci dicono che la legge del mare è chiara: le persone in pericolo devono essere salvate, a prescindere dallo status giuridico. Sono assolutamente convinta che, se quelle persone ritratte dai media fossero state passeggeri di una nave da crociera, sarebbero state salvate molto più rapidamente di quanto non lo siano state.</p>
    </intervention>
    <intervention id="3-130" speaker_id="28979" name="Giusto CATANIA" is_mep="True" mode="spoken" nationality="Italy" birth_date="10-06-1971" birth_place="Palermo" p_group="Confederal Group of the European United Left - Nordic Green Left" m_state="IT">
      <p sl="it">a nome del gruppo GUE/NGL . – Signor Presidente, onorevoli colleghi, ha fatto bene il Commissario Frattini a parlare di solidarietà, ma noi la prima solidarietà la dovremmo esprimere alle famiglie delle persone annegate nel Mar Mediterraneo; solidarietà per spiegare anche a noi stessi che dovremmo smettere di chiamarli clandestini, probabilmente dovremmo chiamarli naufraghi, di questo infatti si tratta: persone – uomini, donne – che mentre tentavano di giungere in Europa sono affogate nel Mar Mediterraneo e che non hanno neanche ricevuto la possibilità di essere salvati, di essere aiutati in mare, addirittura sono stati lasciati per tre giorni aggrappati a una rete per tonni. Dobbiamo dirlo chiaramente: ci sono delle gravi responsabilità!</p>
      <p sl="it">Il Commissario Frattini l’ha detto chiaramente in un’intervista a un giornale italiano, ha parlato di gravi responsabilità del governo maltese. In questa sala va ribadito questo e anche il fatto che non si è neanche avuto la pietas di dare sepoltura a queste persone, addirittura è stata rifiutata la possibilità di accoglierli dopo morti.</p>
      <p sl="it">Allora dovremmo interrogarci seriamente sul fatto che forse FRONTEX ha un compito specifico, ma la sua priorità deve essere quella di salvare la gente in mare. Lo avevamo detto l’altra volta, quando abbiamo discusso delle squadre d’intervento rapido alle frontiere. Purtroppo questa è l’ennesima tragedia, negli ultimi dieci anni oltre 9 000 esseri umani sono morti annegati nel tentativo di giungere in un Europa. Questa è la più grande tragedia degli ultimi dieci anni!</p>
      <p sl="it">Dovremmo inoltre interrogarci a fondo sulla necessità di allargare i canali legali per fare entrare le persone in modo legale e sulla possibilità anche di rivedere il regolamento Dublino II, onde evitare quello che sta avvenendo e quello che è avvenuto in questi ultimi tempi.</p>
      <p sl="it">Guardate, sta succedendo una cosa grave a mio avviso: stiamo perdendo i cardini della civiltà occidentale, quella imperniata sull’ospitalità e sul diritto alla sepoltura. Come ci l’hanno insegnato i grandi tragediografi greci, dovremmo ripartire da lì per ripensare anche a una nuova idea dell’accoglienza e dell’ospitalità per l’Europa!</p>
    </intervention>
    <intervention id="3-131" speaker_id="28229" name="Manfred WEBER" is_mep="True" mode="spoken" nationality="Germany" birth_date="14-07-1972" birth_place="Niederhatzkofen" m_state="DE">
      <p sl="de">Signor Presidente, Presidente in carica Gloser, signor Commissario, oggi è importante ricordare le immagini che tutti abbiamo visto nei giornali e in televisione. Un’imbarcazione è stata avvistata dall’alto, ma quando si è dato il via alle operazioni locali di soccorso la barca non c’era più e 53, forse 57 persone erano affogate. Oggi parliamo anche di altri casi, in cui quasi tutte le persone trovate a bordo delle imbarcazioni sono morte. Parliamo di bambini, di neonati, di tante persone sconosciute – in poche parole, di una spaventosa tragedia umana che sicuramente ci deve fare inorridire. Consentitemi quindi, innanzi tutto, di dire a nome del gruppo del Partito popolare europeo (Democratici cristiani) e dei Democratici europei che questo tema riguarda profondamente l’Europa. Riguarda i diritti fondamentali, l’essenza stessa dei nostri valori, ovverosia il diritto alla vita. Il dibattito odierno non verte sul tema dell’immigrazione, su chi lasciamo entrare in Europa e chi escludiamo, bensì su questioni puramente umanitarie. Devo pertanto ricordare che i valori non si fermano ai confini; noi europei crediamo che i valori siano indivisibili, e li dobbiamo applicare.</p>
      <p sl="de">In secondo luogo desidero sottolineare che, come molti onorevoli colleghi hanno affermato, c’è l’urgente necessità di una solidarietà europea. Lasciare che un paese piccolo come Malta e gli altri paesi sul confine meridionale si comportino come credono e poi puntare il dito contro di loro non è la maniera giusta di procedere. No, si tratta di una questione che riguarda l’intera Europa. E’ un gran peccato che questa tragedia abbia avuto poca risonanza tra i mezzi di comunicazione dell’Europa centrale e settentrionale, dove l’opinione pubblica non ha dimostrato alcun interesse.</p>
      <p sl="de">Occorre agire ora. Per questo motivo, signor Commissario, a nome del gruppo del Partito popolare europeo accolgo con favore l’idea di un dibattito su un congelamento della spesa pubblica se si necessitano fondi a tal fine. Chiedo al Consiglio tramite te, Peter, non solo di adottare decisioni ma anche di agire immediatamente, come da tempo occorre fare. Le decisioni non salveranno la vita delle persone: solo misure concrete lo faranno. Per tale motivo, chiedo espressamente che questa tragedia umanitaria sia uno dei principali punti all’ordine del giorno della riunione del Consiglio della prossima settimana.</p>
    </intervention>
    <intervention id="3-132" speaker_id="28347" name="Javier MORENO SÁNCHEZ" is_mep="True" mode="spoken" nationality="Spain" birth_date="12-03-1965" birth_place="Ginebra " m_state="ES">
      <p sl="es">Signor Presidente, onorevoli colleghi, ancora una volta nelle nostre case sono arrivate immagini di situazioni disperate e di morti di emigranti. Ancora una volta quelle immagini mostrano il volto più drammatico ed evidente dell’immigrazione clandestina. Ancora una volta esse riflettono una continua emergenza umanitaria che richiede una risposta decisa e immediata.</p>
      <p sl="es">Questa situazione, da sola, non finirà. Sono già morte più di 9 000 persone cercando di attraversare il Mediterraneo e, con l’arrivo del bel tempo, il loro numero continuerà ad aumentare.</p>
      <p sl="es">La scorsa settimana, le autorità di uno Stato membro non hanno tenuto fede ai propri obblighi internazionali fondamentali in materia di salvataggio e accoglienza di naufraghi. Non è sufficiente condannare quello Stato per il suo atteggiamento inaccettabile e chiedergli di assumersi le proprie responsabilità per impedire il ripetersi della situazione. Né possiamo delegare la lotta all’immigrazione clandestina ai capitani delle barche da pesca. Non stiamo parlando di un problema maltese: è un problema europeo che richiede una risposta comune basata sulla solidarietà di noi tutti. Insisto: tutti gli Stati membri, una responsabilità condivisa, trasparenza e fiducia reciproca.</p>
      <p sl="es">Per tutti questi motivi chiedo a Consiglio, Commissione e Parlamento di adottare immediatamente misure specifiche per porre fine a tale inaccettabile situazione. FRONTEX deve smettere di essere un miraggio e deve disporre delle risorse necessarie affinché pattuglie di vigilanza congiunte possano operare permanentemente tutto l’anno nelle zone ad alto rischio.</p>
      <p sl="es">Onorevoli colleghi, noi europei non possiamo continuare a discutere e ad accapigliarci mentre gli immigranti continuano ad affogare. Dobbiamo agire adesso.</p>
    </intervention>
    <intervention id="3-133" speaker_id="28411" name="Ignasi GUARDANS CAMBÓ" is_mep="True" mode="spoken" nationality="Spain" birth_date="18-05-1964" birth_place="Barcelona" p_group="Group of the Alliance of Liberals and Democrats for Europe" m_state="ES">
      <p sl="es">Desidero iniziare congratulandomi con il Commissario per essersi assunta le proprie responsabilità in questo frangente. Spero che non siano solo parole, anche se ovviamente va bene iniziare con le parole.</p>
      <p sl="es">E’ assolutamente intollerabile lasciare morire un gruppo di esseri umani mentre i governi e le burocrazie dei vari Stati membri discutono chi è obbligato a salvare i naufraghi che stanno morendo di fame, per annegamento, sotto il sole …</p>
      <p sl="es">Malta ha i propri obblighi, e il suo atteggiamento è stato intollerabile e merita di essere condannato. L’Unione, però, deve ovviamente essere in condizioni di sostenere Malta oggi, la Spagna nelle Isole Canarie ieri e qualsiasi altro luogo domani, quando si deve salvare la vita di persone che vogliono entrare nell’Unione europea.</p>
      <p sl="es">Inizia l’estate e, con essa, torna il flusso di chi desidera realizzare i propri sogni a Londra o ad Amburgo, ma è destinato a morire sulle spiagge del sud.</p>
      <p sl="es">Questo è il messaggio che dobbiamo trasmettere.</p>
      <p sl="es">In questi giorni siamo nel pieno di un dibattito sul futuro dell’Europa, su quello che vogliamo e possiamo fare insieme. E’ proprio in ambiti come questi che l’Unione europea trova la propria legittimità. Non parlo solo di credibilità: parlo di legittimità. Nello stesso ambito, però, l’Unione europea può anche perdere la propria legittimità.</p>
      <p sl="es">Che tipo di unione è la nostra che è in grado di organizzare e regolamentare tutti i generi di questioni – alcune delle quali considerate assurde, persino stupide, da molti nostri cittadini – ma che è incapace di organizzarsi per non far morire chi tenta di raggiungere i nostri confini, per non condannare a morte certa alle porte delle mura chi tenta di entrare nei nostri castelli?</p>
      <p sl="es">Signor Vicepresidente, lei deve affrontare una sfida storica, una sfida storica e politica. Lei ha la responsabilità di promuovere la solidarietà, ma se la solidarietà non emerge, lei ha la responsabilità di imporla. Lei può farlo. Se la solidarietà non viene fuori, lei dovrà imporla. Imporla politicamente, mortificando quegli Stati che non si assumono le proprie responsabilità, e imporla con la forza mediante proposte legislative cosicché ognuno si assuma le sue responsabilità verso il presente e il passato, con tante morti attribuibili ai governi che non fanno il proprio dovere.</p>
    </intervention>
    <intervention id="3-134" speaker_id="2307" name="Hubert PIRKER" is_mep="True" mode="spoken" nationality="Austria" birth_date="03-10-1948" birth_place="Gries" p_group="Group of the European People's Party (Christian Democrats)" m_state="AT">
      <p sl="de">Signor Presidente, signor Commissario, ogni giorno un numero crescente di aspiranti clandestini cerca di raggiungere il continente europeo, e ogni giorno assistiamo nell’Europa meridionale a situazioni e tragedie intollerabili. L’Unione europea ha creato FRONTEX. Il Parlamento europeo era pronto a raddoppiare il bilancio annuale per la sorveglianza delle frontiere. FRONTEX, ora, dispone di un bilancio di 35 milioni di euro. Ciononostante, ogni giorno nell’Unione europea entra un numero crescente di immigranti clandestini. La verità pura e semplice è che i controlli ai confini non funzionano. L’assistenza agli Stati membri e il coordinamento che FRONTEX dovrebbe garantire non funzionano.</p>
      <p sl="de">Se manca il coordinamento, l’operato di FRONTEX è criticabile. Ma se gli Stati membri non concedono gli uomini e le attrezzature promesse, sono loro che devono risponderne e onorare i propri obblighi. In nessun caso dobbiamo far ricadere tutto il peso sui paesi dell’Europa meridionale.</p>
      <p sl="de">A tale proposito devo fare una domanda al nostro Commissario. In un comunicato stampa del 24 maggio, la Commissione ha affermato che il numero di velivoli, navi e altre attrezzature messe sinora a disposizione era soddisfacente. Oggi, in un’altra relazione della Commissione, si criticano gli Stati membri che hanno fornito solo un decimo dei velivoli, navi ed elicotteri promessi. Quale delle due versioni è giusta? Può dirci come stanno le cose, signor Commissario? Se l’agenzia FRONTEX è stata istituita da noi ed è finanziata così bene, deve funzionare. Se così non fosse, aboliamola e valutiamo altre possibilità.</p>
      <p sl="de">In un modo o nell’altro – e qui faccio appello a chiunque ricopra una posizione di responsabilità – l’Unione europea, oltre a controllare i confini, deve sostenere l’organizzazione di un efficace sistema di pattugliamento delle frontiere nei paesi di transito; si tratta di una forma di assistenza locale che, a sua volta, tornerà utile a noi. Inoltre, deve concedere aiuti a favore della stabilizzazione e condurre campagne locali di informazione nei paesi di origine. Sicuramente è giunta l’ora di agire, invece di continuare a parlare di una situazione intollerabile.</p>
    </intervention>
    <intervention id="3-135" speaker_id="4469" name="Claudio FAVA" is_mep="True" mode="spoken" nationality="Italy" birth_date="15-04-1957" birth_place="Catania" p_group="Socialist Group in the European Parliament" m_state="IT">
      <p sl="it">Signor Presidente, onorevoli colleghi, vicepresidente Frattini, condivido le parole che lei ci ha offerto oggi e nelle interviste di questi giorni, ma chi non le condivide affatto è il Ministro degli esteri maltese. In un comunicato di oggi pomeriggio spiega che Malta non si può fare carico degli immigrati clandestini che legalmente non sono di sua competenza.</p>
      <p sl="it">Ventuno persone annegate non sono un problema legale e occorre che qualcuno alla prossima riunione del Consiglio dei ministri, che sia la Presidenza o la Commissione, spieghi al governo maltese la differenza tra immigrati clandestini e naufraghi. Occorre che qualcuno ricordi al Ministro degli esteri maltese che un peschereccio che batteva bandiera maltese ha deciso di lasciare ventisette persone attaccate ad una corda per la pesca dei tonni ritenendo che fosse più importante salvare i tonni pescati che le vite umane.</p>
      <p sl="it">Occorre che qualcuno spieghi al Ministro maltese e a tutti gli altri nostri ministri che il diritto umanitario prescinde dagli obblighi legali e dalle convenzioni firmate dai nostri paesi. Siccome credo che sia importante passare dalle parole ai fatti, sono d’accordo con lei, occorre sbloccare i fondi di FRONTEX, occorre che tutti i paesi si facciano carico di questa esigenza, ma occorre al tempo stesso condizionare la possibilità di ottenere questi fondi, FRONTEX o il Fondo europeo per i rimpatri, al rispetto dell’obbligo di assistenza da fornire a ogni naufrago, in qualunque situazione si trovi e qualunque sia la condizione legale del suo naufragio.</p>
      <p sl="it">Questa è una delle ipotesi di lavoro con le quali si potrà affrontare questo problema nei prossimi giorni con gli altri ministri.</p>
    </intervention>
    <intervention id="3-136" speaker_id="28123" name="Louis GRECH" is_mep="True" mode="spoken" nationality="Malta" birth_date="22-03-1947" birth_place="Hamrun" p_group="Group of the Progressive Alliance of Socialists and Democrats in the European Parliament" m_state="MT">
      <p sl="mt">Signor Presidente, è una vergogna che, ancora una volta, così tante persone abbiano dovuto perdere la vita prima che si denunciasse la mancanza di un’azione concreta da parte dell’Unione europea. Pur credendo che tutti gli Stati membri debbano assumersi le proprie responsabilità, soprattutto in situazioni di vita o di morte, anche la Commissione e, in particolare, il Consiglio devono farsi carico di una parte della responsabilità. A mio avviso, Commissione e Consiglio non stanno trattando la situazione con l’urgenza che essa merita né le assicurano l’impegno che essa richiede. Guardando quanto si è fatto negli ultimi quattro anni è facile vedere che, se si eliminano i termini “solidarietà” e “mobilitazione”, tanto alla moda ma senza significato, in realtà sono state adottate poche misure per affrontare questa allarmante situazione. Ci aspettiamo un’azione immediata sul principio di burden-sharing , sulla revisione di Dublino II e sull’assistenza amministrativa e logistica per un efficace coordinamento dei pattugliamenti congiunti, sinora praticamente inesistenti e promessi molto tempo fa da FRONTEX. Sembra che, fino a questo momento, FRONTEX sia stata solo un’agenzia troppo confusa per agire, vista l’enormità della crisi da affrontare. Eppure, nessun paese può continuare da solo dinanzi a questa tragedia, soprattutto un paese piccolo come Malta, che già si sta facendo carico di un onere molto più grande di quanto non possa sopportare. In questo momento la priorità dovrebbe essere la crisi vera e propria, non identificare i colpevoli. Dobbiamo applicare una sorta di piano Marshall di emergenza, per evitare di dover ripetere nuovamente gli stessi discorsi quando avverrà un’altra tragedia. Non abbiamo tempo da perdere, sono andate perse troppe vite. Spero che la definizione di solidarietà data dal Commissario Frattini venga applicata concretamente. Grazie, signor Presidente.</p>
    </intervention>
    <intervention id="3-137" speaker_id="photo_generic" name="Peter Altmaier" is_mep="True" mode="spoken">
      <p sl="de">Presidente in carica del Consiglio. – Signor Presidente, signor Commissario, onorevoli deputati, sono d’accordo con tutti quelli che hanno affermato che abbiamo bisogno di agire, e non di semplici parole. In effetti, il Consiglio ha agito negli ultimi mesi. Il Consiglio ha assicurato la messa a punto di un registro centralizzato delle attrezzature tecniche a disposizione, la toolbox FRONTEX, e ha fatto in modo che FRONTEX potesse disporre di oltre 100 imbarcazioni, velivoli ed elicotteri, perlomeno in linea di principio. Con il sostegno dell’Assemblea il Consiglio ha garantito l’adozione del regolamento sulle squadre di intervento rapido alle frontiere. Ci sarà un’operazione FRONTEX nelle acque maltesi, dove cercheremo, con l’assistenza di esperti e il supporto di elicotteri degli Stati membri, di porre fine a questa tragedia umana. Tuttavia, devo dire che sarebbe stato meglio se avessimo potuto dare il via alle operazioni alcune settimane prima. Si tratta di una responsabilità che, tutti, dobbiamo collettivamente accettare.</p>
      <p sl="de">Negli ultimi mesi abbiamo convenuto, accogliendo una proposta della Commissione, di attuare programmi di protezione regionali nei paesi di origine e di transito. Abbiamo agito concretamente giungendo alla conclusione di accordi di partenariato e discutendo incentivi per l’immigrazione legale e la migrazione circolare. Ci siamo impegnati in negoziati su accordi di riammissione con paesi dell’Africa e di altri continenti. Tutte queste cose ci stanno portando nella giusta direzione. Ciononostante, è vero che molte di queste misure sono arrivate troppo tardi e che, per le persone interessate, sarebbe stato meglio adottare iniziative più rapide ed efficienti.</p>
      <p sl="de">Onorevole Hennis-Plasschaert, credo che questo sia anche dovuto alla mancanza di efficienza nella procedura decisionale del Consiglio. E’ deplorevole che la Costituzione europea non sia ancora entrata in vigore, perché la Costituzione europea e le riforme che propone ci consentirebbero di prendere le decisioni necessarie con molta più rapidità ed efficienza.</p>
      <p sl="de">Nei giorni e nelle settimane a venire dovremo fare in modo di essere all’altezza della nostra responsabilità umanitaria nei confronti delle persone in pericolo. Dovremo anche fare il possibile per non lasciare Malta nei guai. Malta è un piccolo paese con una grande responsabilità in questo settore e, pertanto, ha diritto alla solidarietà dell’Unione europea.</p>
      <p sl="de">Infine, dobbiamo far sì che nessuna delle azioni da noi adottate crei nuovi fattori di richiamo inducendo un crescente numero di persone a dirigersi verso l’Europa, altrimenti correremo il rischio non di alleviare bensì di accrescere la miseria umana. Per tale motivo, credo fermamente che il Consiglio raccoglierà tutte le proprie forze per lanciare un chiaro segnale all’incontro della prossima settimana.</p>
    </intervention>
    <intervention id="3-140" speaker_id="photo_generic" name="Franco Frattini" is_mep="True" mode="spoken">
      <p sl="it">Membro della Commissione . – Signor Presidente, onorevoli deputati, condivido quanto detto da Peter Altmaier. La settimana prossima sicuramente il Consiglio dei ministri dovrà affrontare questo tema con sincerità e con una discussione realmente politica, non ripeterò quindi i richiami alle molte cose positive già fatte. Tutti gli onorevoli membri del Parlamento ricorderanno che soltanto due anni fa non vi era neanche un documento per un’azione comune europea relativa all’immigrazione, oggi stiamo parlando di come applicare i documenti e i principi frutto di un consenso politico che prima non c’era e oggi c’è. Passi avanti sono stati fatti, ma non tutto è stato fatto con la velocità che sarebbe stata necessaria.</p>
      <p sl="it">Come qualcuno l’ha ricordato, abbiamo avuto per FRONTEX un grande incremento finanziario, 35 milioni di euro per il 2007, ma 13 milioni di euro sono bloccati, non si possono quindi utilizzare e non si possono impegnare le spese relative. Vi ringrazio per quanto è stato detto sull’impegno del Parlamento a sbloccare presto queste somme per FRONTEX. Il toolbox cioè gli strumenti a disposizione di FRONTEX sono stati sufficienti. Lo avevo detto proprio questo alcune settimane fa, dopo aver letto le dichiarazioni di impegno dei ministri degli interni di ben 19 paesi europei e avevo detto, allora, a fine maggio: abbiamo a disposizione per quest’estate oltre 100 battelli, oltre 100 navi da pattugliamento, 25 elicotteri, 20 aerei. Ma quello che ho detto oggi è anch’esso vero, finora dall’impegno formale adottato abbiamo a disposizione un decimo degli equipaggiamenti promessi.</p>
      <p sl="it">Dirò con amicizia ai Ministri e colleghi al Consiglio che l’impegno preso deve essere tradotto in una disponibilità immediata. Se avessimo avuto non 5, ma 50 navi da pattugliamento, forse una nave sarebbe arrivata prima a salvare le persone che stavano affogando. Hanno dovuto intervenire una nave italiana e poi una francese per recuperare i corpi delle vittime e portarle in Francia. Forse se ci fosse stata una presenza maggiore avremmo fatto prima, questa è solidarietà concreta, bisogna essere sinceri.</p>
      <p sl="it">E’ anche indispensabile ricordare che dove FRONTEX ha operato, mi riferisco alle isole Canarie, lo scorso anno ad esempio, il bilancio è stato positivo. Non posso non ricordare che il Ministro degli interni spagnolo, alla fine della stagione autunnale lo scorso anno, ha dichiarato una riduzione di circa il 30 per cento dei flussi migratori verso le isole Canarie grazie al pattugliamento FRONTEX in collaborazione con uno Stato terzo, in questo caso il Senegal. Quando le operazioni funzionano i risultati si vedono.</p>
      <p sl="it">Per quanto riguarda il Mediterraneo centrale, la Libia ha ricevuto la nostra visita qualche giorno fa. Una missione FRONTEX si è recata in Libia per esplorare la possibilità di un aiuto alla Libia per il controllo della frontiera sud con il Niger, la frontiera del deserto. Abbiamo detto con grande chiarezza alla Libia che ci aspettiamo più controlli e soprattutto il rispetto dello spazio territoriale di ricerca e salvataggio in alto mare, che anche la Libia è tenuta, come tutti, a rispettare.</p>
      <p sl="it">La missione si chiamerà Nautilus II, sarà diretta al centro del Mediterraneo, partirà come previsto tra pochi giorni ed è evidente che spero partecipi ad essa il maggior numero possibile di Stati europei, non soltanto gli Stati mediterranei. Il governo tedesco ha dato un segnale, non è uno Stato mediterraneo ma parteciperà alla missione nel centro del Mediterraneo, poi ci saranno degli Stati mediterranei – vorrei vedere ad esempio partecipare il mio paese, l’Italia, che finora non ha dato indicazioni di voler partecipare a questa missione che si svolgerà proprio tra la Sicilia, Malta e la Libia. Ecco un esempio concreto di appello alla solidarietà che farò ovviamente ai colleghi ministri ma lo richiamo anche a voi.</p>
      <p sl="it">Ultimo tema, il regolamento Dublino: l’onorevole Roure, ma anche altri, hanno fatto riferimento ad esso. La relazione è stata pubblicata oggi ed è stata adottata dalla Commissione. Essa indica il funzionamento del meccanismo di regolazione di Dublino, il regolamento ha funzionato correttamente, ma la Commissione suggerisce talune integrazioni, suggerisce cioè di riflettere se il principio per il quale solo lo Stato di prima destinazione è tenuto a fornire accoglienza, se solo quel principio può essere la risposta giusta oppure se lo si possa integrare con una migliore ripartizione degli oneri. Anche questo è oggetto di una proposta adottata oggi dalla Commissione europea, un Libro verde sulla politica di asilo da qui al 2010, come richiesto da questo Parlamento. Le proposte ci sono e mi aspetto ancora un gesto di solidarietà.</p>
      <p sl="it">Ovviamente se gli Stati membri diranno a larga maggioranza che il sistema va bene così, ma allora continuerà ad essere lo Stato di prima destinazione a sostenere l’intero onere e questa non è solidarietà. Ecco un altro esempio di come anche il regolamento Dublino va interpretato nella maniera corretta, non per accusare qualcuno ma per lavorare insieme tutti quanti.</p>
    </intervention>
    <intervention id="3-141" speaker_id="4393" is_mep="True" mode="spoken" role="Presidente" name="Mario MAURO" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="3-142" speaker_id="28183" name="Patrick GAUBERT" is_mep="True" mode="written" nationality="France" birth_date="06-07-1948" birth_place="Paris" p_group="Group of the European People's Party (Christian Democrats) and European Democrats" m_state="FR">
      <p sl="it">Quanti cadaveri dovremo ancora ripescare nel Mediterraneo prima di mettere a punto soluzioni efficaci?</p>
      <p sl="it">Smettiamo di puntare il dito contro i piccoli paesi come Malta, che non riescono più a gestire l’incessante flusso di immigrati che, quotidianamente, si riversano sulle loro spiagge. Non è questo il modo di combattere l’immigrazione clandestina. Nessun filo spinato e nessuna barriera impedirà a uomini e donne, pronti a tutto per provvedere ai bisogni vitali della propria famiglia, di attraversare i mari.</p>
      <p sl="it">Nel settembre 2006 il Parlamento ha lanciato un appello agli Stati membri e alla Commissione in una risoluzione adottata da tutti i gruppi politici nella quale insistevamo sulla necessità di rafforzare il dialogo e i partenariati con i paesi di origine. Inoltre, chiedevamo la revisione del regolamento Dublino II, che impone un onere troppo pesante ai paesi del sud e dell’est dell’Unione. Occorre instaurare, con la massima urgenza, un meccanismo equo di solidarietà e di condivisione delle responsabilità tra tutti gli Stati membri.</p>
      <p sl="it">Infine, dobbiamo riconoscere la mancanza di risultati in FRONTEX. Una reale volontà politica è fondamentale perché gli Stati forniscano, a questa agenzia, le risorse adeguate per funzionare con efficacia in futuro.</p>
    </intervention>
  </section>
  <section id="creitem16" title="16. Rafforzamento della cooperazione transfrontaliera, soprattutto nella lotta al terrorismo e alla criminalità transfrontaliera (Trattato di Prüm) – Sistema d’informazione sui visti (VIS) – Accesso alla consultazione del sistema di informazione sui visti (VIS) – Protezione dei dati personali (discussione)">
    <intervention id="3-144" speaker_id="4393" is_mep="True" mode="spoken" role="Presidente" name="Mario MAURO" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="unknown">L’ordine del giorno reca, in discussione congiunta:</p>
      <p sl="unknown">la relazione presentata dall’on. Fausto Correira, a nome della commissione per le libertà civili, la giustizia e gli affari interni, sull’iniziativa del Regno del Belgio, della Repubblica di Bulgaria, della Repubblica federale di Germania, del Regno di Spagna, della Repubblica francese, del Granducato di Lussemburgo, del Regno dei Paesi Bassi, della Repubblica d’Austria, della Repubblica di Slovenia, della Repubblica slovacca, della Repubblica italiana, della Repubblica di Finlandia, della Repubblica portoghese, della Romania e del Regno di Svezia sul rafforzamento della cooperazione transfrontaliera, soprattutto nella lotta al terrorismo e alla criminalità transfrontaliera (Trattato di Prüm) [06566/2007 – C6-0079/2007 – 2007/0804(CNS) ],</p>
      <p sl="unknown">le due relazioni presentate dall’on. Sarah Ludford, a nome della commissione per le libertà civili, la giustizia e gli affari interni, una sulla proposta di regolamento del Parlamento europeo e del Consiglio concernente il sistema di informazione visti (VIS) e lo scambio di dati tra Stati membri sui visti per soggiorni di breve durata [COM(2004)0835 – C6-0004/2005 – 2004/0287(COD) ] (A6-0194/2007) e una sulla proposta di decisione del Consiglio relativa all’accesso per la consultazione al sistema di informazione visti (VIS) da parte delle autorità degli Stati membri competenti in materia di sicurezza interna e di Europol ai fini della prevenzione, dell’individuazione e dell’investigazione di atti terroristici e di altre gravi forme di criminalità sicurezza interna [COM(2005)0600 – C6-0053/2006 – 2005/0232(CNS) ] (A6-0195/2007),</p>
      <p sl="unknown">la relazione presentata dall’on. Martine Roure, a nome della commissione per le libertà civili, la giustizia e gli affari interni, sulla proposta di decisione quadro del Consiglio sulla protezione dei dati personali trattati nell’ambito della cooperazione giudiziaria e di polizia in materia penale (consultazione ripetuta) [07315/2007 – C6-0115/2007 – 2005/0202(CNS) ] (A6-0205/2007).</p>
    </intervention>
    <intervention id="3-145" speaker_id="photo_generic" name="Peter Altmaier" is_mep="True" mode="spoken">
      <p sl="de">Presidente in carica del Consiglio. – Signor Presidente, signor Commissario, onorevoli deputati, oggi ci occupiamo di tre questioni che rappresentano un grande passo avanti per la cooperazione transfrontaliera di polizia nella politica interna europea. La prima riguarda il trattato di Prüm, un accordo internazionale originariamente concluso da un ristretto numero di Stati membri – inizialmente erano sette, successivamente vi hanno aderito altri dieci Stati. Il trattato ha aperto la via alla prima rete europea di casellari nazionali di analisi DNA e di identificazione dattiloscopica e di registri automobilistici.</p>
      <p sl="de">Così facendo abbiamo posto le basi per un moderno scambio di informazioni tra forze di polizia europee applicando, al contempo, standard elevati di protezione dei dati. Questo trattato, stipulato da alcuni Stati membri, deve ora diventare uno strumento per tutta l’Unione europea, deve essere integrato nel quadro legislativo dell’Unione europea, e le sue disposizioni principali saranno applicate in tutti i 27 Stati membri.</p>
      <p sl="de">Così facendo contribuiamo alla sicurezza dei cittadini europei, perché il confronto del DNA tra un numero limitato di paesi ha già portato all’identificazione di criminali e a condanne per reati gravi. Inoltre aiutiamo a promuovere la capacità di azione dell’Unione europea, perché è giusto che questo trattato non sia più considerato uno strumento di diritto internazionale, bensì parte integrante del nostro quadro giuridico comune europeo.</p>
      <p sl="de">Desidero ringraziare tutti gli Stati membri, la Commissione europea e i deputati del Parlamento europeo per avere contribuito a non ostacolare la sostituzione del trattato nonostante i tempi molto serrati. Terremo debito conto dei pareri del Parlamento europeo quando trasformeremo il trattato in una decisione del Consiglio e applicheremo detta decisione.</p>
      <p sl="de">La prossima settimana prenderemo una decisione sul sistema di informazione sui visti, su cui abbiamo raggiunto un accordo politico con il Parlamento europeo lo scorso maggio. Ora che si è arrivati a un accordo in seno al COREPER, c’è una buona probabilità che, la prossima settimana, il Consiglio confermi la decisione in materia di accesso. Successivamente si concluderà un accordo formale dopo avere effettuato un controllo giuridico-linguistico del testo.</p>
      <p sl="de">Il sistema di informazione sui visti è uno strumento particolarmente importante per il consolidamento dello spazio di libertà, di sicurezza e di giustizia, perché consentirà la memorizzazione e il recupero dei dati biometrici e alfanumerici nelle procedure dei visti. Esso ci aiuterà a combattere più efficacemente di prima le molteplici richieste di visti, oltre a smascherare le frodi e altri tipi di inganni.</p>
      <p sl="de">La decisione sull’accesso al VIS permetterà alle autorità responsabili in materia di sicurezza di fare ricerche nel sistema allo scopo di prevenire, individuare o compiere indagini su crimini di stampo terroristico e altri gravi reati. Questi nuovi strumenti di ricerca rappresenteranno, per le autorità competenti, un fondamentale passo avanti nelle misure volte a proteggere l’opinione pubblica, soprattutto dal terrorismo e dalla criminalità organizzata. Sottolineo che l’accordo raggiunto con il Parlamento europeo è valido ed equilibrato e riunisce in sé le varie argomentazioni addotte.</p>
      <p sl="de">Se riusciamo a migliorare la cooperazione di polizia in Europa come si propongono queste due misure, creando così maggiore sicurezza per i cittadini, dobbiamo anche attribuire maggiore importanza alla protezione dei dati nell’Unione europea, oltre a prevenire e combattere con efficacia l’abuso dei dati trasmessi tra Stati membri.</p>
      <p sl="de">Pertanto sono lieto che, nelle ultime settimane, siano stati compiuti grandi progressi nell’associare la decisione quadro sulla protezione dei dati al terzo pilastro; sono altresì lieto che siamo riusciti, con l’accordo del relatore del Parlamento europeo, a occuparci della nuova stesura nelle due letture con il gruppo di lavoro del Consiglio, e che abbiamo significativamente ridotto il numero di riserve che in passato hanno ostacolato il compimento di rapidi progressi. Questa nuova versione rivista garantisce un’ampia tutela. Il livello di protezione prescritto dalla Convenzione del Consiglio d’Europa n. 108 del 1981 e dal protocollo aggiuntivo del 2001 sarà pienamente garantito.</p>
      <p sl="de">Troveremo soluzioni valide anche per quanto riguarda l’ambito di applicazione della decisione e le norme relative ai paesi terzi. Il Parlamento europeo ha dato un contributo molto importante a tale riguardo, e ancora una volta desidero esprimere i più sinceri ringraziamenti a nome della Presidenza per esservi occupati in maniera così rapida della versione rivista. Siamo sulla buona strada per trovare soluzioni efficaci, soprattutto nell’adeguatezza della protezione garantita da Stati non appartenenti all’Unione e nell’inclusione di una disposizione sulla trasmissione dei dati a enti non pubblici.</p>
      <p sl="de">Credo inoltre che la clausola di valutazione proposta dal Parlamento europeo riguardo all’ambito di applicazione della decisione sia una soluzione estremamente costruttiva, e sfrutteremo il restante periodo di mandato della Presidenza tedesca per compiere ulteriori progressi in tal senso. Con i suoi quindici principi di protezione dei dati, il Commissario Frattini ci ha dato la possibilità di formulare le principali disposizioni in materia. Durante l’incontro del Consiglio proporremo una dichiarazione del Consiglio e solleciteremo la doverosa osservanza di questi principi nelle successive delibere.</p>
    </intervention>
    <intervention id="3-146" speaker_id="photo_generic" name="Franco Frattini" is_mep="True" mode="spoken">
      <p sl="it">Vicepresidente della Commissione . – Signor Presidente, onorevoli deputati, non ho molto da aggiungere dopo le considerazioni svolte da Peter Altmaier a nome del Consiglio. Sul primo dei temi di questa discussione posso dire che fin dal primo istante abbiamo sostenuto l’iniziativa della Presidenza tedesca intesa a trasferire la gran parte delle disposizioni terzo pilastro del trattato di Prüm nel sistema della legislazione europea.</p>
      <p sl="it">Ciò faciliterà e rafforzerà la cooperazione transfrontaliera tra le autorità di polizia e certamente faciliterà un elemento assolutamente indispensabile se si vuole rafforzare la sicurezza dello spazio europeo, ossia lo scambio delle informazioni necessarie per la prevenzione e la repressione della criminalità. Ovviamente questo esercizio è basato anche sulla dimostrazione dell’utilità delle disposizioni del trattato dove sono già applicate. Abbiamo avuto la possibilità di leggere un’interessante relazione fornita dalla Presidenza su come tra Germania e Austria stia sta funzionando con risultati positivi e sorprendenti l’applicazione del trattato di Prüm: ha portato già alla scoperta di responsabilità criminali gravi proprio grazie all’utilizzazione di alcune disposizioni di questo trattato.</p>
      <p sl="it">C’è un aspetto importante: l’applicazione del principio di disponibilità, cioè dello scambio di informazioni che favorisce il flusso delle informazioni, deve essere accompagnato da un’appropriata protezione dei dati personali. In caso di uso improprio debbono esistere regole chiare di prevenzione, atte a impedire definitivamente tutto questo. Ritengo importante la conferma della decisione del Consiglio, già data dalla Presidenza e da me fortemente auspicata. Sono fiducioso e credo che potrà essere adottata la settimana prossima a Lussemburgo. In essa figura un chiaro riferimento alla protezione dei dati personali, perché purtroppo non abbiamo la decisione quadro sulla protezione dei dati in questa materia. Allora evidentemente la stessa decisione del Consiglio che trasferisce nell’acquis europeo gli articoli del trattato di Prüm deve farsi carico della protezione dei dati, proprio come premessa per rendere compatibile lo scambio d’informazioni.</p>
      <p sl="it">Un ultimo aspetto della decisione riguarda la valutazione periodica. Sarà una valutazione importante, sia sull’effettività operativa, cioè su come funzionerà questa serie di disposizioni, sia sul funzionamento delle clausole di salvaguardia. Detta valutazione sarà utile anche per il Parlamento, al quale ovviamente sarà trasmessa.</p>
      <p sl="it">Sul sistema d’informazione sui visti non posso che congratularmi con l’on. Ludford, la relatrice, e con la Presidenza, nonché complimentarmi per lo sforzo fatto insieme per raggiungere un buon accordo; un buono accordo in qualche modo potrà essere utile per garantire sia le esigenze di sicurezza chieste da molti governi, sia le esigenze di protezione dei dati personali: sono diritti non negoziabili per l’Unione europea! Nei consolati, nei posti di frontiera, avremo strumenti migliori che funzioneranno meglio e saranno a disposizione dei viaggiatori onesti, mentre permetteranno alle forze di polizia di individuare casi gravi di violazioni della legge. Le regole per la protezione dei dati sono state inserire con forza nell’accordo sul sistema informativo dei visti. Queste regole, anche quelle relative alle impronte digitali, erano assolutamente necessarie. Grazie a questo accordo la Commissione può sviluppare l’applicazione tecnica che sarà necessaria perché, come sapete, il nostro obiettivo è rendere operativo il sistema VIS dalla primavera 2009, rispettando il tempo programmato.</p>
      <p sl="it">Nella gestione operativa del sistema c’è una richiesta precisa: affidare, dopo una valutazione d’impatto da eseguire, la gestione operativa a un organismo, a una struttura tecnica. Detta struttura tecnica potrà essere proposta operativamente entro due anni dall’entrata in funzione del sistema VIS, sia per le implicazioni economiche da valutare, sia per la valutazione d’impatto tecnica da effettuare. Vi anticipo una mia personale valutazione: se vi dovrà essere un organismo di gestione operativa, esso non potrà essere limitato solamente a VIS, dovrà essere un unico strumento operativo di gestione di SIS II e di VIS insieme, onde ottimizzare l’uso delle risorse e la capacità di lavoro.</p>
      <p sl="it">Il terzo tema riguarda la decisione quadro sulla protezione dei dati: anche qui devo ingraziare l’on. Roure per la sua relazione, la quale dà un incoraggiamento al Consiglio. Già nel lontano 2005 presentai la proposta, ho più volte fatto appello ai ministri in Consiglio, oggi ci stiamo avvicinando ad una soluzione condivisa. Su un primo aspetto ripeto la mia opinione, che è ben nota: avrei voluto l’applicazione di queste regole per la protezione dei dati, il terzo pilastro, anche nell’ordinamento interno degli Stati membri, non soltanto per lo scambio transfrontaliero di dati e la cooperazione transfrontaliera; condivido pertanto la proposta dell’on. Roure, entro tre anni al massimo dall’adozione della decisione quadro dovremo riesaminarne lo scopo, l’ambito di applicazione e quindi forse anche la possibilità di estendere queste regole all’ordinamento interno. Tre anni sono un lasso di tempo sufficiente.</p>
      <p sl="it">L’on. Roure parla di una valutazione, proprio questa di cui stiamo parlando, per armonizzare ancor più le regole sulla protezione dei dati. Una possibilità non esclude l’altra, si possono fare entrambe le cose cogliendo l’occasione della relazione che tre anni dopo l’entrata in vigore dovrà dire se il meccanismo ha funzionato, dove si può migliorare e dove si può ulteriormente armonizzare. Su un punto dovrebbero essere tutti d’accordo, la necessità di escludere l’utilizzazione dei dati per obiettivi che non siano predefiniti, cioè si possono utilizzare dati personali per finalità di polizia e di sicurezza solamente indicando prima quali sono le categorie di obiettivi per i quali le autorità di sicurezza procedono. Questo è un principio chiave, su cui dovremmo essere ben fermi.</p>
      <p sl="it">Resta una discussione da fare sulle autorità di supervisione sulla protezione dei dati, certamente occorrerà una riflessione profonda perché le attuali autorità e la futura autorità europea hanno caratteristiche molto diverse, quindi probabilmente una decisione più approfondita è necessaria. Ho contribuito con un’idea di 15 principi base per aiutare a facilitare l’accordo. Sono molto contento che la Presidenza del Consiglio ritenga utile l’esercizio da me proposto dei 15 principi base. In conclusione, possiamo recuperare il tempo perduto, ma su questo tema siamo fortemente in ritardo.</p>
    </intervention>
    <intervention id="3-148" speaker_id="28309" name="Fausto CORREIA" is_mep="True" mode="spoken" role="relatore" nationality="Portugal" birth_date="29-10-1951" birth_place="Coimbra" p_group="Socialist Group in the European Parliament" m_state="PT">
      <p sl="pt">Signor Presidente, signor Presidente in carica del Consiglio, Commissario Frattini, onorevoli colleghi, se permettete vorrei fare alcune brevi riflessioni riguardo all’iniziativa Prüm, oggi e domani oggetto di dibattito e di scrutinio per il Parlamento europeo, di cui sono stato il relatore nella commissione per le libertà civili, la giustizia e gli affari interni.</p>
      <p sl="pt">La proposta del Consiglio, presentata in maniera quasi chirurgica dal Parlamento tre mesi fa, è stata dibattuta e analizzata dalla commissione a una velocità sconcertante. A tal fine – con totale e costante impegno, competenza e dedizione da parte della segreteria della commissione – è stata proposta l’idea di un’audizione pubblica che coinvolgesse tutti gli attori pubblici e privati allo scopo di capire, il più possibile, quali fossero le loro preoccupazioni. E’ un processo che cerca di trovare il giusto equilibrio tra la necessità di una cooperazione di polizia efficace e la difesa e la promozione dei diritti fondamentali.</p>
      <p sl="pt">Questo esercizio di riflessione è estremamente importante vista la natura della proposta, che stabilisce meccanismi per promuovere l’intervento e le indagini in materia penale ma che, potenzialmente, danneggia i diritti e le libertà dei cittadini, un aspetto che non può e non deve essere ignorato.</p>
      <p sl="pt">In qualità di relatore che ha lavorato su un’iniziativa di tale importanza e visibilità le mie principali preoccupazioni erano, pertanto, di trovare un equilibrio tra le esigenze di un’efficace cooperazione di polizia nella lotta alle principali minacce ai fondamenti stessi dell’Unione europea, ovverosia la criminalità e il terrorismo, e la tutela dei diritti fondamentali delle persone.</p>
      <p sl="pt">Ovviamente, trovare questo equilibrio e tradurlo in un testo che fosse accettato dalla stragrande maggioranza degli eurodeputati che fanno parte della commissione per le libertà civili, la giustizia e gli affari interni e appartengono a realtà politiche diverse non è stato compito facile, anche se indubbiamente gratificante. Credo onestamente che le proposte che saranno sottoposte al voto dell’Assemblea migliorino in maniera significativa il testo presentato dal Consiglio. Pertanto sono lieto che gli emendamenti da noi convenuti, risultato di un ampio consenso tra i vari gruppi rappresentati in Parlamento e di una stretta collaborazione tra il relatore e i relatori ombra, siano stati adottati quasi all’unanimità dalla commissione, con una sola astensione. Ora spero che saranno accettati altrettanto positivamente dall’Assemblea.</p>
      <p sl="pt">Tra gli emendamenti proposti sottolineo, per l’importanza che rivestono per l’economia, i seguenti, che si distinguono da quella che, formalmente, deve essere una decisione quadro: una maggiore armonizzazione delle condizioni di accesso alle basi di dati biometrici, limitando l’accesso alle indagini e, nel caso di dati dattiloscopici, alla prevenzione di gravi crimini penali; una chiara definizione delle regole da applicarsi alle operazioni congiunte; la definizione di criteri di stretta necessità per garantire una trasmissione di dati personali legittima, soprattutto nelle situazioni più delicate, negli eventi di grandi dimensioni e nella prevenzione di attacchi terroristici; l’estensione dell’applicazione del capitolo sulla protezione dei dati a tutte le forme di trattamento dei dati, assicurando il recepimento di tutte le raccomandazioni avanzate dal supervisore europeo per la protezione dei dati; l’applicazione di un periodo massimo per la conservazione dei dati personali; la definizione di garanzie specifiche atte a proibire il trattamento di dati sensibili che possono essere usati per il profiling etnico; il rafforzamento del ruolo del Parlamento nel follow-up della proposta di decisione, in particolare nell’adozione delle misure di attuazione e di valutazione; infine, il chiarimento del rapporto tra questa proposta di decisione e la proposta di decisione quadro sulla protezione dei dati nel terzo pilastro, essendo questa sempre e comunque un quadro normativo generale in materia.</p>
      <p sl="pt">Infine, desidero riconoscere l’importanza dell’integrazione nell’ordinamento giuridico dell’Unione europea dei meccanismi di intervento introdotti dal trattato di Prüm, indubbiamente importanti nella lotta al terrorismo e alla criminalità organizzata. Tuttavia, devo confessare la mia preoccupazione per come si esprimerà il Consiglio in merito al parere del Parlamento.</p>
      <p sl="pt">Per concludere, l’adozione della decisione quadro tesa a consolidare la cooperazione transfrontaliera, in particolare nella lotta al terrorismo e alla criminalità, mancherà chiaramente di legittimità democratica se il ruolo del Parlamento sarà parzialmente o totalmente ignorato. Ciò non contribuirebbe a rafforzare la fiducia dei cittadini dell’Unione nel processo di costruzione comunitaria; anzi, avrebbe proprio l’effetto contrario.</p>
    </intervention>
  </section>
  <section id="creitem17" title="17. Benvenuto">
    <intervention id="3-150" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">Onorevoli deputati, se mi permettete vorrei far notare che in galleria era presente un gruppo di ospiti, un gruppo di uomini e donne che nel mio paese sono conosciuti con il nome di “bambini della guerra”. Erano bambini che, tra il 1936 e il 1939, sono fuggiti dalla Spagna, dai bombardamenti fascisti, che sono stati evacuati e hanno trovato assistenza e solidarietà presso famiglie in Belgio e nel Regno Unito. Oggi, a oltre 75 anni di età, sono venuti in visita al Parlamento per essere qui tra noi, ed è per noi molto importante e commovente rendere loro omaggio e, in particolare, rendere omaggio alla solidarietà del popolo belga e britannico, che li ha accolti e ha offerto loro quelle famiglie di cui erano stati privati nel loro paese.</p>
    </intervention>
  </section>
  <section id="creitem18" title="18. Rafforzamento della cooperazione transfrontaliera, soprattutto nella lotta al terrorismo e alla criminalità transfrontaliera (Trattato di Prüm) – Sistema d’informazione sui visti (VIS) – Accesso alla consultazione del sistema di informazione sui visti (VIS) – Protezione dei dati personali (seguito della discussione)">
    <intervention id="3-152" speaker_id="4529" name="Baroness Sarah LUDFORD" is_mep="True" mode="spoken" role="relatore" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">Signor Presidente, desidero iniziare il mio intervento associandomi all’indirizzo di benvenuto da lei rivolto ai nostri importanti ospiti. Prima di illustrarvi le osservazioni che ho preparato – e impiegherò meno di dieci minuti, con vostro, ne sono certa, grande sollievo – temo di dover accennare a una nota dolente, ovvero il fatto che questo tema è iscritto all’ordine del giorno come discussione congiunta sulla cooperazione transfrontaliera, lotta al terrorismo e alla criminalità. Sullo schermo sta scritto semplicemente che questa è una discussione sul terrorismo. Nella sua introduzione, il Presidente in carica del Consiglio Altmaier ha annunciato che avremmo parlato di tre progetti sulle attività di polizia transfrontaliere. Bene, le mie considerazioni riguardano per la maggior parte il regolamento che istituisce il sistema di informazione sui visti, che è un sistema di gestione dei confini la cui finalità principale non è la lotta al terrorismo e alla criminalità. Mi dispiace, ma non posso assolutamente essere d’accordo con la scelta del titolo di questa discussione perché ritengo che una formulazione così imprecisa dia l’impressione che il nostro intento è quello di istituire un controllo alle frontiere o creare una banca dati per il monitoraggio dell’immigrazione – e non dimentichiamo che il 99,9 per cento di coloro che entrano nell’Unione europea sono viaggiatori in regola, senza alcun legame con ambienti criminali, e che lo stesso vale per gli immigrati clandestini e altre persone arrivate nell’UE in modo non autorizzato. Trovarsi in un territorio senza averne l’autorizzazione non è, di per sé, un reato penale. Mi spiace aver dovuto impiegare così tanto tempo per precisare questo punto.</p>
      <p sl="en">Sono passati due anni e mezzo da quando la Commissione ha avanzato le sue proposte sul sistema di informazione sui visti, e abbiamo avuto quasi un anno e mezzo di negoziati spesso intensi. Sono quindi molto lieta che siamo riusciti a concludere un accordo forte ed equilibrato su queste due proposte legislative, estremamente complesse, nonché su un regolamento e una decisione.</p>
      <p sl="en">Ringrazio la Presidenza tedesca, in particolare il ministro degli Interni Wolfgang Schäuble, ma anche il Presidente Altmaier, per il loro forte impegno politico su questi dossier ; ringrazio altresì le presidenze precedenti, specialmente quella finlandese, che si sono anch’esse prodigate per giungere a un accordo. Nel mio lungo elenco di ringraziamenti non posso tralasciare la Commissione e soprattutto il Vicepresidente Frattini, che ci ha fornito un aiuto molto concreto accompagnandoci durante questo processo e facilitando il raggiungimento dell’accordo finale. So anche che questo risultato non sarebbe stato possibile senza il sostegno di tutti i relatori ombra – gli onorevoli Cashman, Klamt, Kaufmann e Ždanoka –, cui va la mia gratitudine. Infine, rivolgo un sentito ringraziamento ai servizi del Parlamento, che hanno lavorato moltissimo fornendo un contributo inestimabile. Un grazie speciale va alla mia assistente personale Alexandra, che è stata assolutamente superba.</p>
      <p sl="en">Voglio fare un’importante precisazione istituzionale. Ci siamo occupati di due proposte, una secondo la procedura di codecisione e l’altra secondo la procedura di consultazione; in realtà, però, siamo riusciti ad affrontarle come un pacchetto unico, raggiungendo così una sorta di codecisione anche sulla misura relativa al terzo pilastro.</p>
      <p sl="en">L’accordo raggiunto dimostra che il Parlamento è un partner affidabile in sede di codecisione su questioni altamente complesse afferenti la giustizia e gli affari interni. Dimostra inoltre che la separazione tra il primo e il terzo pilastro è semplicemente inefficiente e assurda. Coinvolgere il Parlamento europeo su un piano di parità nelle decisioni riguardanti la legislazione sulla cooperazione giudiziaria e di polizia in campo penale non può che rafforzare la legittimità dei provvedimenti adottati al riguardo. Colgo perciò quest’occasione per sollecitare i leader che parteciperanno al Vertice del 21 giugno a trovare un’intesa sull’eliminazione dei veti nazionali in questo settore come regola generale.</p>
      <p sl="en">Passando ora al contenuto dell’accordo, credo che siamo riusciti a raggiungere quelli che erano i miei obiettivi sin dall’inizio: avere un sistema con finalità, regole e responsabilità ben delineate, un sistema che dia innanzi tutto un significativo contributo affinché le nostre frontiere siano sicure e gestite correttamente. Inoltre, tale sistema faciliterà la vita ai viaggiatori legali, che sono la maggioranza di coloro che hanno un visto Schengen, e migliorerà la sicurezza interna.</p>
      <p sl="en">Il Parlamento ha fornito un rilevante apporto in termini di chiarezza e rigore al sistema di informazione sui visti, riducendo i rischi di abusi o malfunzionamenti e riconoscendo ai cittadini il diritto di essere risarciti in caso di errori. Sono fiduciosa che questo sistema non solo garantirà un adeguato livello di sicurezza, ma rispetterà anche i diritti delle persone e le libertà civili. Sono state introdotte molte altre migliorie per quanto riguarda la protezione e la sicurezza dei dati, le procedure di fall-back per l’utilizzo dei dati biometrici, l’inasprimento delle norme che regolamentano l’accesso, l’uso e il trasferimento, nonché i poteri di controllo delle autorità responsabili della protezione dei dati.</p>
      <p sl="en">L’elemento di novità è rappresentato da un risultato molto positivo che il Parlamento è riuscito a ottenere e che dovrebbe costituire un precedente. Si tratta dell’accesso alla banca dati del sistema di informazione sui visti da parte delle forze di polizia. Dopo trattative alquanto difficili, gli Stati membri hanno infine riconosciuto che questo sistema non è in prima istanza uno strumento di applicazione della legge e che pertanto qualsiasi accesso da parte dei servizi di polizia o intelligence non può essere diretto e immediato, bensì sarà indiretto, controllato e filtrato attraverso punti di accesso centrali, dove sarà verificata la legittimità di ogni richiesta. Tuttavia, poiché anche al Parlamento, al pari degli Stati membri, preme che siano predisposti strumenti idonei a contrastare la criminalità e il terrorismo, abbiamo concordato una procedura d’urgenza per i casi di emergenza che può essere sintetizzata come “prima chiedi, poi giustifica”, da applicarsi in situazioni eccezionali di minacce incombenti.</p>
      <p sl="en">Il sistema di informazione sui visti sarà la più ampia banca dati biometrica al mondo, conterrà informazioni relative a circa 20 milioni di richiedenti e conserverà le impronte digitali di 70 milioni di persone alla volta. La raccolta dei dati biometrici può rafforzare la tutela della vita privata ma anche costituire un’invasione della privacy , e lo stesso rigore che ha informato questo sistema dovrà essere applicato per garantire la sicurezza anche di altri sistemi biometrici, sia già esistenti che di futura realizzazione. Ciò è tanto più importante laddove è in gioco una possibile interoperatività futura o addirittura un’interconnessione tra sistemi diversi, che potrebbe comportare gravi rischi per la privacy , come hanno osservato le autorità responsabili della protezione dei dati, tra cui il Commissario britannico all’informazione Richard Thomas.</p>
      <p sl="en">In qualità di legislatori, abbiamo il dovere di assicurare che stiamo facendo del nostro meglio per massimizzare i benefici e minimizzare i rischi insiti nelle nuove tecnologie. Codecisione significa corresponsabilità; dunque, una parte importante del progetto consisterà nel controllo della sua attuazione e nella valutazione. Il Parlamento dovrà essere pienamente informato sulla verifica del sistema, che mi auguro darà esiti positivi e consentirà così al sistema di diventare operativo senza intoppi. La legislazione comunitaria è piena di clausole di revisione che restano lettera morta; non dovrà accadere lo stesso con il sistema di informazione sui visti.</p>
      <p sl="en">Concludo ricordando altre due questioni rilevanti. Il Consiglio si è impegnato, con due dichiarazioni politiche, a presentare entro tempi brevi un accordo soddisfacente su due disposizioni di fondamentale importanza. La prima è la decisione quadro sulla protezione dei dati, di cui abbiamo ampiamente parlato stasera e che riguarda l’adozione di norme adeguate per lo scambio di dati connessi con la sicurezza, compresi quelli che la polizia otterrà accedendo al sistema di informazione sui visti. La seconda è la cosiddetta direttiva sul rimpatrio.</p>
      <p sl="en">L’importanza di questi strumenti per l’Europa e i suoi cittadini è ovvia ed evidente; desidero pertanto sollecitare il Consiglio a mantenere gli impegni politici che ha assunto.</p>
    </intervention>
    <intervention id="3-153" speaker_id="4313" name="Martine ROURE" is_mep="True" mode="spoken" role="relatore" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="fr">Signor Presidente, la cooperazione giudiziaria e di polizia è una priorità dell’Unione europea ai fini di una più efficace lotta contro la criminalità organizzata e il terrorismo internazionale. Su tale valutazione siamo concordi. Tuttavia, una maggiore cooperazione di polizia richiede un più intenso scambio di dati tra le autorità competenti dei vari Stati membri.</p>
      <p sl="fr">L’Unione europea deve nondimeno garantire un livello di protezione del diritto alla riservatezza che sia almeno paragonabile a quello previsto nell’ambito del primo pilastro. Sarà così possibile rafforzare il principio della fiducia reciproca che è il fondamento della cooperazione giudiziaria e di polizia. Infatti, le autorità nazionali competenti saranno disposte a scambiare informazioni solo se saranno certe che i dati che ricevono sono del tutto affidabili e che i dati che comunicano godranno della stessa protezione di cui beneficiano nei loro paesi. Questa discussione congiunta è pertanto positiva.</p>
      <p sl="fr">Deploro, tuttavia, che il Consiglio non abbia previsto la necessità di collegare l’adozione della decisione quadro sulla protezione dei dati con gli strumenti per lo scambio dei dati, quali il sistema di informazione Schengen di seconda generazione, il SIS II, e il sistema di informazione sui visti, il VIS. Di fatto, come abbiamo già rilevato più volte, il Parlamento europeo si troverà nell’impossibilità di portare avanti le discussioni su nuovi scambi di dati senza poter fare riferimento a una normativa comunitaria sulla protezione dei dati.</p>
      <p sl="fr">Per tale motivo condanno il modo in cui è stato negoziato e concluso il trattato Prüm, al di fuori di tutti gli strumenti esistenti attualmente a livello di Unione europea. Siamo naturalmente molto lieti che la Presidenza tedesca abbia permesso di integrarlo nelle competenze dell’Unione europea allo scopo, in particolare, di garantire un controllo democratico da parte del Parlamento europeo. Ma anche così, è inaccettabile che le consultazioni con il Parlamento su questo trattato, che ha evidenti implicazioni per la tutela del diritto alla riservatezza dei cittadini europei, siano state condotte in tutta fretta. Il trattato di Prüm contiene, sì, alcune disposizioni sulla protezione dei dati, che però non sono ancora sufficienti. L’adozione del trattato andrebbe quindi subordinata all’adozione della decisione quadro sulla protezione dei dati nell’ambito del terzo pilastro.</p>
      <p sl="fr">Detto ciò, desidero ringraziare la Presidenza tedesca per i suoi sforzi volti a superare la situazione di stallo in cui si trova al Consiglio la decisione quadro sulla protezione dei dati. Ho apprezzato molto i contatti alquanto costruttivi che ho avuto con il Ministro Schäuble e il Sottosegretario Altmaier, e li ringrazio. Sono grata altresì al Commissario Frattini per il suo aiuto e il suo appoggio.</p>
      <p sl="fr">Possiamo essere d’accordo sul fatto che la decisione quadro rappresenta un primo passo verso la protezione dei dati nel terzo pilastro e che non può in alcun caso consentire un livello di protezione inferiore a quello garantito dalla Convenzione n. 108 del Consiglio d’Europa e dai relativi protocolli.</p>
      <p sl="fr">Mi auguro che il Consiglio caldeggerà la nostra proposta di compromesso sull’ambito di applicazione della decisione quadro. Come ha detto il Commissario Frattini, una valutazione fra tre anni ci permetterà, di fatto, di dimostrare concretamente la necessità di ampliare l’ambito di applicazione della decisione ai dati trattati a livello nazionale.</p>
      <p sl="fr">Ricordo inoltre che per il Parlamento è assolutamente essenziale affrontare la questione dell’accesso e della gestione dei dati da parte di privati. Siamo altresì pienamente impegnati a garantire un adeguato livello di protezione dei dati per tutti i trasferimenti a paesi terzi. Più esattamente, non si tratta di stilare un elenco dei paesi nei quali il livello della protezione dei dati è adeguato; no, si tratta piuttosto di definire l’adeguatezza della protezione dei dati caso per caso.</p>
      <p sl="fr">Adottando la dichiarazione politica allegata al VIS, la Presidenza tedesca ha riconosciuto la nostra giustificata preoccupazione. Nella dichiarazione si precisa che il Consiglio continua a ritenere prioritaria l’adozione della decisione quadro sulla protezione dei dati quanto prima possibile e, comunque, al più tardi entro la fine del 2007.</p>
      <p sl="fr">Concludo ricordando al Consiglio che già nel dicembre 2005, durante la discussione sulla conservazione dei dati, aveva assunto un primo impegno politico per una rapida adozione di questo documento. Oggi posso dire che il Parlamento europeo è molto fiducioso che il Consiglio manterrà la parola data.</p>
    </intervention>
    <intervention id="3-154" speaker_id="1337" name="Manuel MEDINA ORTEGA" is_mep="True" mode="spoken" nationality="Spain" birth_date="15-12-1935" birth_place="Arrecife " p_group="Socialist Group in the European Parliament" m_state="ES">
      <p sl="es">relatore per parere della commissione giuridica. – Signor Presidente, la commissione per le libertà civili, la giustizia e gli affari interni aveva chiesto alla commissione giuridica di valutare la base giuridica della proposta di una decisione del Consiglio sul rafforzamento della cooperazione transfrontaliera, soprattutto nella lotta al terrorismo e alla criminalità transfrontaliera.</p>
      <p sl="es">La proposta dei governi che hanno assunto questa iniziativa si fondava su due articoli: l’articolo 30, lettere a) e b), riguardante la cooperazione operativa, e l’articolo 31, ma anche l’articolo 34, paragrafo 2, lettera c).</p>
      <p sl="es">Il riferimento all’articolo 34, paragrafo 2, lettera c) e gli altri richiami precedenti rendevano possibile l’adozione di misure di cooperazione ma non l’armonizzazione delle legislazioni, mentre in realtà il testo della proposta riguarda l’armonizzazione delle norme.</p>
      <p sl="es">La commissione giuridica ha ritenuto che la disposizione da applicare non fosse l’articolo 34, paragrafo 2, lettera c), bensì l’articolo 34, paragrafo 2, lettera b), che autorizza l’armonizzazione delle legislazioni. Questa proposta, approvata all’unanimità dalla commissione giuridica, è stata accolta dalla commissione per le libertà civili, la giustizia e gli affari interni. Ritengo pertanto che la proposta sia corretta e ne raccomando l’approvazione da parte del Parlamento.</p>
    </intervention>
    <intervention id="3-155" speaker_id="28225" name="Herbert REUL" is_mep="True" mode="spoken" nationality="Germany" birth_date="31-08-1952" birth_place="Langenfeld" p_group="Group of the European People's Party (Christian Democrats)" m_state="DE">
      <p sl="de">a nome del gruppo PPE-DE. – Signor Presidente, signor Presidente in carica del Consiglio, Vicepresidente Frattini, onorevoli colleghi, lo scarso entusiasmo che l’opinione pubblica prova per il progetto europeo getta spesso un’ombra sulle nostre discussioni sul futuro dell’Europa. Per mezzo del trattato di Prüm, inizieremo ora a contribuire in misura rilevante al tentativo di suscitare maggiori consensi tra i cittadini europei per il progetto europeo, anche grazie all’offensiva del Consiglio e alla cooperazione tra la nostra Assemblea e la Commissione, che ci hanno permesso di affrontare una questione importante come quella del pericolo pubblico rappresentato dal terrorismo e dal crimine organizzato non limitandoci a semplici parole ma adottando provvedimenti concreti. Ne abbiamo discusso in diverse occasioni in quest’Aula e nella commissione competente e siamo giunti alla conclusione che è urgente e necessario agire nell’ambito della cooperazione transfrontaliera di polizia. Abbiamo ripetutamente deplorato che a tale proposito i progressi sono lenti o mancano del tutto.</p>
      <p sl="de">Sappiamo che lo scambio di informazioni per quanto riguarda la concordanza di dati sul DNA e di dati dattiloscopici potrebbe aumentare la sicurezza dei cittadini. Mi fa pertanto molto piacere che abbiamo raggiunto qualche risultato sulla proposta di inserire parti del trattato di Prüm in un quadro legislativo europeo.</p>
      <p sl="de">Consentitemi, però, di dire in tutta onestà che mi aspettavo qualcosa di più, visto che in discussioni precedenti ci eravamo già spinti più avanti. Devo rilevare anche che, su taluni punti, il nostro gruppo avrebbe preferito una ponderazione meno dettagliata della struttura della protezione dei dati, perché riteniamo che queste decisioni aggiuntive non fossero necessarie, considerato che le materie trattate sono già coperte dal trattato di Prüm. Tuttavia, sulla base di una valutazione complessiva dello strumento – e il relatore vi ha già accennato –, abbiamo deciso infine di appoggiare il progetto nella sua interezza, nonostante le riserve che tuttora nutriamo in merito ad alcune disposizioni.</p>
      <p sl="de">E’ importante che il progetto produca risultati e che possiamo ottenere successi in questo ambito. Il progetto servirà a rafforzare l’immagine pubblica dell’Europa.</p>
    </intervention>
    <intervention id="3-156" speaker_id="4532" name="Michael CASHMAN" is_mep="True" mode="spoken" nationality="United Kingdom" birth_date="17-12-1950" birth_place="London" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">a nome del gruppo PSE. – Signor Presidente, è sempre un piacere che sia lei a presiedere la seduta quando si parla di libertà fondamentali e diritti umani. Mi riferisco al regolamento e alla decisione sul sistema di informazione sui visti.</p>
      <p sl="en">Devo dire che, dopo due anni e mezzo, ho l’impressione che stiamo vivendo la fine di un amore non corrisposto. Ho ammirato questo dossier da lontano, ho cercato di resistervi, gli ho fatto la corte, ma non ho mai avuto la sensazione che la mia passione fosse realmente corrisposta. Nondimeno sono grato all’onorevole Ludford e agli altri relatori ombra per la stretta collaborazione.</p>
      <p sl="en">Due anni e mezzo non è, però, un periodo di tempo di cui andar fieri. Non c’è motivo di essere compiaciuti di noi stessi. Si tratta di un accordo raggiunto in prima lettura, però i progressi sono stati lenti. Abbiamo di fronte a noi un buon pacchetto di norme; tuttavia, se vogliamo essere efficienti in sede di codecisione, dobbiamo agire con più celerità ed efficienza. Devo precisare che questo è un appello a trovare maggiori risorse non solo per la Commissione ma anche per il Parlamento, tanto nel segretariato della commissione quanto in quelli della nostra delegazione.</p>
      <p sl="en">Come ho detto, abbiamo ora un testo che esprime una posizione equilibrata. Non contiene tutto ciò che i socialisti avrebbero voluto, però il mio gruppo è comunque del parere che esso comprenda gli elementi più importanti: accesso limitato e proporzionato, regole per la protezione dei dati, diritto di appello, che è assolutamente essenziale, sanzioni in caso di abusi e il principio di non discriminazione, che – lo dico con orgoglio – è stato fissato nella mia precedente relazione sul codice comunitario delle frontiere Schengen. Siamo inoltre lieti che la Presidenza tedesca possa accogliere il pacchetto delle norme riguardanti il sistema di informazione sui visti e la relativa decisione, che sono altrettanto importanti per noi. Accogliamo altresì con favore la disponibilità del Consiglio a trovare un accordo sulla decisione quadro concernente la protezione dei dati nell’ambito del terzo pilastro. Ciò è di fondamentale importanza.</p>
      <p sl="en">Desidero concludere su una questione, forse, un po’ controversa: quella dei dati biometrici e, in particolare, delle impronte digitali. A tale proposito dobbiamo cambiare atteggiamento se vogliamo veramente garantire le libertà civili, soprattutto la libertà di circolazione, e, sostanzialmente, migliorare la tutela dei minori che viaggiano da soli. Credo che così contribuiremo alla lotta contro il traffico di minori. Ciò significherà invadere o mettere in pericolo la privacy ? Credo di no. I rischi per la privacy dipendono dall’utilizzo dei dati biometrici e dalle modalità della loro conservazione.</p>
      <p sl="en">Concludo, come ho iniziato, esprimendo il mio apprezzamento a tutte le parti del Parlamento, alla Commissione e alla Presidenza per la stretta collaborazione che siamo riusciti a realizzare.</p>
    </intervention>
    <intervention id="3-157" speaker_id="28246" name="Alexander Nuno PICKART ALVARO" is_mep="True" mode="spoken" nationality="Germany" birth_date="26-05-1975" birth_place="Bonn-Bad Godesberg" p_group="Group of the Alliance of Liberals and Democrats for Europe" m_state="DE">
      <p sl="de">a nome del gruppo ALDE. – Signor Presidente, signor Commissario, Presidente in carica Altmaier, onorevoli colleghi, abbiamo avuto una riunione informativa molto dettagliata sul sistema di informazione sui visti e qualunque cosa io dica ora non può aggiungere nulla di rilevante alle importanti affermazioni che sono già state fatte.</p>
      <p sl="de">Mi limiterò pertanto a commentare il trattato di Prüm. Sono d’accordo con l’onorevole Herbert Reul quando afferma che il trattato rappresenta uno strumento valido. Il fatto che i dati che ero solito richiedere attraverso il sistema di assistenza amministrativa e giudiziaria possano ora essere scambiati in via digitale è senz’altro un esempio di buon senso. Quanto allo scopo e all’idea, non c’è molto da dire. Temo però che stiamo compiendo tre errori madornali: uno nel settore della sicurezza interna, uno nel settore della giustizia e degli affari interni, uno in relazione al terzo pilastro. Noi crediamo che la velocità sia di per sé una virtù. Non ci soffermiamo più a valutare se determinati meccanismi funzionano bene o a pensare come possono essere migliorati. Per quanto attiene al terzo pilastro, oggi abbiano udito alcuni commenti sulla trasparenza e la democrazia, quanto meno nell’ottica del coinvolgimento del Parlamento e del suo diritto a essere informato. Ciò che più mi preme dire è questo: ovviamente, tra Germania e Austria gli scambi funzionano bene e conosciamo gli ottimi risultati ottenuti. Ora, però, provate a immaginare cosa succederebbe con 27 paesi: basta che calcoliate il numero di combinazioni possibili e vedrete subito cosa ciò significhi in termini di volume di dati scambiati e di informazioni che una banca dati deve essere in grado di fornire in un contesto del genere. Non sappiamo neppure se, allo stato attuale, ciò sia tecnicamente fattibile.</p>
      <p sl="de">Un’altra osservazione che vorrei fare è che i dati, specialmente quelli delle impronte digitali e del DNA, sono conservati negli Stati membri per motivi diversi. Nel Regno Unito, come l’onorevole collega Sarah Ludford probabilmente sa benissimo, è in corso di realizzazione un database in cui, alla fine, confluiranno i dati dell’intera popolazione. In quale misura lo scambio di questi dati diventa legittimo e gestibile in simili circostanze? Un altro aspetto da considerare è quello dei costi. Saranno ancora gli Stati membri a dover pagare il conto, anche se credo che, in caso di necessità, una parte dei costi potrebbe essere addebitata al bilancio comunitario – tutto dipenderà dall’accordo che raggiungeremo in merito; so che la Polonia, per esempio, è di parere diverso. Se non ricordo male, ho letto in un documento della Presidenza del Consiglio che per la Germania si prevede un esborso di circa 900 000 euro; non capisco, allora, come la House of Lords , in un suo studio, abbia potuto stimare in circa 35 milioni di euro il costo del progetto per il Regno Unito. Non è possibile che ci siano così grandi differenze tra le stime!</p>
      <p sl="de">Se non avessimo avuto un eccellente segretariato della commissione e collaboratori eccezionali, non saremmo arrivati nemmeno a pagina 2 nella nostra valutazione del trattato di Prüm e del parere accompagnatorio del Parlamento. Concludo con una richiesta. E’ stato detto più volte che in questo caso la procedura è stata pesantemente criticata; di certo non è stato rispettato il principio di legiferare meglio né è stata garantita la partecipazione democratica di una terza Istituzione. In futuro, faremo meglio a collaborare correttamente e ragionevolmente, invece di procedere come nel caso del trattato di Prüm – anche se voi avete effettivamente il diritto formale di esercitare pressioni su di noi per il periodo di tre mesi. Né è utile a creare un clima di lavoro favorevole il fatto che un funzionario pubblico di alto livello della Presidenza del Consiglio, di fronte alla commissione per le libertà civili, la giustizia e gli affari interni, a una domanda sugli emendamenti del Parlamento al trattato di Prüm risponda in questo modo: “Se ne tenessimo conto in questa fase e riaprissimo il pacchetto che è stato concordato con gli Stati membri, non andremmo mai avanti”. Non è così che si collabora. Per tutto il resto, Presidente Altmaier, lei sa che gode della mia alta stima.</p>
    </intervention>
    <intervention id="3-158" speaker_id="33946" name="Andrzej Tomasz ZAPAŁOWSKI" is_mep="True" mode="spoken" nationality="Poland" birth_date="06-11-1966" birth_place="Wałbrzych" p_group="Independence/Democracy Group" m_state="PL">
      <p sl="pl">a nome del gruppo UEN. – Signor Presidente, il terrorismo e la criminalità sono in questo momento le minacce più gravi per la vita quotidiana dei cittadini dell’Unione europea. E’ evidente che occorre maggiore collaborazione tra gli Stati membri dell’Unione nello scambio di informazioni sulle persone che rappresentano una minaccia potenziale. Non va tuttavia dimenticato che i dati sensibili dei cittadini dell’Unione non possono essere comunicati alle forze di polizia né alle autorità di frontiera nel corso dei normali controlli, e che tali autorità devono ovviamente poter accedere per quanto possibile a quelle informazioni in relazione a cittadini di paesi terzi. Questo vale in particolare per i paesi in cui l’attività criminale sia ampiamente diffusa.</p>
      <p sl="pl">La situazione è ben diversa qualora si debbano mettere a disposizione dei servizi speciali e delle autorità investigative degli Stati membri dati sensibili di determinate persone che si ritiene facciano parte di organizzazioni criminali. Condivido il parere della commissione giuridica secondo cui tale questione andrebbe regolamentata sulla base delle disposizioni del Trattato che istituisce l’Unione europea, posto che alcune delle disposizioni contenute nella risoluzione riguardano la sovranità degli Stati membri dell’UE.</p>
    </intervention>
    <intervention id="3-159" speaker_id="1849" name="Sylvia-Yvonne KAUFMANN" is_mep="True" mode="spoken" nationality="Germany" birth_date="23-01-1955" birth_place="Berlin" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">a nome del gruppo GUE/NGL. – Signor Presidente, desidero intervenire brevemente in merito al sistema di informazione sui visti. Ne abbiamo sicuramente bisogno; tuttavia, non posso nascondere di nutrire tuttora parecchi dubbi sulla sua struttura effettiva.</p>
      <p sl="de">Tali dubbi concernono principalmente la grande diffusione dei dati biometrici. A tutt’oggi non disponiamo ancora di uno studio specifico sull’impatto del sistema; peraltro, non sappiamo con certezza neppure se sia possibile dal punto di vista amministrativo gestire una quantità di dati così grande. Tuttavia, questi aspetti sono di essenziale importanza ai fini della sicurezza dei dati e, soprattutto, dei diritti fondamentali di ogni singola persona registrata.</p>
      <p sl="de">Ritengo che sussistano problemi anche riguardo all’accesso delle autorità di sicurezza al sistema di informazione sui visti nel quadro della cooperazione giudiziaria e di polizia, poiché non esiste ancora un adeguato meccanismo armonizzato per la protezione dei dati all’interno del terzo pilastro.</p>
      <p sl="de">A mio parere, la proposta presentata dalla Presidenza tedesca del Consiglio è tutt’altra cosa rispetto al testo originariamente approvato dal Parlamento nel settembre 2006 ed è del tutto inadeguata al livello di protezione dei dati applicabile alle attività nell’ambito del primo pilastro. Per questi motivi, non posso approvare il regolamento né la decisione nelle rispettive versioni attuali, e dunque mi asterrò dal voto.</p>
      <p sl="de">Concludo ringraziando tutti i relatori per lo spirito di collaborazione con cui hanno affrontato il loro compito.</p>
    </intervention>
    <intervention id="3-160" speaker_id="28497" name="Gerard BATTEN" is_mep="True" mode="spoken" nationality="United Kingdom" birth_date="27-03-1954" birth_place="London" p_group="Europe of Freedom and Direct Democracy Group" m_state="GB">
      <p sl="en">a nome del gruppo IND/DEM. – Signor Presidente, lo scopo del trattato di Prüm è chiaramente quello di svolgere un ruolo pionieristico nel processo di integrazione dell’Unione europea. Sappiamo tutti che parlare di lotta alla criminalità e al terrorismo è secondario rispetto all’obiettivo vero. In quanto decisione quadro del Consiglio, il trattato diventerà parte del corpus legislativo comunitario, le sue disposizioni saranno vincolanti e non verranno sottoposte a scrutinio né approvazione secondo vere e proprie procedure democratiche. Il parlamento britannico non potrà in alcun modo impedire l’applicazione del trattato, e persino il Parlamento europeo ha un mero ruolo consultivo.</p>
      <p sl="en">Il Regno Unito si trova ad affrontare un rischio molto grave. Il mio paese dispone, ad esempio, del database di DNA più grande al mondo, con campioni di oltre 4,2 milioni di persone, molte delle quali sono assolutamente innocenti e non si sono mai macchiate di alcun reato; nondimeno, sono considerate alla stregua di potenziali sospetti. Stiamo assistendo alla creazione surrettizia di un Grande fratello su scala europea, nel tentativo di realizzare una più ampia integrazione politica.</p>
    </intervention>
    <intervention id="3-161" speaker_id="4278" name="Ewa KLAMT" is_mep="True" mode="spoken" nationality="Germany" birth_date="26-05-1950" birth_place="Straubing" p_group="Group of the European People's Party (Christian Democrats) and European Democrats" m_state="DE">
      <p sl="de">Signor Presidente, signor Presidente in carica del Consiglio, signor Vicepresidente della Commissione, onorevoli colleghi, la base giuridica del sistema di informazione sui visti che voteremo domani è uno di quei fascicoli che siamo riusciti a portare a buon fine dopo accanite discussioni da tutte le parti e dopo lunghe trattative. C’è quindi da sperare che un importante strumento europeo mirato a sveltire e monitorare la procedura di rilascio dei visti possa entrare in vigore prima della pausa estiva. Gli scambi di dati sui richiedenti asilo di paesi non aderenti a Schengen tra le autorità competenti in materia di asilo e immigrazione e tra le autorità di frontiera e di sicurezza accelereranno in misura notevole le procedure di rilascio e controllo dei visti. Saranno così avvantaggiati coloro che entrano nell’Unione europea onestamente, che sono cioè privi di precedenti penali, compresi coloro che viaggiano di frequente da e verso l’Unione, perché d’ora in avanti riceveranno il visto più velocemente e con meno formalità, sia che viaggino per turismo sia che viaggino per affari. Allo stesso tempo, il nuovo sistema faciliterà i controlli, che sono irrinunciabili in un’Unione europea con confini interni aperti.</p>
      <p sl="de">Tutti i gruppi politici possono dirsi soddisfatti del risultato ottenuto. Da un canto, l’Unione si premura di garantire che i visti saranno gestiti velocemente e in modo rispettoso nei confronti degli ospiti; dall’altro canto, si premura altresì di tutelare i propri cittadini prevenendo arrivi clandestini e le forme di criminalità organizzata ad essi associate.</p>
      <p sl="de">Ringrazio i relatori e tutti i colleghi che si sono impegnati in uno spirito costruttivo per trovare soluzioni. Consentitemi inoltre di rivolgere un ringraziamento speciale alla Presidenza tedesca, che è riuscita a far accettare al Consiglio molti dei nostri desiderata .</p>
    </intervention>
    <intervention id="3-162" speaker_id="28576" name="Stavros LAMBRINIDIS" is_mep="True" mode="spoken" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Signor Presidente, la Presidenza tedesca merita le nostre congratulazioni per essere finalmente riuscita a smuovere le acque stagnanti in cui si era arenata la questione della protezione dei dati nell’ambito del terzo pilastro. Purtroppo, non si può dire lo stesso delle procedure seguite per il trattato di Prüm.</p>
      <p sl="el">La storia di questo trattato può essere così riassunta: il trattato è partito con il piede sbagliato, ha continuato sul piede sbagliato e posso solo sperare che alla fine si metta in qualche modo sulla carreggiata giusta. E’ stato un errore che sette Stati membri abbiano inizialmente aderito al trattato raggirando le Istituzioni europee. E’ stato un errore che altri dieci Stati membri si siano recentemente affrettati a dichiarare la loro disponibilità a partecipare a questa forma di collaborazione extra istituzionale. La Presidenza tedesca ha fatto bene a decidere, alla fine, di integrare il trattato di Prüm nelle norme europee, ma ha sbagliato prendendo questa decisione all’improvviso, senza averne prima verificato seriamente l’efficacia. Ha inoltre sbagliato di grosso decidendo di sostenerlo in assenza di qualsiasi quadro di riferimento valido e adeguato per la protezione dei dati all’interno del terzo pilastro, e ha infine sbagliato di grosso sostenendolo con tanta fretta, minando così, di fatto, la facoltà del Parlamento di svolgere il suo ruolo consultivo in maniera integrata.</p>
      <p sl="el">Nonostante le difficoltà, il Parlamento è riuscito a redigere un’ottima relazione, e l’onorevole Correia merita ovviamente tutto il nostro apprezzamento. Domani saranno approvate alcune garanzie – poche ma valide – per assicurare che gli scambi, l’utilizzo e la protezione dei file di dati e sul DNA siano legittimi e limitati.</p>
      <p sl="el">Mi auguro che il Consiglio accolga i nostri emendamenti, per riconquistare un po’ di credibilità in merito alla necessaria – ribadisco: necessaria – collaborazione tra le forze di polizia, a parità di condizioni. Negli scorsi anni, tale collaborazione ha virato pericolosamente verso la sorveglianza e la repressione, senza adeguate tutele per i diritti fondamentali. Spesso le forze di polizia e i governi sono tentati di seguire, a breve termine, questa brutta strada; a lungo termine, però, essa si rivela essere estremamente pericolosa per il buon funzionamento della democrazia.</p>
    </intervention>
    <intervention id="3-163" speaker_id="37324" name="Adina-Ioana VĂLEAN" is_mep="True" mode="spoken" nationality="Romania" p_group="Group of the European People's Party (Christian Democrats)" m_state="RO">
      <p sl="en">Signor Presidente, accolgo con grande favore il pacchetto di proposte che il Parlamento approverà domani. Negli ultimi anni abbiamo intensificato gli sforzi a livello europeo per promuovere la cooperazione transfrontaliera nella lotta contro il terrorismo e la criminalità. Garantire uno scambio efficace di informazioni tra i corpi di polizia nazionali è di fondamentale importanza in un’Europa priva di confini interni; credo però che ciò debba automaticamente implicare un grado più elevato di protezione dei dati. Ecco perché sono favorevole anche all’approvazione della decisione che garantisce la protezione dei dati personali utilizzati a fini di sicurezza.</p>
      <p sl="en">Tali misure saranno indubbiamente molto utili; nondimeno, il caso Prüm ci insegna anche che dobbiamo dotarci di una visione globale che sottenda alle nostre politiche nel campo della cooperazione giudiziaria e di polizia. Credo che dobbiamo smetterla di continuare ad accumulare leggi nuove; sarebbe meglio, piuttosto, se la Commissione compisse una valutazione della legislazione vigente in questa materia, mettendoci così in condizione di adottare, una buona volta, un approccio coerente. In tale prospettiva, è essenziale altresì approvare la Costituzione, che prevede una procedura decisionale migliore nel settore giudiziario poiché riserva esclusivamente alla Commissione il diritto d’iniziativa. In un’epoca in cui il passatempo più diffuso sembra essere quello di collezionare montagne di dati, sarebbe forse opportuno fermarsi un attimo e chiedersi se essi siano effettivamente utilizzati, se siano utili e necessari.</p>
    </intervention>
    <intervention id="3-164" speaker_id="28469" name="Adamos ADAMOU" is_mep="True" mode="spoken" nationality="Cyprus" birth_date="30-10-1950" birth_place="Lemesos" p_group="Confederal Group of the European United Left - Nordic Green Left" m_state="CY">
      <p sl="el">Signor Presidente, oggi assumiamo una posizione di principio su un accordo riguardante gli scambi di informazioni di natura strettamente personale tra i servizi di sicurezza degli Stati membri, su un trattato che prevede tra l’altro un’azione comune dei servizi speciali nazionali e stranieri sul territorio degli Stati membri, con il pretesto di mantenere l’ordine pubblico.</p>
      <p sl="el">Il trattato prevede inoltre la possibilità di un’azione comune delle forze speciali e di polizia di due o più Stati durante eventi di rilevanza internazionale – sia politici che sportivi – nei quali siano previsti raduni e dimostrazioni. Nel contempo, un terzo Stato membro ha il diritto di consegnare profili di DNA, impronte digitali e altri dati personali di persone sospette. Ma la cosa più pericolosa di tutte è la legittimazione della presenza di agenti stranieri e dei loro interventi in un terzo Stato membro. Ai servizi è riconosciuto il diritto di entrare e invadere il territorio di un paese firmatario, in ogni momento, in casi di emergenza, anche in assenza di qualsiasi autorità locale.</p>
      <p sl="el">Invito tutti noi a stare molto attenti a come votare. Non dobbiamo sacrificare le nostre libertà civili sull’altare della lotta al terrorismo.</p>
    </intervention>
    <intervention id="3-165" speaker_id="28229" name="Manfred WEBER" is_mep="True" mode="spoken" nationality="Germany" birth_date="14-07-1972" birth_place="Niederhatzkofen" m_state="DE">
      <p sl="de">Signor Presidente, onorevoli colleghi, questo è un bel momento per coloro tra noi che si occupano di politica interna. Da un lato, infatti, stiamo assistendo a progressi nella realizzazione dello spazio di sicurezza e giustizia grazie al trattato di Prüm e agli strumenti del sistema di informazione sui visti; dall’altro lato, vediamo che si stanno facendo passi avanti anche in relazione ai diritti civili con la decisione quadro sulla protezione dei dati.</p>
      <p sl="de">Incentrerò il mio intervento sul tema della protezione dei dati. Nel terzo pilastro abbiamo fatto veramente un passo avanti. Devo sottolineare che il Parlamento, compreso il gruppo cui appartengo, nutre grande fiducia nelle pubbliche autorità. Quando parliamo di protezione dei dati, quello che diciamo non va interpretato come un’espressione di sfiducia. Sono stati compiuti molti progressi e, in particolare, i buoni risultati ottenuti grazie al trattato di Prüm sono evidenti a tutti. Al collega Alexander Alvaro devo dire che non sono così preoccupato delle grandi quantità di dati che si prevede saranno memorizzati; al contrario, sono molto lieto che tutti quei dati ci permetteranno di risolvere migliaia di crimini gravi commessi in Europa e di dare sicurezza ai cittadini.</p>
      <p sl="de">Il quadro per la protezione dei dati ripristina l’equilibrio tra gli esistenti e necessari poteri delle nostre autorità, da una parte, e i diritti civili dei cittadini, dall’altra. Restano ancora molti interrogativi senza risposta, ma stiamo nondimeno facendo un passo avanti. Voglio sottolineare che il gruppo del Partito popolare europeo (Democratici cristiani) e dei Democratici europei è favorevole a un quadro chiaramente definito per la protezione dei dati, che a nostro parere è un obiettivo di grandissima importanza.</p>
      <p sl="de">A ben guardare, abbiamo dovuto affrontare un compito molto difficile. Desidero pertanto esprimere il mio apprezzamento a tutti coloro che hanno partecipato a tale impresa: la Presidenza tedesca, senza la quale questi progressi sarebbero stati impensabili, l’onorevole Martine Roure, che ha negoziato in maniera eccellente a nome del Parlamento, e naturalmente il Commissario Franco Frattini, che ci ha opportunamente fornito un vigoroso sostegno.</p>
      <p sl="de">Desidero segnalare ancora al Consiglio che dalla discussione sul quadro della protezione dei dati emergono tuttora alcune obiezioni, anche se molte di meno rispetto a prima. Speriamo che sia comunque possibile ottenere un risultato e che potremo firmare, chiudere e consegnare l’intero pacchetto.</p>
      <p sl="de">Per quanto attiene alla procedura seguita in questo caso, consentitemi di esprimere la mia personale opinione, ovvero che nel settore di competenza del trattato di Prüm non avremmo compiuto a tutt’oggi così tanti progressi nella cooperazione di polizia se certi Stati membri non avessero preso l’iniziativa e funto da apripista, perché è stato il loro successo a consentirci di ottenere questi risultati in seno al Consiglio. Per tale motivo, non ho obiezioni quanto alla procedura seguita. Desidero dire soltanto – anche questo all’indirizzo del Consiglio – che, quando si tratta di integrare le disposizioni di Prüm nella legislazione comunitaria, occorre coinvolgere il Parlamento europeo. Dai lavori di oggi è emerso chiaramente che il Parlamento, in certi casi, riceve molte lodi, anche se i suoi membri talvolta sono riluttanti. Ma, alla fin fine, sono persone molto giudiziose e appoggeranno i compromessi validi.</p>
    </intervention>
    <intervention id="3-166" speaker_id="28421" name="Marianne MIKKO" is_mep="True" mode="spoken" nationality="Estonia" birth_date="26-09-1961" birth_place="Võru" p_group="Socialist Group in the European Parliament" m_state="EE">
      <p sl="et">Il trattato di Prüm è un esempio calzante di come l’Unione europea possa attivarsi rapidamente ed efficacemente. E che questo trattato sia necessario è dimostrato dal fatto che il numero dei paesi che l’hanno sottoscritto o hanno manifestato interesse è raddoppiato negli ultimi tre mesi, ovvero nel periodo in cui abbiamo discusso questa relazione.</p>
      <p sl="et">Come provvedimento tampone, la parziale integrazione del trattato di Prüm nel quadro giuridico dell’Unione europea è una novità positiva. Tuttavia, il fatto che sia stato necessario fare entrate dalla porta di servizio un trattato così importante è un segnale allarmante.</p>
      <p sl="et">La maggior parte degli Stati membri non ha avuto modo di far sentire la loro voce quando è stata definita una collaborazione importante per la sicurezza interna. E questo è l’ennesimo passo verso un’Europa a due velocità.</p>
      <p sl="et">Ma un’Europa a due velocità può essere soltanto una soluzione provvisoria. Solo unita l’Unione europea può essere maggiore della somma dei suoi Stati membri; divisa, non è in grado nemmeno di garantirsi forniture energetiche stabili.</p>
      <p sl="et">Non abbiamo avuto a disposizione abbastanza tempo per svolgere un lavoro accurato e tale da creare una base solida per la cooperazione transfrontaliera nel settore della sicurezza interna. Questo è un vero peccato. La discussione della relazione ha dimostrato chiaramente quanto diverse siano le pratiche dei singoli Stati membri.</p>
      <p sl="et">Abbiamo bisogno di un corpus di norme comuni, soprattutto in materia di protezione dei dati; però, fintantoché i problemi importanti relativi alla sicurezza interna continueranno a rientrare nel terzo pilastro, non c’è ragione di essere ottimisti.</p>
      <p sl="et">Mi complimento con il relatore e lo ringrazio per gli emendamenti, che hanno ampiamente compensato l’incompletezza del lavoro delle Istituzioni.</p>
      <p sl="et">E’ evidente che il Parlamento non può semplicemente dirsi soddisfatto del risultato ottenuto. L’Europa deve uscire da questa fase di riflessione e passare rapidamente all’azione. L’Unione europea deve dotarsi di un meccanismo rapido di cooperazione capace di funzionare a dovere anche quando la nostra Unione avrà più Stati membri di oggi.</p>
    </intervention>
    <intervention id="3-167" speaker_id="28266" name="Sophia in 't VELD" is_mep="True" mode="spoken" nationality="Netherlands" birth_date="13-09-1963" birth_place="Vollenhove" m_state="NL">
      <p sl="en">Signor Presidente, sono molto lieta che la Presidenza tedesca abbia inserito tra le sue priorità la protezione dei dati nell’ambito del terzo pilastro. Non altrettanto posso dire, invece, delle varie proposte circolate. Sollecito il Consiglio a prendere in considerazione non solo le raccomandazioni del Parlamento europeo, ma anche le critiche e i timori espressi dal Garante europeo della protezione dei dati.</p>
      <p sl="en">In primo luogo, sono un po’ disorientata dal fatto che, a quanto risulta, esistono tuttora 27 regimi diversi, situazione che crea un clima di grande incertezza per i cittadini e le imprese. In secondo luogo, ci sono così tante definizioni vaghe e incerte, ad esempio sulla limitazione dello scopo, e ci sono così tante eccezioni ai diritti dei cittadini e alle garanzie che, alla fin fine, si ha l’impressione che la proposta indebolirà la posizione dei cittadini invece di rafforzarla.</p>
      <p sl="en">Per citare un esempio, l’articolo 7 sullo scambio di dati sensibili – quali l’orientamento politico, le condizioni di salute o la vita sessuale di una persona – afferma che tali dati potranno essere scambiati soltanto ove strettamente necessario e in presenza di adeguate protezioni. Ma cosa significa questa affermazione? A chi spetta decidere cosa è strettamente necessario? Quali sono i criteri? Quali sono le adeguate protezioni? Questi interrogativi restano pericolosamente irrisolti.</p>
      <p sl="en">Concludo riproponendo una domanda alla quale non è mai stata data una risposta chiara: sappiamo che sono in corso colloqui tra il Consiglio e la Commissione e gli Stati Uniti su un regime transatlantico per la protezione dei dati. Di per sé, si tratta di un’iniziativa positiva, però, nonostante ripetute richieste, finora non mi è ancora chiaro quale sia la base di quei colloqui. Se la base sono i bassi standard contenuti nella vostra proposta per la protezione dei dati UE nell’ambito del terzo pilastro, allora non posso non preoccuparmi per il rispetto dei diritti dei cittadini europei nei nostri rapporti con gli Stati Uniti.</p>
    </intervention>
    <intervention id="3-168" speaker_id="4540" name="Philip BRADBOURN" is_mep="True" mode="spoken" nationality="United Kingdom" birth_date="09-08-1951" birth_place="Tipton" p_group="European Conservatives and Reformists Group" m_state="GB">
      <p sl="en">Signor Presidente, intervengo nella discussione per affrontare un’unica questione: il trattato di Prüm. A mio parere, tale questione è stata esaminata e conclusa dal Consiglio in fretta e furia, anzi con una fretta che non può che essere definita indecente. Le implicazioni del trattato di Prüm sono di ampia portata e riguarderanno tutti i cittadini dell’Unione europea. Tanto per fare un esempio, le disposizioni del trattato prevedono lo scambio e la condivisione di dati riguardanti tutti i cittadini europei, indipendentemente dal fatto che siano o meno sospettati o condannati per un reato. Di fatto, come ricordava l’oratrice che mi ha preceduto, il Garante europeo della protezione dei dati ha già segnalato questo punto ed espresso serie perplessità in merito. In una recente relazione egli ha sostenuto che le categorie di dati che possono essere inserite nel sistema non si limitano ai dati sulle persone sospettate o condannate per reati specifici.</p>
      <p sl="en">Perché permettiamo che tutto ciò avvenga nell’Unione europea, che pure promuove le libertà civili e la protezione dei dati? C’è, inoltre, la questione degli inseguimenti di persone sospette; in casi del genere, la polizia è autorizzata a entrare nel territorio di un altro Stato membro senza permesso e con poteri di arresto, vanificando così le civili procedure di estradizione. Ritengo che ciò sia inaccettabile. Il sistema usato durante i recenti campionati mondiali in Germania, dove forze di polizia straniere sono state inviate per aiutare la polizia locale, ma senza poteri esecutivi e operativi, ha funzionato alla perfezione. Come dice il proverbio: perché fasciarsi il capo prima di esserselo rotto?</p>
      <p sl="en">Complessivamente, il trattato di Prüm è un classico esempio del tentativo di pochi Stati membri di imporre il proprio sistema a tutti gli altri. In questo caso, solo otto paesi hanno firmato il trattato e noi ora stiamo cercando di imporlo agli altri. Non è questa la strada giusta da imboccare e preferirei che agli Stati membri fosse offerta la possibilità di aderire soltanto alle disposizioni del trattato che soddisfano i rispettivi interessi nazionali, piuttosto che cercare di ottenere deroghe o esenzioni. Solo a questa condizione potrei approvare l’inserimento di tale disposizione nell’acquis comunitario. Si tratta di una misura pericolosa e mal concepita, che contribuisce ben poco alla sicurezza pubblica, ma contribuisce molto a scuotere la fiducia dei cittadini in un giusto processo.</p>
    </intervention>
    <intervention id="3-169" speaker_id="23730" name="Panayiotis DEMETRIOU" is_mep="True" mode="spoken" nationality="Cyprus" birth_date="06-05-1939" birth_place="Strongylo" p_group="Group of the European People's Party (Christian Democrats) and European Democrats" m_state="CY">
      <p sl="el">Signor Presidente, ascoltando la discussione sembrerebbe che sia oggi sia in altre occasioni siamo e siamo stati unanimemente d’accordo sulla necessità di fare tutto il possibile per combattere il terrorismo, la criminalità organizzata e l’immigrazione, sulla necessità di sviluppare la cooperazione giudiziaria e di polizia per poter ottenere risultati in questo settore nonché sull’esigenza di garantire uno scambio di informazioni tra le competenti autorità degli Stati membri per poter contrastare la criminalità, il terrorismo e l’immigrazione a livello transfrontaliero.</p>
      <p sl="el">Allora, su cosa non concordiamo? Su cosa si incentra il nostro disaccordo? Sul fatto che dobbiamo tenere conto dei diritti umani, che dobbiamo tenere conto della protezione dei dati – e credo che nessuno lo metta in dubbio. Si tratta di capire dove tracciare un’equilibrata linea di separazione tra l’interesse pubblico generale e gli interessi privati. Personalmente sono del parere che, essendo tutti molto sensibili alla questione dei diritti umani, non vi sia bisogno di una vendita all’asta: il tentativo di taluni di mettere all’asta i diritti umani o la protezione dei dati è semplicemente un insulto. Voglio però affermare che, per come stanno le cose, le discussioni accademiche ce le possiamo risparmiare. Gli antichi romani dicevano: “Primum vivere, deinde philosophari ”. La criminalità, il terrorismo e l’immigrazione illegale sono una realtà e dobbiamo perciò trovare i modi per affrontare questa situazione senza violare il principio e il diritto di tutelare i diritti umani.</p>
      <p sl="el">Sono del parere che i tre relatori ci abbiano sottoposto relazioni equilibrate; per tale motivo mi congratulo con loro e invito il Parlamento a mettere da parte i pregiudizi e a votare a favore dei testi in esame.</p>
    </intervention>
    <intervention id="3-170" speaker_id="1892" name="Carlos COELHO" is_mep="True" mode="spoken" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Signor Presidente, signor Presidente in carica del Consiglio, Vicepresidente Frattini, onorevoli colleghi, per aumentare la sicurezza e contrastare la criminalità transfrontaliera e il terrorismo internazionale non solo è necessario rafforzare i nostri confini esterni comuni, ma occorre anche procedere a uno scambio rapido ed efficiente di informazioni sui controlli di frontiera e sulla cooperazione giudiziaria.</p>
      <p sl="pt">Altrettanto importante è realizzare una più stretta collaborazione giudiziaria e di polizia in campo penale e istituire un sistema di informazione sui visti. Sono perciò favorevole alle relazioni presentateci dagli onorevoli Correia, Ludford e Roure, e un riconoscimento speciale va all’onorevole Ludford, perché finalmente, dopo due anni e mezzo di trattative, è riuscita a trovare un accordo.</p>
      <p sl="pt">La proposta di rafforzare la cooperazione transfrontaliera comprende alcune delle principali disposizioni del trattato di Prüm, soprattutto per quanto attiene alla lotta contro il terrorismo, la criminalità transfrontaliera e l’immigrazione clandestina, garantendo così il rispetto dei requisiti più importanti del programma dell’Aia. La proposta contiene inoltre alcune indicazioni per migliorare lo scambio di informazioni e la fornitura di dati personali, la cui protezione è un diritto fondamentale.</p>
      <p sl="pt">Accolgo con favore e appoggio il parere dell’onorevole Correia secondo cui questa iniziativa dovrebbe configurarsi come una decisione quadro, visto che il suo obiettivo è quello di armonizzare le leggi e i regolamenti degli Stati membri. Dall’altro canto, il sistema di informazione sui visti dovrebbe essere il terzo sistema più importante su base informatica che viene creato come elemento dello spazio di libertà, sicurezza e giustizia.</p>
      <p sl="pt">Mi fa piacere che sia stata finalmente trovata un’intesa, cosicché ora possiamo procedere con la realizzazione di questo sistema, d’importanza vitale, che migliorerà la gestione del sistema comune dei visti, la cooperazione a livello consolare e la consultazione tra le autorità consolari centrali; esso aiuterà inoltre a prevenire le minacce alla sicurezza interna e il contrabbando dei visti e favorirà la lotta alle frodi e i controlli alle frontiere esterne e nel territorio degli Stati membri. Infine, il nuovo sistema contribuirà all’identificazione e al rimpatrio – sottolineo il termine “rimpatrio” – degli immigrati clandestini, facilitando così l’attuazione del regolamento di Dublino II.</p>
    </intervention>
    <intervention id="3-171" speaker_id="28284" name="Barbara KUDRYCKA" is_mep="True" mode="spoken" nationality="Poland" birth_date="22-01-1956" birth_place="Kolno" p_group="Group of the European People's Party (Christian Democrats)" m_state="PL">
      <p sl="pl">Signor Presidente, sono lieta che il Parlamento sia riuscito ad adottare una posizione comune sul trattato di Prüm. Gli emendamenti di compromesso rivelano tuttavia che determinate questioni dovranno ancora essere risolte dal Consiglio. In tal modo, il Parlamento europeo dimostra chiaramente che il metodo negoziale scelto, ovvero lavorare in un piccolo gruppo e cercare di introdurre nella legislazione europea disposizioni adottate in precedenza, non è una procedura corretta – e questo fatto va sottolineato. Tale procedura, infatti, non garantisce la parità di trattamento tra gli Stati membri, aggira il Parlamento e solleva gravi perplessità di ordine giuridico, organizzativo e politico. Potrebbe, quindi, costituire l’eccezione, non la regola, e fungere anche da ammonimento a non farvi nuovamente ricorso in futuro per altri fascicoli relativi al terzo pilastro.</p>
      <p sl="pl">Tutti concordano sulla necessità di avere un sistema di visti capace di assicurare una migliore attuazione della politica dei visti. E’ importante comprendere che l’adozione della base giuridica è solo l’inizio. Conosciamo tutti la vicenda del SIS II: furono esercitate pressioni per garantire una rapida adozione della base giuridica, però successivamente insorsero gravi problemi di attuazione tecnica. Occorre pertanto compiere uno sforzo per tradurre in pratica questa normativa e adottare misure specifiche, affinché il sistema dei visti possa diventare operativo nella primavera del 2009.</p>
      <p sl="pl">Infine, riguardo alla relazione dell’onorevole Roure vorrei osservare che ci auguriamo tutti, ovviamente, che sarà possibile trovare un accordo con il Consiglio su questo tema. La protezione di dati spesso altamente sensibili nell’ambito del terzo pilastro non dovrebbe essere minore della protezione di quegli stessi dati nell’ambito del primo pilastro. Sono consapevole dei limiti giuridici di cui dobbiamo tener conto e confido che i compromessi raggiunti in seno al Parlamento diventeranno norme vincolanti quanto prima possibile. Mi auguro altresì che essi non costituiranno più un ostacolo all’introduzione del SIS e di un sistema unico di gestione dei visti alla data stabilita.</p>
    </intervention>
    <intervention id="3-173" speaker_id="33982" name="Marian-Jean MARINESCU" is_mep="True" mode="spoken" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="it">Succesul punerii în aplicare a Tratatului de la Prüm poate fi deplin doar în momentul în care toate statele Uniunii Europene îşi vor asuma prevederile acestuia. Eficienţa controlului transfrontalier este decisivă în combaterea terorismului şi a crimei organizate. Pentru moment însă, datorită dispunerii geografice a statelor semnatare se creează frontiere artificiale în interiorul Uniunii, ceea ce poate fi considerat un pas înapoi. Cooperarea transfrontalieră este, astfel, obstrucţionată iar infractorii şi-ar putea găsi refugiul în ţări care se găsesc în afara sistemului comun de baze de date poliţieneşti şi judiciare. Transpunerea în legislaţia comunitară a clauzelor referitoare la schimbul automat de date va permite combaterea mult mai eficientă a criminalităţii.</p>
      <p sl="it">Cele două aspecte importante pentru a asigura succesul demersului sunt finanţarea creării bazelor de date şi protecţia acestora. De aceea, instituţiile europene trebuie să identifice mijloace care să asigure armonizarea la nivel european şi, în acelaşi timp, să sprijine statele membre în finanţarea sistemului. Dacă se va asigura acest lucru, implementarea va fi mult mai facilă şi rezultatele vor fi pozitive.</p>
    </intervention>
    <intervention id="3-174" speaker_id="photo_generic" name="Peter Altmaier" is_mep="True" mode="spoken">
      <p sl="de">Presidente in carica del Consiglio. – Signor Presidente, consentitemi tre brevissime osservazioni. Desidero anzi tutto scusarmi con l’onorevole Ludford per non aver sottolineato specificamente l’esigenza di rendere i confini più sicuri in riferimento al sistema di informazione sui visti. Da quel punto di vista lei ha senz’altro ragione.</p>
      <p sl="de">In secondo luogo, spero comprenderete perché abbiamo insistito tanto per una rapida integrazione del trattato di Prüm. Mi rendo conto che questo ha significato pretendere un grande sforzo da parte vostra, però vi prego di considerare anche che al trattato di Prüm hanno aderito così tanti paesi che non so se, tra un anno, il Consiglio avrebbe potuto ancora contare su una sufficiente disponibilità a inserire le sue disposizioni nella legislazione comunitaria.</p>
      <p sl="de">In terzo luogo, a conclusione della discussione rinnovo il mio sincero apprezzamento per tutti coloro che hanno contribuito a dimostrare che l’Unione europea è in grado di agire in tre aree molto importanti.</p>
    </intervention>
    <intervention id="3-175" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">La discussione è chiusa.</p>
      <p sl="unknown">La votazione si svolgerà domani.</p>
      <p sl="unknown">Dichiarazioni scritte (articolo 142 del Regolamento)</p>
    </intervention>
    <intervention id="3-176" speaker_id="28200" name="Katalin LÉVAI" is_mep="True" mode="written" nationality="Hungary" birth_date="22-05-1954" birth_place="Budapest" p_group="Socialist Group in the European Parliament" m_state="HU">
      <p sl="it">Mi congratulo con la relatrice e appoggio la lotta contro il terrorismo e la criminalità transfrontaliera, nonché l’impegno volto a rafforzare la cooperazione transfrontaliera.</p>
      <p sl="it">Desidero sottolineare che questa lotta è diretta contro un fenomeno deleterio che caratterizza la nostra epoca, un fenomeno le cui vittime sono normali cittadini, compresi le donne e i bambini.</p>
      <p sl="it">Ritengo pertanto molto significativo che, alla riunione informale dei ministri della Giustizia e degli Affari interni svoltasi nel gennaio 2007 a Dresda sotto la guida della Presidenza tedesca, sia stata annunciata un’iniziativa sulla trasposizione del trattato di Prüm nella legislazione comunitaria.</p>
      <p sl="it">Importanti elementi contenuti nella proposta rendono possibile il reciproco accesso a banche dati speciali, l’istituzione e il funzionamento di punti di contatto nazionali e un elevato livello di protezione dei dati. Desidero ricordare in particolare la cooperazione di polizia nelle regioni di confine e l’esecuzione di operazioni comuni, nonché la collaborazione in caso di manifestazioni di grande richiamo o di catastrofi.</p>
      <p sl="it">Trovo tuttavia deplorevole che la proposta non contempli gli interventi di emergenza in caso di pericoli immediati, la questione degli “sceriffi dell’aria”, la lotta contro l’immigrazione clandestina né una gamma più ampia di regole per la cooperazione di polizia nelle aree di confine.</p>
      <p sl="it">A tutti dev’essere garantito il diritto di vivere in sicurezza. Allo stesso tempo, al fine di proteggere i dati personali, reputo necessario che le norme sulla trasmissione dei dati specifichino chiaramente qual è l’autorità competente per la lotta contro la criminalità cui vanno trasmessi i dati richiesti attraverso i punti di contatto centrali. E’ altresì necessario sviluppare una buona pratica per raggiungere il richiesto livello di protezione dei dati, il cui utilizzo automatico non ostacola l’auspicato scambio di informazioni tra gli Stati membri.</p>
    </intervention>
    <intervention id="3-177" speaker_id="1318" name="James NICHOLSON" is_mep="True" mode="written" nationality="United Kingdom" birth_date="29-01-1945" p_group="European Conservatives and Reformists Group" m_state="GB">
      <p sl="it">Mi asterrò dalla votazione su questa relazione principalmente perché il Regno Unito non ha aderito all’accordo di Schengen e pertanto non dovrei partecipare alla definizione della politica di altri Stati membri. Riconosco, però, che il sistema giuridico vigente nel Regno Unito è diverso da quello di altri Stati membri. La questione della compatibilità tra sistemi diversi ha implicazioni più ampie e deve essere affrontata in maniera adeguata. Attendo con interesse le sentenze dei tribunali a tale riguardo. Mi rendo conto dei vantaggi che questo sistema comporta per la sicurezza, però anche i rischi sono notevoli e vanno presi in considerazione. Quindi, sono incerto se approvare o respingere l’attuazione del sistema di informazione sui visti a causa delle sue più ampie implicazioni.</p>
    </intervention>
  </section>
  <section id="creitem19" title="19. Interventi di un minuto (Articolo 144 del regolamento del Parlamento)">
    <intervention id="3-179" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Procediamo con gli interventi di un minuto su questioni di rilevanza politica.</p>
    </intervention>
    <intervention id="3-180" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">L’Istituto europeo per l’uguaglianza di genere sta attualmente allestendo la propria sede a Vilnius e dovrebbe cominciare a essere operativo quest’anno. Come sapete, anche la Slovacchia e la Slovenia avrebbero voluto che quest’istituto avesse sede nelle loro capitali; la decisione adottata, però, è stata favorevole alla Lituania ed è stata anche appoggiata dal Parlamento europeo.</p>
      <p sl="lt">Tuttavia, si è successivamente verificato un incidente quando l’amministrazione comunale della capitale lituana ha rifiutato di rilasciare l’autorizzazione per promuovere la campagna contro la discriminazione: in altre parole, non hanno permesso il passaggio dell’“Euro Truck ”, che sta già facendo il suo quarto viaggio per l’Europa diffondendo informazioni sulla campagna “Sì alla diversità. No alla discriminazione” e sull’anno europeo delle pari opportunità per tutti. Quando la Commissione ha rilasciato un commento su quanto deciso dall’amministrazione cittadina, si è ipotizzato che potesse nutrire dubbi sull’opportunità o meno di stabilire a Vilnius la sede dell’Istituto europeo per l’uguaglianza di genere.</p>
      <p sl="lt">Sono assolutamente certa che Vilnius, che fin dall’antichità è stata famosa per essere una città tollerante, meriti davvero di essere la sede centrale dell’Istituto europeo per l’uguaglianza di genere.</p>
      <p sl="lt">Vorrei inoltre sottolineare che nessun paese è irreprensibile per quanto riguarda la questione dei diritti umani e delle libertà e che ogni Stato membro dell’Unione ha molto da fare nel campo della tolleranza e della lotta alle discriminazioni fondate sulla razza o l’origine etnica, l’età, gli handicap , le tendenze sessuali, la religione e così via. Continuiamo quindi a lavorare insieme.</p>
    </intervention>
    <intervention id="3-181" speaker_id="28349" name="Teresa RIERA MADURELL" is_mep="True" mode="spoken" nationality="Spain" birth_date="13-10-1950" birth_place="Barcelona" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, da alcuni anni le meduse hanno invaso le coste mediterranee. Sono molte le persone da assistere a causa dei contatti urticanti, che provocano dolore, infiammazioni e altri disturbi. In alcune zone di mare le autorità sconsigliano persino la balneazione a causa di questo problema. Questa piaga è un sintomo dello squilibrio di cui soffre l’ecosistema mediterraneo.</p>
      <p sl="es">L’abuso di talune pratiche di pesca sta portando alla scomparsa di specie come il tonno rosso – che compete con le meduse nel consumo dello zooplancton – o come le carette, che sono i loro predatori naturali.</p>
      <p sl="es">Anche il riscaldamento delle acque costiere – che è conseguenza del cambiamento climatico – e l’aumento della loro salinità, conseguente al minore apporto di acqua dolce causato dalla siccità, contribuiscono a questa sovrabbondanza di meduse. Gli esperti avvertono che è necessario affrontare il problema immediatamente; altrimenti si aggraverà anno dopo anno.</p>
      <p sl="es">Il governo del mio paese – la Spagna – sta attuando studi e piani di azione. Siamo alle prese con un problema ambientale che riguarda tutti gli Stati costieri e va affrontato a livello comunitario.</p>
      <p sl="es">Tale problema sta sortendo effetti estremamente negativi per l’industria del turismo in tutto il bacino mediterraneo e, pertanto, questo Parlamento e le altre Istituzioni comunitarie devono dedicarvi maggiore attenzione.</p>
    </intervention>
    <intervention id="3-182" speaker_id="37324" name="Adina-Ioana VĂLEAN" is_mep="True" mode="spoken" nationality="Romania" p_group="Group of the European People's Party (Christian Democrats)" m_state="RO">
      <p sl="en">Signor Presidente, vorrei richiamare l’attenzione su alcuni provvedimenti che il governo romeno ha varato quest’anno allo scopo di potenziare la lotta alla corruzione. Oggi la Romania è il primo paese in Europa ad adottare una legge che permette di monitorare il patrimonio di tutti gli alti funzionari governativi e pubblici ufficiali, i conflitti di interesse e le incompatibilità. Riformare l’ordinamento giudiziario non è un compito facile che si possa affrontare da un giorno all’altro o che possa essere svolto da una persona sola. Una sfida del genere richiede forte volontà politica, determinazione e collaborazione tra il governo e il parlamento. Il governo attuale è determinato a continuare il processo di riforma dell’ordinamento giudiziario in Romania garantendone la completa indipendenza, in piena uniformità con gli impegni presi nei confronti dei nostri partner comunitari e soprattutto nei confronti dei cittadini romeni.</p>
      <p sl="en">Sono certa che la relazione della Commissione sulla Romania che verrà presentata alla fine di questo mese riconoscerà i progressi compiuti dal governo romeno nel processo di riforma dell’ordinamento giudiziario e nella lotta alla corruzione.</p>
    </intervention>
    <intervention id="3-183" speaker_id="24087" name="Marcin LIBICKI" is_mep="True" mode="spoken" nationality="Poland" birth_date="02-02-1939" birth_place="Poznań" p_group="Union for Europe of the Nations Group" m_state="PL">
      <p sl="pl">Signor Presidente, oggi si è discusso molto sul riconoscimento del Kosovo come Stato indipendente perché è questa la volontà della popolazione che vi abita. Io non ritengo che quest’argomento sia sufficiente a giustificarne l’indipendenza perché bisogna considerare prima di tutto le circostanze storiche, in secondo luogo gli interessi della nazione nel suo complesso e, in terzo luogo, l’ordine internazionale. Dobbiamo ricordare che il Kosovo è la culla storica della nazione serba. Tutti abbiamo sentito parlare della battaglia di Kosovo Polje.</p>
      <p sl="pl">Se ora procediamo a riconoscere l’indipendenza del Kosovo perché è questa la volontà della sua popolazione, l’Abkhazia, l’Ossezia meridionale e la Transnistria lo seguiranno a ruota. Potremmo trovarci di fronte alla creazione di una Repubblica islamica della Francia meridionale nel 2020 con capitale Marsiglia, come alcuni prevedono, e alla nascita di un Emirato di Parigi nel 2050. Mi sento in dovere di sconsigliare l’adozione di una decisione avventata sulla base della volontà della maggioranza della popolazione residente in un’area specifica.</p>
    </intervention>
    <intervention id="3-184" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Desidero rendere omaggio al sindacato CGTP-IN e ai lavoratori portoghesi per le grandi lotte che hanno sostenuto in difesa dei loro diritti, contro la disoccupazione in costante crescita, contro il lavoro precario che dilaga, per salari migliori, salari che sono tra i più bassi dell’Unione, cosa in parte da imputare al Patto di stabilità e di crescita.</p>
      <p sl="pt">Lo sciopero generale del 30 maggio è stato particolarmente significativo e ha spianato la strada ad altre lotte di cui le Istituzioni europee devono tenere conto, in un momento in cui la difficile situazione economica e le disparità sociali potrebbero essere presto esacerbate da decisioni in cantiere, come per esempio i recenti aumenti dei tassi d’interesse da parte della Banca centrale europea, la cosiddetta flessicurezza che mira a liberalizzare i licenziamenti individuali senza giusta causa, nonché ulteriori liberalizzazioni nel settore dei servizi pubblici.</p>
      <p sl="pt">E’ arrivata l’ora di cambiare politica, di dare priorità alle persone e di prendere provvedimenti che rispettino e riconoscano dignità a chi lavora.</p>
    </intervention>
    <intervention id="3-185" speaker_id="28334" name="Urszula KRUPA" is_mep="True" mode="spoken" nationality="Poland" birth_date="20-10-1949" birth_place="Łódź" p_group="European Conservatives and Reformists Group" m_state="PL">
      <p sl="pl">Signor Presidente, come medico tengo in gran conto la trapiantologia, che salva la vita di molti pazienti i quali morirebbero se non fossero sottoposti a trapianto. Va detto, però, che la dichiarazione del Commissario Kyprianou sull’introduzione della direttiva che stabilisce norme minime e introduce la Carta europea del donatore di organi, specialmente per quanto attiene alla soppressione di emendamenti di carattere etico da una serie di documenti comunitari, può portare a svariati abusi, soprattutto perché l’eutanasia è legale in diversi paesi europei.</p>
      <p sl="pl">La Carta europea del donatore e, in particolare, il consenso presunto in un clima di degrado morale, comportano il rischio che non si farà alcuno sforzo per guarire i malati, se non si porrà addirittura fine alla loro vita per procurarsi organi, come la stampa ha recentemente affermato. In simili condizioni il consenso all’espianto di organi dopo la morte del donatore dev’essere suffragato dal consenso della famiglia del deceduto e delle persone a lui più vicine dopo che abbiano ricevuto un documento che certifichi la morte cerebrale. Questo contribuirebbe in qualche modo a prevenire gli abusi.</p>
    </intervention>
    <intervention id="3-186" speaker_id="4238" name="Hans-Peter MARTIN" is_mep="True" mode="spoken" nationality="Austria" birth_date="11-08-1957" birth_place="Bregenz" p_group="Non" m_state="AT">
      <p sl="de">Signor Presidente, vorrei richiamare l’attenzione dell’Assemblea sul fatto che il nuovo Segretario generale Harald Rømer sta violando gravemente il principio della parità di trattamento per tutti i parlamentari e il principio del giusto processo. In un procedimento pendente contro il sottoscritto, c’è una chiarissima presa di posizione del direttore generale delle finanze con conclusioni che non lasciano dubbi. Il signor Rømer nega che esista, e questo è ciò che afferma in via ufficiale; a livello interno, afferma il contrario. Si stanno dicendo bugie.</p>
      <p sl="de">Chiedo che quest’inchiesta venga resa pubblica e accessibile. Inoltre, in questo procedimento, in cui sto cercando di difendermi in via legale, il signor Rømer m’impedisce di accedere alle traduzioni di vari atti in possesso del Segretariato generale, anche in questo caso col debole pretesto che, a quanto pare, non ci sono traduzioni ufficiali definitive.</p>
      <p sl="de">Il mio lavoro è anche gravemente ostacolato dal fatto che mi è stato negato di disporre nel gruppo dei non iscritti di un assistente personale, che ha già ottenuto un consenso scritto.</p>
      <p sl="de">Signor Presidente, se questo tipo di discriminazione di cui sono fatto oggetto in quest’Aula è praticato nei confronti di un deputato al Parlamento – e lei è perfettamente informato in merito a una vasta casistica di questo genere –, questo Parlamento non può dirsi democratico. Quello che sta avvenendo e che il signor Rømer sta facendo è dispotismo allo stato puro.</p>
    </intervention>
    <intervention id="3-187" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Grazie, onorevole Martin, ci assicureremo che i suoi commenti vengano trasmessi al Segretario generale.</p>
    </intervention>
    <intervention id="3-188" speaker_id="34002" name="Maria PETRE" is_mep="True" mode="spoken" nationality="Romania" birth_date="15-08-1951" birth_place="Grindu" p_group="Group of the European People's Party (Christian Democrats) and European Democrats" m_state="RO">
      <p sl="it">Au trecut decât câteva zile de când ultimii doi membri ai grupului Ilaşcu, Andrei Ivanţoc şi Tudor Petrov-Popa, au fost, în sfârşit, eliberaţi din închisoare de autorităţile nelegitime ale autoproclamatei Republici Transnistrene.</p>
      <p sl="it">La 8 iulie 2004, Curtea Europeană a Drepturilor Omului a pronunţat o hotărâre prin care constata ilegalitatea detenţiei cetăţenilor români Andrei Ivanţoc şi respectiv Tudor Petrov-Popa, solicitând autorităţilor Republicii Moldova şi Federaţiei Ruse să ia toate măsurile necesare în vederea eliberării imediate a acestora. Timp de trei ani această hotărâre a fost ignorată confirmând, dacă mai era nevoie, că regimul de la Tiraspol rămâne în afara oricărei reguli. Eliberarea lui Andrei Ivanţoc duminică, 3 iunie, s-a petrecut sub semnul violenţei şi a violării a drepturilor omului, a dreptului acestui cetăţean de a se deplasa liber spre casa lui, după 15 ani de detenţie ilegală.</p>
      <p sl="it">Mă întreb de ce un om eliberat din închisoare după ispăşirea unei pedepse abuzive nu poate pleca liber şi este predat poliţiei din Republica Moldova. Mă întreb cum este posibil ca Andrei Ivanţoc şi Tudor Petrov-Popa să fie expulzaţi din propria ţară de aceste autorităţi complet nelegitime. Ca parlamentar european, membru în delegaţia Uniunea Europeană-Moldova, cer Parlamentului European să ia atitudine pentru ceea ce a fost un caz fără precedent în istoria recentă a democraţiei europene.</p>
    </intervention>
    <intervention id="3-189" speaker_id="28377" name="Lidia Joanna GERINGER de OEDENBERG" is_mep="True" mode="spoken" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Signor Presidente, sono ormai passate tre settimane dal Vertice UE-Russia di Samara, in occasione del quale la Polonia ha rifiutato ancora una volta il proprio consenso all’adozione del mandato comunitario, una condizione indispensabile per avviare i negoziati su un nuovo accordo. Questo perché la Polonia ritiene che le proposte finniche sul sostegno e sulla partecipazione alla risoluzione della vertenza commerciale con la Russia siano inadeguate.</p>
      <p sl="pl">E’ ormai divenuto più che evidente che l’embargo polacco non è soltanto un problema per il nostro paese, ma per tutta l’Unione. Siamo pertanto soddisfatti che quest’ultima abbia appoggiato fermamente la nostra decisione, sottolineando l’importanza del principio di solidarietà. Occorre però considerare che l’embargo sulle carni e sui prodotti vegetali polacchi è in vigore da più di 18 mesi e che gli imprenditori polacchi ne sono i più colpiti. Per quanto ancora si può tollerare una situazione simile?</p>
      <p sl="pl">Per risolvere il conflitto con successo è indispensabile un dialogo costante e più intenso. Il fatto di non avere compiuto finora alcun progresso a livello bilaterale indica che ci vuole il sostegno della diplomazia comunitaria per trovare una soluzione. Alla prima occasione bisogna passare dalla teoria alla pratica e trovare infine una via d’uscita da quest’impasse . Purtroppo il lasso di tempo trascorso lascia intendere che, su questo punto, ci stiamo ancora mantenendo a galla e basta.</p>
    </intervention>
    <intervention id="3-190" speaker_id="33967" name="Tiberiu BĂRBULEȚIU" is_mep="True" mode="spoken" nationality="Romania" birth_date="01-12-1963" birth_place="Blaj" p_group="Group of the Alliance of Liberals and Democrats for Europe" m_state="RO">
      <p sl="en">Signor Presidente, alla luce dell’imminente relazione sulla Romania la cui presentazione è prevista per il 26 giugno, vorrei richiamare l’attenzione su uno dei mezzi con cui la Romania intende combattere la corruzione.</p>
      <p sl="en">Il 9 maggio 2007 il Senato romeno ha adottato una legge che istituisce l’Agenzia nazionale per l’integrità. Quest’Agenzia svolgerà attività di controllo nei settori seguenti: patrimoni, conflitti di interesse e incompatibilità. Inoltre, il governo romeno ha modificato la legge istitutiva dell’Agenzia nazionale per l’integrità al fine di renderla più drastica. Il nuovo ministro della Giustizia appoggia questo progetto e ritiene che l’Agenzia costituisca uno strumento efficace in virtù del suo potere istruttorio, del suo potere sanzionatorio in ambito civile e delle garanzie per la sua autonomia.</p>
      <p sl="en">E’ ovvio da quanto sopra che la riforma del sistema giudiziario va avanti, col nuovo ministro della Giustizia, Tudor Chiuariu, pienamente impegnato a rendere operativa l’Agenzia per l’integrità nel giro di qualche mese.</p>
    </intervention>
    <intervention id="3-191" speaker_id="28391" name="Zdzisław Zbigniew PODKAŃSKI" is_mep="True" mode="spoken" nationality="Poland" birth_date="18-10-1949" birth_place="Guzówka" p_group="Group of the European People's Party (Christian Democrats) and European Democrats" m_state="PL">
      <p sl="pl">Signor Presidente, il 5 giugno si è svolto un interessante incontro fra la commissione per l’agricoltura e lo sviluppo rurale e Horst Seehofer, ministro tedesco dell’Alimentazione, dell’Agricoltura e della Protezione dei consumatori. Il Ministro Seehofer è anche Presidente in carica del Consiglio e ha chiaramente esposto la necessità di abbandonare la politica agricola comune e di accelerare i lavori della Commissione a questo proposito.</p>
      <p sl="pl">Una delle cose che abbiamo appreso è stata che le quote latte cesseranno di esistere dopo il 2015 e che temporaneamente potranno derivarne problemi. Tutto questo, pertanto, fa sì che la politica agricola comune abbia ottime probabilità di restare in vigore solo finché i nuovi Stati membri saranno in condizione di ricevere i pagamenti per intero. Nasce spontanea una serie di domande. Una delle più importanti è questa: perché non siamo stati informati in proposito nel corso dei negoziati sulle condizioni per l’adesione? Un altro importante interrogativo è: perché il lavoro preparatorio per cambiare la politica agricola comune è stato avviato senza prima raggiungere un accordo con gli Stati membri e col Parlamento, considerato che si deve applicare la formula della consultazione?</p>
    </intervention>
    <intervention id="3-192" speaker_id="28497" name="Gerard BATTEN" is_mep="True" mode="spoken" nationality="United Kingdom" birth_date="27-03-1954" birth_place="London" p_group="Europe of Freedom and Direct Democracy Group" m_state="GB">
      <p sl="en">Signor Presidente, nel 2005 un cittadino del mio collegio elettorale, il signor Michael Davidson, mentre rientrava nel Regno Unito a Dover, si è visto confiscare dalla dogana di Sua Maestà britannica un gran numero di sigarette e di bevande alcoliche, nonché la sua auto. La giustificazione dei doganieri è che, a loro pura e semplice opinione, egli intendesse fare uso commerciale di quei prodotti, cosa che lui nega recisamente. Queste confische sono illegali secondo la direttiva del Consiglio 92/12/CEE.</p>
      <p sl="en">Nel 2006, il Commissario Kovács ha rinviato il procedimento contro il governo di Sua Maestà presso la Corte di giustizia delle Comunità europee a patto che tale governo ottemperasse alla legge. Tuttavia, la dogana di Sua Maestà britannica continua a requisire illegalmente merci e rifiuta di restituire il valore monetario dei prodotti precedentemente confiscati. Il governo britannico ha assoggettato i cittadini britannici alle leggi comunitarie, ma ha deciso di ignorarle quando si applicano nei suoi confronti. Intendo scrivere al Commissario Kovács per chiedergli di riaprire il procedimento contro il governo britannico presso la Corte di giustizia.</p>
    </intervention>
    <intervention id="3-193" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Grazie per garantire l’applicazione delle leggi comunitarie, onorevole Batten.</p>
    </intervention>
    <intervention id="3-194" speaker_id="28275" name="Małgorzata HANDZLIK" is_mep="True" mode="spoken" nationality="Poland" birth_date="01-01-1965" birth_place="Bielsko-Biała" p_group="Group of the European People's Party (Christian Democrats)" m_state="PL">
      <p sl="pl">Signor Presidente, vorrei richiamare l’attenzione del Parlamento su un fenomeno particolarmente pericoloso che si è registrato durante il lavoro sulla direttiva sul credito al consumo e che ridimensiona considerevolmente il ruolo del Parlamento nel processo legislativo sancito dai Trattati.</p>
      <p sl="pl">Il Parlamento si è fortemente impegnato nel lavoro sul documento. Sono state fatte molte richieste alla Commissione e al Consiglio affinché intraprendessero studi in merito all’impatto della direttiva sull’economia comunitaria, banche e consumatori compresi. Malgrado tutto questo, il Consiglio e la Commissione hanno sistematicamente rifiutato di effettuare tali studi. Il Parlamento ne ha pertanto condotti per conto proprio, ritenendo che una simile direttiva non dovesse essere approvata senza la certezza che apportasse benefici, al fine di evitare che diventasse l’ennesimo gravame burocratico a carico degli Stati membri. Il Consiglio e la Commissione non hanno tenuto nel benché minimo conto gli studi del Parlamento.</p>
      <p sl="pl">Vale dunque la pena di riflettere sul perché la voce del Parlamento sia stata ignorata. Cosa più importante, è anche il caso di domandarsi perché una proposta di direttiva che avrà un impatto così grande sull’aumento dei costi per le banche, e che non è detto migliori necessariamente la situazione dei consumatori, debba essere approvata senza gli opportuni accertamenti in merito alla sua congruità e al suo impatto sull’economia dell’Unione.</p>
    </intervention>
    <intervention id="3-195" speaker_id="23806" name="Gyula HEGYI" is_mep="True" mode="spoken" nationality="Hungary" birth_date="30-04-1951" birth_place="Békéscsaba" p_group="Socialist Group in the European Parliament" m_state="HU">
      <p sl="en">Signor Presidente, ieri due deputati al parlamento ungherese hanno mandato una bottiglia d’acqua inquinata del fiume Rába al ministro austriaco per l’Ambiente. Se lei dice che si tratta di acqua pulita e potabile, la prego di assaggiarla e di berla: questo è il messaggio del loro gesto. Non ho portato in questa sede una bottiglia di acqua sporca, ma unicamente parole schiette.</p>
      <p sl="en">Mi rivolgo a chi ama l’Austria e agli onorevoli colleghi di quest’Assemblea: aiutateci a fermare l’inquinamento dei fiumi al confine tra Austria e Ungheria. So che molte ONG e molti partiti politici in Austria stanno protestando contro le attività nocive di alcune aziende austriache e che hanno ottenuto la promessa che sarebbero state fermate o che quantomeno avrebbero usato filtri per ridurre l’inquinamento. Quello che adesso ci occorre, dopo tante proteste e promesse, è un intervento nell’interesse di un ambiente pulito e della tradizionale amicizia fra Austria e Ungheria.</p>
    </intervention>
    <intervention id="3-196" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Signor Presidente, noi, a livello comunitario, chiediamo ai nostri agricoltori la completa tracciabilità. Ci aspettiamo la tracciabilità dal campo alla tavola e che ogni tappa di questo percorso venga etichettata, controllata e monitorata. I consumatori europei si aspettano giustamente standard elevati. Questo è il modo in cui gestiamo i nostri affari nell’Unione.</p>
      <p sl="en">Come possono quindi il Commissario Mandelson e il Commissario Kyprianou controllare l’importazione di circa 300 000 tonnellate di carne di manzo brasiliana all’anno quando scoppiano continuamente epidemie d’afta epizootica, quando i controlli sui movimenti del bestiame sono nella migliore delle ipotesi poco rigorosi e in molti casi inesistenti, quando è assai diffusa la pratica illegale di rimuovere ed eliminare le etichette e vengono usati ormoni promotori della crescita? Come possono i nostri Commissari applicare due pesi e due misure e mettere i consumatori europei e il settore zootecnico in una situazione che li espone a rischi inaccettabili e davvero inutili, quando paesi come gli Stati Uniti rifiutano di importare la carne bovina brasiliana perché non soddisfa i criteri richiesti?</p>
    </intervention>
    <intervention id="3-197" speaker_id="24089" name="Witold TOMCZAK" is_mep="True" mode="spoken" nationality="Poland" birth_date="05-04-1957" birth_place="Kępno" p_group="Independence/Democracy Group" m_state="PL">
      <p sl="pl">Signor Presidente, sono ormai tre anni che i nuovi Stati membri hanno aderito all’Unione, ma sono ancora discriminati per quanto riguarda gli stanziamenti di bilancio destinati al settore ortofrutticolo. Tra i tanti esempi di questa discriminazione ne spicca uno, ovvero l’entità dei pagamenti stanziati per ettaro di terra coltivata. Nel 2005 i vecchi Stati membri hanno ricevuto 560 euro per ettaro, mentre quelli nuovi ne hanno ricevuti solo 20. Dunque i paesi più poveri ricevono un sostegno inferiore di 28 volte rispetto a quelli più ricchi. Purtroppo, è così che vengono tradotte in pratica la solidarietà e l’opportunità di equilibrare i livelli economici.</p>
      <p sl="pl">La discriminazione nei confronti dei nuovi Stati membri relativamente al settore ortofrutticolo ha un impatto negativo anche sui consumatori e sull’agricoltura in tutta l’Unione. Invito pertanto a votare a favore dell’adozione dell’emendamento alla relazione dell’onorevole Salinas García presentato dal gruppo “Unione per l’Europa delle nazioni”. Questo emendamento riduce almeno in parte la discriminazione nei confronti dei nuovi Stati membri e la sua bocciatura danneggerebbe la politica agricola comune, i suoi principi e i suoi obiettivi. Inoltre significherebbe che i vecchi Stati membri non sono capaci di costruire un forte settore agricolo europeo.</p>
    </intervention>
    <intervention id="3-198" speaker_id="23938" name="John ATTARD-MONTALTO" is_mep="True" mode="spoken" nationality="Malta" birth_date="07-02-1953" birth_place="Sliema" p_group="Group of the Progressive Alliance of Socialists and Democrats in the European Parliament" m_state="MT">
      <p sl="en">Signor Presidente, parliamo tutti dell’importanza della salute. Tuttavia, certi governi nazionali non ne tengono conto, dal momento che alcune attività, talvolta di carattere industriale, vengono svolte nelle vicinanze di zone residenziali.</p>
      <p sl="en">A Malta è avvenuta recentemente un’esplosione in uno stabilimento di proprietà della Multigas , che si trova a meno di 100 metri dalla zona residenziale di Kirkop. In secondo luogo, attività molto nocive si svolgono nella Baia di Birżebbugia, come il bunkeraggio da nave a nave e lo stoccaggio di gas in serbatoi nelle immediate vicinanze della città di Birżebbugia.</p>
    </intervention>
    <intervention id="3-199" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">Signor Presidente, vorrei parlare del reality show sulla donazione degli organi trasmesso venerdì scorso da un’emittente televisiva olandese. Prima della trasmissione, il ministro olandese competente ha affermato in una dichiarazione al suo parlamento che il programma era inopportuno e immorale. Tuttavia, il Primo Ministro olandese nel corso d’una conferenza stampa ha fatto riferimento al diritto costituzionale alla libertà di espressione, ragion per cui il governo non è potuto intervenire per modificare il contenuto del programma. Il reality è andato avanti e alla fine si è scoperto che si trattava di una bufala.</p>
      <p sl="en">La libertà di espressione è importante e va salvaguardata. Tuttavia, mentire palesemente e sistematicamente al pubblico, sfruttando un tema così delicato per farsi pubblicità, è un abuso indecente di questo diritto. Invito il Presidente di quest’Assemblea a valersi dei suoi buoni uffici per prendere i provvedimenti che riterrà necessari, in modo che un comportamento così pericoloso e inaccettabile da parte della stampa non possa più verificarsi.</p>
      <p sl="en">In risposta all’onorevole Krupa, permettetemi di dire che i pazienti con un encefalogramma piatto sono morti e non possono essere uccisi, ma i loro organi possono salvare la vita a tante persone ammalate.</p>
    </intervention>
    <intervention id="3-200" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">I due anni trascorsi dallo shock dei referendum francese e olandese sono stati una cosiddetta “pausa di riflessione”, ma purtroppo questo non significa affatto che si sia svolta una riflessione, ma che la riflessione si è presa una pausa.</p>
      <p sl="hu">L’Unione si sta finalmente svegliando dal suo sonno di bella addormentata e noi siamo usciti dal nostro impasse . L’Ungheria ha sostenuto fin dal principio il Trattato costituzionale nella sua forma completa ed è stato il secondo paese a ratificarlo nel dicembre 2004. Il nostro obiettivo è riuscire a conservare quanto più possibile del testo originale e, allo stesso tempo, siamo pronti a un compromesso ragionevole, perché migliorare la capacità di funzionamento dell’Unione è la cosa più importante.</p>
      <p sl="hu">Ci sono quattro obiettivi essenziali che vanno raggiunti: la salvaguardia dei valori e degli scopi contenuti nell’attuale proposta, un lavoro più efficace da parte delle Istituzioni, il consolidamento della parità e della solidarietà fra Stati membri e l’ulteriore approfondimento dell’integrazione.</p>
      <p sl="hu">L’Europa deve muoversi, se non vogliamo una crisi ancora più profonda.</p>
    </intervention>
    <intervention id="3-201" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Signor Presidente, onorevoli colleghi, prendo la parola per dire che la settimana scorsa sono stato a Tokyo, in Giappone, con la delegazione Unione europea-Giappone. In quanto parlamentare europeo eletto dal Partito pensionati, mi sono immediatamente interessato alla situazione dei pensionati in Giappone. Con mia grande sorpresa su tutte le prime pagine dei giornali ho letto la notizia che 30 milioni di versamenti effettuati dai lavoratori sono spariti in seguito a un errore nel centro elettronico dell’ente di previdenza del Giappone e molti lavoratori giapponesi non avranno la loro giusta pensione.</p>
      <p sl="it">Che grave errore nell’era della tecnologia da parte di uno Stato così progredito e così importante! Ma in Europa è forse successa la stessa cosa? Non sarebbe bene controllare nei nostri 27 Stati se vengono conservati i dati di tutti i lavoratori per avere una pensione sicura, come sicura deve essere la pensione di ciascun lavoratore?</p>
    </intervention>
    <intervention id="3-202" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Con questo si concludono gli interventi di un minuto.</p>
    </intervention>
  </section>
  <section id="creitem20" title="20. Statuto sociale degli artisti (discussione)">
    <intervention id="3-204" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">L’ordine del giorno reca la relazione (A6-0199/2007), presentata dall’onorevole Claire Gibault a nome della commissione per la cultura e l’istruzione, sullo statuto sociale degli artisti [2006/2249(INI) ].</p>
    </intervention>
    <intervention id="3-205" speaker_id="28208" name="Nathalie GRIESBECK" is_mep="True" mode="spoken" role="in sostituzione del relatore" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">Signor Presidente, l’onorevole Claire Gibault non può essere presente questa sera e mi ha chiesto, innanzi tutto, di porgervi le sue scuse per la sua assenza e, in seguito, di presentarvi questa importante relazione in sua vece.</p>
      <p sl="fr">Se esiste un legame universale che ci unisce tutti, noi cittadini europei, al di là delle nostre differenze, è senz’altro la cultura. L’Europa sta per vincere la sua scommessa perché ha saputo svolgere saldamente il suo ruolo di fronte alla globalizzazione al fine di conservare le sue identità e la sua diversità culturale. L’eccezione culturale europea è, oggi, sul punto di diventare universale.</p>
      <p sl="fr">L’onorevole Gibault si è impegnata, quando è stata eletta al Parlamento europeo, a intercedere presso le autorità europee a nome di tutti gli artisti europei: questa relazione è per lei un’occasione per farlo, attraverso il mio intervento di questa sera e tutto il lavoro da lei svolto. A tale proposito, per mio tramite, l’onorevole Gibault desidera ringraziare tutti i relatori ombra e tutti i colleghi, molto numerosi, che hanno lavorato al suo fianco e hanno contribuito alla redazione finale del testo.</p>
      <p sl="fr">La scelta della tematica riguardante la situazione degli artisti in Europa era d’obbligo: le stava particolarmente a cuore poiché è stata direttrice d’orchestra. Come Albert Camus, la relatrice è convinta che dobbiamo scegliere di porre la cultura al centro del nostro progetto di società e che la creazione e il libero accesso alla cultura debbano figurare tra le nostre priorità europee.</p>
      <p sl="fr">Contrariamente alle idee generalmente accettate, la maggior parte delle difficoltà incontrate dagli artisti non è esclusivamente di natura culturale, ma è spesso legata alla loro mobilità, alla politica dei visti, alla salute, alla previdenza sociale, alla disoccupazione e alla pensione. L’onorevole Gibault ha riflettuto su misure concrete per migliorare la vita quotidiana degli artisti e propone, in particolare, la creazione di un visto specifico che ne faciliti la mobilità. Ha progettato un registro professionale europeo per lottare contro il lavoro nero e una carta europea per la previdenza sociale dotata di un chip elettronico per rendere più semplice la ricostruzione delle carriere artistiche. L’onorevole Gibault ha anche proposto la pubblicazione di una guida pratica destinata agli artisti che riprenderebbe, in parallelo, le disposizioni in materia di sicurezza sociale che li riguardano adottate dalle Istituzioni europee e la loro applicazione nei vari Stati membri.</p>
      <p sl="fr">Infine, la relatrice ha insistito sulla necessità di promuovere l’educazione artistica in ambito scolastico, poiché secondo lei, come per tutti noi, in questo caso siamo di fronte a una vera sfida culturale europea. Senza la volontà dell’Unione europea di realizzare una vera politica in materia di educazione artistica, infatti, è facile comprendere che la conquista del pubblico e la democratizzazione dell’accesso alla cultura non faranno grandi progressi.</p>
      <p sl="fr">La relazione è stata votata all’unanimità lo scorso 7 maggio dalla commissione per la cultura e l’istruzione. Il testo è innovativo e rappresenta un vero passo in avanti per gli artisti, poiché tiene conto della loro situazione precaria e della necessità di mantenere la flessibilità delle loro attività, e propone soluzioni che consentono agli artisti di concepire il loro futuro in una prospettiva più duratura e, quindi, con più serenità.</p>
      <p sl="fr">Domani dovremo votare gli emendamenti e ci sono due emendamenti in particolare che stanno a cuore alla relatrice perché darebbero nuovo slancio alla creazione artistica e incoraggerebbero l’assunzione di rischio nel settore, che oggi ne avrebbe un estremo bisogno. Come si afferma chiaramente nella relazione, per progredire su questi aspetti, si dovranno analizzare, innanzi tutto, i risultati del relativo studio della Commissione, prendendo in considerazione vantaggi e svantaggi.</p>
      <p sl="fr">Il diritto comunitario, se lo si analizza più da vicino, non è indifferente a proposito della cultura, a differenza di quanto si potrebbe immaginare. L’onorevole Gibault, nella sua relazione, ha ripreso un’idea già sviluppata, a suo tempo, da Victor Hugo e Alfred de Vigny, secondo la quale gli artisti, anche dopo la morte, possono continuare a contribuire al sostegno dei loro contemporanei. In effetti, le norme internazionali alle quali l’Unione ha aderito autorizzano gli Stati membri ad adottare le misure necessarie per proteggere il loro patrimonio culturale, costituito, tra l’altro, dalle creazioni non soggette ai diritti d’autore, cioè quelle che diventano patrimonio pubblico settant’anni dopo la morte dell’autore e cinquant’anni dopo la prima rappresentazione di un’opera.</p>
      <p sl="fr">Claire Gibault si è soffermata su questa idea. Propone di tenere presente che basterebbe, in uno spirito di solidarietà culturale a livello europeo, che gli Stati membri esaminassero, ognuno relativamente alla propria situazione, come prelevare una parte del reddito generato dallo sfruttamento commerciale delle opere e destinarlo alla creazione artistica e al miglioramento dello statuto sociale degli artisti europei. Questo permetterebbe la creazione di nuovi punti di appoggio adatti a favorire l’innovazione e il pluralismo e a incoraggiare nuove forme di espressione culturale. Questa è un’immagine molto bella di solidarietà tra generazioni.</p>
      <p sl="fr">Per concludere, permettetemi di citare questa frase che Victor Hugo, sempre lui, ha pronunciato durante una seduta pubblica di fronte ai deputati francesi: “Siamo tutti una famiglia, i morti appartengono ai vivi, i vivi devono essere protetti dai morti”. Quale migliore protezione potreste desiderare?</p>
    </intervention>
    <intervention id="3-206" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="en">Ottima definizione dei diritti d’autore!</p>
    </intervention>
    <intervention id="3-207" speaker_id="photo_generic" name="Ján Figeľ" is_mep="True" mode="spoken">
      <p sl="en">Membro della Commissione . – Signor Presidente, desidero ringraziare l’onorevole Gibault, lei stessa un’artista, per avere preparato questa importante relazione, e l’onorevole Griesbeck per avercela presentata questa sera.</p>
      <p sl="en">Nel cinquantesimo anniversario del Trattato di Roma ci rendiamo conto di quanto la cultura sia al centro del progetto europeo. Abbiamo programmi e progetti a livello comunitario che incoraggiano la mobilità degli artisti in Europa, rafforzando così il dialogo interculturale nell’Unione europea. Ad esempio, nel 2006, che è stato l’anno europeo della mobilità dei lavoratori, abbiamo cofinanziato tre progetti sulla mobilità degli artisti su un totale di 41 progetti finanziati nel corso dell’anno. Questi progetti hanno portato a un maggiore riconoscimento dei vari ostacoli alla mobilità degli artisti nell’UE. Si tratta di un primo passo e so che, se vogliamo migliorare la situazione degli artisti in Europa, ci attendono ancora molte sfide concernenti l’apprendimento permanente, i permessi di lavoro e lo statuto sociale.</p>
      <p sl="en">Lo scorso mese, ho proposto una comunicazione sulla cultura intitolata “Un’agenda europea per la cultura in un mondo globalizzato”, che è stata approvata dalla Commissione. Ho presentato la comunicazione alla commissione per la cultura e l’istruzione e ai ministri durante l’ultimo Consiglio. L’obiettivo è quello di coinvolgere tutte le parti interessate – Stati membri, Istituzioni europee e il mondo della cultura – in una serie di priorità comuni per i prossimi anni. Il miglioramento dello statuto degli artisti, che è collegato a una migliore mobilità e alla circolazione delle opere d’arte dell’Unione europea, è una delle sfide principali della strategia. E’ una condizione irrinunciabile se vogliamo riuscire a creare uno spazio culturale europeo. Quindi, non vedo l’ora di poter collaborare con voi sulla questione, e soprattutto con gli Stati membri, perché in questo campo la competenza risiede in primo luogo a livello nazionale, regionale e locale.</p>
      <p sl="en">Ritornando alla relazione, sono particolarmente soddisfatto per l’accento posto sull’apprendimento permanente e la riqualificazione. L’istruzione iniziale alimenta i primi accenni della vocazione artistica, ma continuare a riqualificarsi è la chiave per garantire lo statuto sociale degli artisti in un’economia delle arti in rapida evoluzione. Come sapete, rafforzare il legame tra l’istruzione e la cultura è un altro dei miei obiettivi perché propongo di proclamare il 2009 “Anno europeo della creatività e dell’innovazione”. Sono in corso i lavori per preparare un’indagine di Eurydice sull’educazione culturale e artistica nella scuola dell’obbligo in Europa. Si tratta di un passo verso il miglioramento della nostra conoscenza e spero che l’iniziativa dell’Anno europeo possa stimolare la ricerca e lo sviluppo di una più solida e più ampia base d’informazioni e di una politica e una prassi maggiormente basate su dati concreti, relativamente all’educazione artistica.</p>
      <p sl="en">Per concludere, vorrei sottolineare che lo statuto degli artisti in Europa è una questione molto vasta che non può essere trattata in modo isolato da un solo Commissario responsabile per la cultura. Pertanto, nel quadro della comunicazione proposta il mese scorso, lavorerò in stretta collaborazione con i colleghi competenti per l’occupazione, la giustizia e il mercato interno per garantire che le specificità del settore culturale siano tenute in debita considerazione in altri programmi e in altre politiche dell’Unione europea.</p>
    </intervention>
    <intervention id="3-208" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="en">La ringrazio, signor Commissario. Auguriamo a tutti gli artisti di avere successo, soprattutto a quelli che partecipano alla Biennale di Venezia – che inizia questa settimana – e in modo particolare a Tracy Emin.</p>
    </intervention>
    <intervention id="3-209" speaker_id="29019" name="Erna HENNICOT-SCHOEPGES" is_mep="True" mode="spoken" nationality="Luxembourg" birth_date="24-07-1941" birth_place="Dudelange" p_group="Group of the European People's Party (Christian Democrats) and European Democrats" m_state="LU">
      <p sl="fr">a nome del gruppo PPE-DE . – Signor Presidente, vorrei complimentarmi con l’onorevole Gibault per l’impegno profuso in questa relazione. Recentemente il Commissario Frattini ha reso noto il suo progetto di direttiva sulla carta verde europea per attirare lavoratori extra-europei altamente qualificati concedendo loro di risiedere per cinque anni nell’Unione europea e di spostarsi al suo interno senza visto.</p>
      <p sl="fr">Lo scorso novembre, grazie a uno studio richiesto dalla Commissione, abbiamo scoperto che, sul territorio dell’Unione, esiste una categoria professionale costituita da 5,8 milioni di cittadini europei, pari al 3,1 per cento della popolazione attiva e a un fatturato di 654 miliardi di euro. Questi professionisti lavorano legalmente, eppure in molti Stati membri sono trattati come clandestini: sto parlando degli artisti e dei professionisti dello spettacolo.</p>
      <p sl="fr">Siamo in tanti ad apprezzare i concerti, il teatro o il circo ma, quando il nostro momento di svago si conclude, il lavoro degli artisti continua, ripagato da qualche applauso e spesso da un magro salario, e quasi sempre accompagnato da problemi nei corridoi del fisco e degli istituti di previdenza sociale. Mi complimento, quindi, con la relatrice perché vuole gettare luce dietro le quinte. Detto questo, non si tratta del nostro primo tentativo, perché nel 1992 l’onorevole Doris Pack aveva scritto una relazione estremamente completa, come anche l’onorevole Vaz da Silva nel 1999. E cosa dire delle iniziative degli organismi culturali volte a favorire la mobilità e il riconoscimento dello statuto degli artisti? Questa relazione non è un punto di arrivo bensì un punto di partenza.</p>
      <p sl="fr">Ora, dopo avere approvato la Convenzione dell’Unesco e dopo che la Commissione ci ha presentato la sua agenda strategica per la cultura, è venuto il momento di agire. Signor Commissario, esorto gli Stati membri e la Commissione ad accordare gli strumenti e ad affrontare senza ulteriore indugio gli innumerevoli problemi tecnici e pratici. In questo compito lei non è solo, signor Commissario, lo sappiamo bene, ma occorre mettere in atto le iniziative suggerite da questa relazione e dalle due precedenti che ho appena citato. Basta con le belle parole, passiamo ai fatti!</p>
    </intervention>
    <intervention id="3-210" speaker_id="23806" name="Gyula HEGYI" is_mep="True" mode="spoken" nationality="Hungary" birth_date="30-04-1951" birth_place="Békéscsaba" p_group="Socialist Group in the European Parliament" m_state="HU">
      <p sl="en">a nome del gruppo PSE . – Signor Presidente, questa mattina sull’aereo da Budapest a Bruxelles ho incontrato il direttore dell’orchestra filarmonica nazionale ungherese. Si è congratulato con me per la relazione Gibault, esprimendomi la soddisfazione sua e dei suoi colleghi. Queste congratulazioni vanno all’onorevole Gibault, che ha lavorato a questa importante tematica con spirito positivo e buone intenzioni.</p>
      <p sl="en">Tutti noi rispettiamo gli artisti e riconosciamo il loro importante contributo alla cultura europea. Dobbiamo aiutarli migliorando il loro statuto sociale. E’ fondamentale per loro avere informazioni sui vari accordi sociali nei diversi Stati membri, ad esempio, relativamente ai sistemi di assicurazione sanitaria e alle disposizioni in materia di disoccupazione e pensioni. In realtà, alcuni dei nuovi Stati membri offrivano condizioni sociali piuttosto buone per gli artisti durante il cosiddetto ancien régime , ma la situazione è cambiata durante il periodo di transizione. Il tempo che gli artisti dedicano alle prove dovrebbe essere considerato effettivo tempo di lavoro.</p>
      <p sl="en">La libera circolazione degli artisti, e dei lavoratori in generale, provenienti dai nuovi Stati membri non è tuttora garantita. L’agevolazione dei visti per gli artisti dei paesi terzi è importante, ma dobbiamo dare priorità alla libera circolazione di tutti i cittadini dell’Unione europea.</p>
      <p sl="en">Sono favorevole alla relazione. I miei colleghi socialisti ed io la sosterremo in sede di votazione. Tuttavia, come deputato di un nuovo Stato membro, devo lanciare un appello a favore del libero accesso al mercato del lavoro per ogni cittadino europeo.</p>
      <p sl="en">Si deve anche dire che alcuni famosi artisti ungheresi si rifiutano di recarsi negli Stati Uniti a causa del trattamento degradante inflitto dalle autorità di frontiera americane.</p>
    </intervention>
    <intervention id="3-211" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="en">Sì, abbiamo tutti sperimentato questo trattamento degradante.</p>
    </intervention>
    <intervention id="3-212" speaker_id="28363" name="Alfonso ANDRIA" is_mep="True" mode="spoken" nationality="Italy" birth_date="27-05-1952" birth_place="Salerno" p_group="Group of the Alliance of Liberals and Democrats for Europe" m_state="IT">
      <p sl="it">a nome del gruppo ALDE . – Signor Presidente, signor Commissario, onorevoli colleghi, affido al cortese tramite della collega Griesbeck il più vivo apprezzamento per la relatrice Claire Gibault che ha svolto un lavoro eccellente. Dall’alto della sua esperienza nel settore, quale direttore d’orchestra, ha saputo individuare i principali ostacoli che gli artisti affrontano sul proprio percorso. Concordo pienamente con lei quando afferma che nessun artista è totalmente al riparo dalla precarietà in nessuna fase della sua carriera ed è proprio sulla base di questa considerazione che occorre intervenire in modo più mirato per tutelare la categoria e gli operatori del settore.</p>
      <p sl="it">Proprio le peculiarità delle attività artistiche impongono un adeguamento del quadro normativo degli Stati membri onde garantire lo status degli artisti, ma occorrono anche interventi armonizzanti dell’Unione europea soprattutto al fine di facilitare la loro mobilità, come pure è fondamentale porre le premesse per un sistema formativo omogeneo garantendo nel territorio dell’Unione il riconoscimento dei titoli rilasciati, assicurando una sempre maggiore professionalità dell’insegnamento artistico ed anzi incoraggiandola mediante scambi ed interrelazioni per insegnanti e studenti come nel modello del programma ERASMUS.</p>
      <p sl="it">Trovo interessante ed auspicabile, infine, la proposta di un visto temporaneo specifico per gli artisti che possa facilitare la mobilità dei professionisti europei ed extracomunitari nello svolgimento della loro attività. Del resto, i linguaggi universali dell’arte rappresentano notoriamente uno straordinario veicolo di promozione culturale, sociale ed umana.</p>
      <p sl="it">In conclusione, preciso che sosterrò i due emendamenti della relatrice all’esame dell’Aula domattina ed in particolare il 20 bis che auspica nuove forme di aiuto agli artisti tramite un apposito fondo costituito attraverso un prelievo sullo sfruttamento commerciale delle creazioni originali e delle loro interpretazioni libere da diritti.</p>
    </intervention>
    <intervention id="3-213" speaker_id="28391" name="Zdzisław Zbigniew PODKAŃSKI" is_mep="True" mode="spoken" nationality="Poland" birth_date="18-10-1949" birth_place="Guzówka" p_group="Group of the European People's Party (Christian Democrats) and European Democrats" m_state="PL">
      <p sl="pl">a nome del gruppo UEN . – Signor Presidente, lo statuto degli artisti ha sempre suscitato interesse e discussioni accese. Tuttavia, i responsabili dell’elaborazione di tale statuto hanno tutti commesso lo stesso errore, dimenticando che oltre agli artisti professionisti ci sono anche i dilettanti, tra cui gli artisti popolari, e che la cultura popolare, spesso denominata tradizionale, è la base delle culture nazionali.</p>
      <p sl="pl">Dobbiamo anche ricordare che con i cambiamenti di civiltà scompaiono molte professioni tradizionali e abilità importanti dal punto di vista della conservazione del patrimonio culturale nazionale. Pertanto, la prevista carta sociale europea per le attività nell’ambito della creazione artistica deve includere anche gli artisti popolari e gli artigiani. Dobbiamo, poi, accogliere con favore l’iniziativa volta a creare una base di dati comune che agevolerebbe la mobilità degli artisti che lavorano in Europa.</p>
    </intervention>
    <intervention id="3-214" speaker_id="28496" name="Thomas WISE" is_mep="True" mode="spoken" nationality="United Kingdom" birth_date="13-05-1948" birth_place="Bournemouth" p_group="Independence/Democracy Group" m_state="GB">
      <p sl="en">a nome del gruppo IND/DEM . – Signor Presidente, come forse potete immaginare, ci sono molti elementi nella relazione che mi preoccupano, ma purtroppo ho il tempo per citarne solo uno. Nella relazione l’onorevole Gibault propone un progetto pilota di carte di registrazione degli artisti. Non sarà l’ennesimo caso di un’idea con una serie infinita di conseguenze? Questo progetto finirà poi con l’essere esteso a tutte le professioni e attività commerciali? Avremo tutti bisogno di una carta prima di poter iniziare a lavorare? Sarà impossibile lavorare nel settore prescelto senza un permesso specifico, come succede in Germania per i fotografi stranieri? E chi organizzerà il tutto, vorrei sapere? Altri burocrati?</p>
      <p sl="en">Così come l’eccessiva regolamentazione soffoca l’attività economica, questa proposta soffocherà l’arte. Garantirà una costante predominanza straniera nel campo dell’arte e dello spettacolo, prevalentemente dagli Stati Uniti. Prevedo che, se approvata, questa relazione sarà un altro esempio di legge dalle conseguenze indesiderate.</p>
    </intervention>
    <intervention id="3-215" speaker_id="34000" name="Eugen MIHĂESCU" is_mep="True" mode="spoken" nationality="Romania" birth_date="24-08-1937" birth_place="Bucureşti" p_group="Non" m_state="RO">
      <p sl="fr">a nome del gruppo ITS . – Signor Presidente, che cos’è un artista? Qual è il suo posto? Marginale o centrale? Parliamo di un artista famoso o sconosciuto? Sempre incompreso, maledetto e povero, oppure celebre e ricco? Il preferito delle élite o il paria della società del consumo? Scroccone alla tavola dei ricchi o sulle barricate rivoluzionarie? Immagine della disperazione o specchio della felicità?</p>
      <p sl="fr">Che cos’è un artista? Una persona che ha il gusto dell’arte, l’amore per il bello? Se è così, cosa può fare l’artista in una società che produce brutture? Isolarsi nella sua torre d’avorio o scendere in strada in mezzo alla gente arrabbiata? Se l’artista ha uno statuto, riuscirà a risolvere il suo dilemma o lo farà sprofondare ancora di più nella confusione? Mentre noi stiamo ad esaminare da ogni angolatura colui chi crea arte, il Creatore supremo lo protegge, lo salva e lo ispira.</p>
      <p sl="fr">Abbiamo parlato dell’artista come di un cittadino: questa è propaganda! Abbiamo parlato dell’artista testimone della propria epoca: è una definizione da critica d’arte. Io credo che sia il sismografo di questa società. Possiamo aiutarlo varando nuove leggi a suo vantaggio, ma lo faremo sprofondare in una burocrazia artistica. Perché le cose che oggi sono nuove per noi, per l’artista sono già vissute, assimilate, consumate.</p>
    </intervention>
    <intervention id="3-216" speaker_id="28574" name="Manolis MAVROMMATIS" is_mep="True" mode="spoken" nationality="Greece" birth_date="15-08-1941" birth_place="Platanias Chanion" p_group="Group of the European People's Party (Christian Democrats) and European Democrats" m_state="GR">
      <p sl="el">Signor Presidente, signor Commissario, onorevoli colleghi, desidero congratularmi, in primo luogo, con l’onorevole Gibault, un’artista di ottima fama nel mondo dell’opera, che ha utilizzato il suo ruolo nel Parlamento europeo per gettare luce sui problemi che devono affrontare gli artisti a causa dei diversi sistemi sociali negli Stati membri. Desidero congratularmi anche con l’onorevole Hennicot per l’aiuto prezioso che ha fornito al nostro gruppo al momento di prendere le decisioni finali su una decisione di tale importanza.</p>
      <p sl="el">Molte delle difficoltà incontrate dagli artisti non sono di natura culturale, ma riguardano la mobilità, la sanità, l’assicurazione sociale, la disoccupazione e i diritti pensionistici. La Commissione deve dedicare la sua attenzione ai regimi di rilascio dei visti e dei permessi di lavoro ed elaborare normative in questo ambito. Inoltre, deve essere realizzato uno studio a livello europeo con l’obiettivo di analizzare le disposizioni adottate dagli Stati membri per salvaguardare le compensazioni per i proprietari dei diritti d’autore e diritti simili.</p>
      <p sl="el">La creazione artistica contribuisce allo sviluppo e aiuta a mantenere il patrimonio culturale. Ci aiuta a conoscere meglio le nuove tendenze nell’arte e nei progressi realizzati in altri paesi, soprattutto tra i giovani artisti. La società e lo Stato, a livello sia nazionale sia europeo, devono contribuire a sostenere la creazione degli artisti e la loro protezione economica e sociale perché, come sappiamo, l’arte non è un bene di base. E’, pertanto, dovere di noi tutti proteggerne l’espressione e rafforzare la creatività in Europa.</p>
    </intervention>
    <intervention id="3-217" speaker_id="28342" name="Maria BADIA i CUTCHET" is_mep="True" mode="spoken" nationality="Spain" birth_date="13-05-1947" birth_place="St. Quirze del Vallès" p_group="Group of the Progressive Alliance of Socialists and Democrats in the European Parliament - Vice" m_state="ES">
      <p sl="es">Signor Presidente, anch’io voglio associarmi alle congratulazioni all’onorevole Gibault per questa relazione, il cui obiettivo è quello di studiare i problemi e le difficoltà che incontrano le persone che si dedicano alle arti, in generale, come la sanità, la sicurezza sociale, la disoccupazione, la pensione e anche la mobilità e, per quanto possibile, cerca di trovare soluzioni.</p>
      <p sl="es">Non mi soffermerò su questi aspetti – ne hanno già parlato gli oratori precedenti –, però vorrei parlare brevemente degli studi artistici. Innanzi tutto, se ne deve evidenziare l’importanza e, di conseguenza, la necessità di prestare attenzione all’educazione artistica fin dall’infanzia.</p>
      <p sl="es">In secondo luogo, è necessario che gli Stati membri riconoscano i diplomi e i certificati rilasciati dai conservatori o dalle accademie nazionali, al fine di convergere progressivamente e, nella misura del possibile, di procedere verso gli obiettivi di Bologna nel 2010.</p>
      <p sl="es">In terzo luogo, vorrei sottolineare l’importanza di incentivare studi artistici regolamentati che siano assimilabili ad altri indirizzi ufficiali di studio riconosciuti dagli Stati membri, affinché gli studenti non solo possano rafforzare il loro talento artistico, ma siano anche aiutati nella loro formazione e acquisiscano competenze anche per altri ambiti professionali. Il settore culturale, artistico e dello spettacolo ne ha bisogno per non frustrare le aspettative degli studenti delle varie arti. Ciò richiede investimenti in ambito culturale nelle infrastrutture, nella promozione della formazione artistica e dell’attività culturale.</p>
      <p sl="es">Spero che gli Stati membri dedichino l’attenzione necessaria a questa relazione che può aiutare moltissimo queste persone.</p>
    </intervention>
    <intervention id="3-218" speaker_id="28294" name="Ljudmila NOVAK" is_mep="True" mode="spoken" nationality="Slovenia" birth_date="01-08-1959" birth_place="Maribor" m_state="SI">
      <p sl="sl">In Europa ci piace vantarci del fatto che la nostra diversità culturale e le nostre eccellenti opere d’arte sono parte delle nostre identità. Eppure, raramente diciamo che queste opere d’arte spesso erano frutto del lavoro di artisti poveri, che non erano pagati adeguatamente durante la loro vita e che diventavano famosi solo dopo la morte. Anche oggi non mancano gli artisti che, a causa di procedure complicate per ottenere i permessi di lavoro o per il calcolo degli anni di attività, si trovano ai margini della sopravvivenza, sebbene le loro opere siano magnifiche e molto apprezzate in tutta Europa.</p>
      <p sl="sl">Poiché la cultura e l’arte sono tra quei settori che non arricchiscono solo spiritualmente, ma creano anche benefici commerciali e molti posti di lavoro, è assolutamente incredibile e intollerabile che i migliori artisti dei nostri tempi debbano lottare per la sopravvivenza e contro l’insicurezza sociale. Un artista in Slovenia, ad esempio, è un artista anche in altre parti d’Europa, e sarebbe davvero un peccato se le barriere amministrative lo relegassero esclusivamente al suo paese, privando così i cittadini di altri Stati membri della possibilità di apprezzarne il lavoro.</p>
      <p sl="sl">Nell’ambito dell’istruzione e sul mercato del lavoro europeo, poniamo un forte accento sulla mobilità, che è realmente importante per gli artisti e i fruitori dell’arte e che dà un contributo significativo al dialogo interculturale e alla coesione reciproca tra le nazioni e le culture nell’Unione europea. Sarebbe, quindi, giusto che l’Europa intraprendesse passi importanti in questo campo e armonizzasse le normative rendendole più utilizzabili e comprensibili per i profani, oppure introducendo almeno alcuni strumenti adeguati che contribuiscano ad aumentare la mobilità e la sicurezza sociale degli artisti.</p>
    </intervention>
    <intervention id="3-219" speaker_id="1191" name="Doris PACK" is_mep="True" mode="spoken" nationality="Germany" birth_date="18-03-1942" birth_place="Schiffweiler/Saar" p_group="Group of the European People's Party (Christian Democrats)" m_state="DE">
      <p sl="de">Signor Presidente, signor Commissario, la relazione dell’onorevole Gibault fissa le stesse priorità che il Parlamento aveva fissato quindici anni fa con la mia relazione e otto anni fa con la relazione dell’onorevole Vaz da Silva. Ci dobbiamo chiedere seriamente quante volte il Parlamento deve avanzare le stesse richieste affinché qualcuno reagisca. Mi ha fatto piacere sentire che il Commissario forse farà un piccolo passo nella direzione che noi abbiamo proposto quindici anni fa. Certe cose richiedono davvero molto tempo!</p>
      <p sl="de">La relazione afferma che si deve effettuare una revisione dello statuto sociale degli artisti. Le difficoltà e gli ostacoli che gli artisti incontrano relativamente alla mobilità nel quadro della politica dei visti devono essere definiti con chiarezza. So che il Parlamento attualmente sta lavorando alla normativa in materia di visti e spero sinceramente che anche gli artisti possano avvantaggiarsene. E’ un desiderio che esprimiamo da tempo e credo che ora siamo sulla buona strada. Sono in gioco la sicurezza sociale e questioni come la disoccupazione e le pensioni.</p>
      <p sl="de">Già nella relazione del 1992 chiedevamo uno statuto degli artisti. Provate a immaginare! Nel 1992 dov’era la Slovacchia, signor Commissario? All’epoca stavamo già cercando di presentare proposte per quanto riguarda il trattamento fiscale delle opere d’arte e di conseguire l’armonizzazione per le opere degli artisti, in particolare riguardo all’imposta sul valore aggiunto. Abbiamo cercato di istituire un fondo. Abbiamo cercato di creare un passaporto degli artisti. Tutto questo già nel 1992! Ora si chiedono nuovamente tutte queste cose. Ma si deve ripetere tutto – questo l’ho imparato quando facevo l’insegnante – se si vuole che venga recepito. In questo caso, però, il messaggio si è sedimentato così in profondità che non riemerge più in superficie. Quindi, signor Commissario, ci permetta di sussurrarle un parola all’orecchio, ma non solo al suo orecchio perché di fatto si tratta di un compito degli Stati membri. Per questo le nostre richieste, oggi come allora, sono rivolte agli Stati membri, affinché riflettano su come dare sostegno a questo settore.</p>
      <p sl="de">All’epoca la mia relazione era molto più coraggiosa rispetto a quella che ci è presentata oggi, perché temiamo che alcune cose possano non essere realizzate e perché oggi siamo molto più prudenti. Dobbiamo misurare le nostre democrazie in funzione di quanto fanno per la cultura e di quante possibilità le offrono. L’onorevole Gibault ha indicato le modalità con cui la Commissione e gli Stati membri potranno attuare le misure che sarebbe opportuno adottare. Le auguro buona fortuna nel suo lavoro per la realizzazione di questo obiettivo!</p>
    </intervention>
    <intervention id="3-220" speaker_id="33979" name="Ovidiu Victor GANȚ" is_mep="True" mode="spoken" nationality="Romania" birth_date="18-08-1966" birth_place="Deta" p_group="Group of the European People's Party (Christian Democrats) and European Democrats" m_state="RO">
      <p sl="it">Doresc, de la bun început, să salut iniţiativa Doamnei Claire Gibault</p>
      <p sl="it">Este, de fapt, un nou efort de a sensibiliza Comisia Europeană şi statele membre în legătură cu statutul artiştilor în Europa. Aş dori să insist asupra unor idei conturate în raport pe care le consider extrem de importante, dar şi realizabile. Sunt convins de necesitatea unui Euro-pass, un registru profesional european pentru artişti care să consemneze activitatea acestora. Documentul ar veni în sprijinul mobilităţii specifice acestei bresle. În ceea ce priveşte această mobilitate, trebuie să facem o distincţie netă între cea a artiştilor şi cea a lucrătorilor în general. De aceea, solicităm statelor membre să elimine orice restricţie privind accesul pe piaţa muncii pentru artiştii din noile state membre. Totodată este esenţială recunoaşterea reciprocă de către statele membre a diplomelor şi certificatelor eliberate de către instituţiile de învăţământ de profil. Aceasta ar facilita atât schimburile la nivelul studenţilor, cât şi la nivelul artiştilor profesionişti, precum şi posibilitatea de a fi angajaţi pe baza acestora. Nu putem accepta nici situaţia în care artiştii europeni care lucrează în afara Uniunii să nu-şi poată transfera drepturile de pensie şi securitate socială la revenirea în ţara de origine din motive pur birocratice şi, de aceea, solicităm o iniţiativă şi în acest sens.</p>
      <p sl="it">Luând aceste măsuri am convingerea că, vom contribui direct de la nivel comunitar la dezvoltarea culturii europene fără a leza principiul subsidiarităţii care guvernează acest domeniu. Nu cred că există un mijloc mai bun de cunoaştere şi apropiere între cetăţenii europeni decât actul artistic, respectiv cultura ca atare.</p>
    </intervention>
    <intervention id="3-221" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Signor Presidente, onorevoli deputati, onorevole Doris Pack, mi ha colpito la decisione di criticare l’assenza di azioni da parte degli Stati membri e della Commissione, eppure quindici anni fa lei propose per prima questo argomento. Tuttavia sarebbe stato peggio se avesse dovuto dire quello che ha detto adesso fra quindici anni dicendo “trent’anni fa avevo proposto un regime per gli artisti”. Con l’iniziativa dell’onorevole Gibault sarà sicuramente realizzato qualcosa di meglio di adesso. E ora inizio l’intervento che avevo preparato.</p>
      <p sl="it">In Europa, signor Presidente, tutti i cittadini dei 27 Stati dell’Unione europea sperano in qualcosa. Quando sono lavoratori, sperano di avere un futuro e, se sono pensionati anziani, sperano di avere un presente sicuro. Tra questi ci sono anche gli artisti, che svolgono un’attività la quale molto spesso è di ricreazione e di godimento per tanti altri milioni di cittadini che li guardano, li ascoltano, ne approvano e ne apprezzano le esecuzioni.</p>
      <p sl="it">Ma il nostro attuale l’obiettivo è che l’artista venga considerato un lavoratore con i diritti di tutti i lavoratori, un artista è un uomo e un lavoratore e in quanto tale ha diritto a condizioni di lavoro degne di un cittadino europeo.</p>
      <p sl="it">Quanti sono gli artisti che non diventano famosi, che ogni giorno svolgono umilmente la loro attività artistica e non ricevono la giusta mercede e il giusto rispetto, e non avranno la giusta pensione? Sono certo che tale iniziativa contribuirà a garantire anche agli artisti un futuro o un presente.</p>
    </intervention>
    <intervention id="3-222" speaker_id="photo_generic" name="Ján Figeľ" is_mep="True" mode="spoken">
      <p sl="en">Membro della Commissione . – Signor Presidente, desidero ringraziare tutti per questo dibattito molto interessante. Credo che questa relazione aiuterà a sviluppare non solo il dialogo ma anche la cooperazione in Europa a favore della creatività e della cultura degli artisti.</p>
      <p sl="en">Mi piace l’atteggiamento dell’onorevole Pack, che è molto entusiasta e solitamente le persone così anticipano molto gli sviluppi, ma abbiamo proprio bisogno di un atteggiamento simile.</p>
      <p sl="en">Nel 1992, quindici anni fa, molti, soprattutto gli Stati membri, non volevano toccare il tema della cultura, perché la sussidiarietà è una questione delicata. Ora si vuole fare di più tramite la cultura, perché esistono altre realtà: il mercato, l’euro. Il problema è alquanto intangibile. Non sto dicendo che abbiamo bisogno di armonizzazione, ma ci servono migliori condizioni affinché le culture possano fiorire e si possa creare comprensione, instaurare relazioni interculturali e così via.</p>
      <p sl="en">Pertanto, la comunicazione di lunedì scorso è stata la prima in cinquant’anni con la quale la Commissione stabilisce una sorta di manifesto politico e propone un’agenda culturale comune. Proponiamo di organizzare un forum annuale, il Forum di Davos, che riunirà gli Stati membri, le parti interessate e le Istituzioni europee, che discuteranno, faranno passi avanti e daranno risposte alle questioni culturali.</p>
      <p sl="en">A proposito dei nuovi programmi – ERASMUS è stato citato più volte – quest’anno avremo il triplo delle opportunità per aumentare la mobilità e triplicare l’intensità di ERASMUS. In ogni caso, deve esserci compatibilità tra gli studi o il riconoscimento dei diplomi, dei titoli e delle qualifiche. Lo scorso autunno ho proposto – e questo è previsto anche nel “quadro europeo delle qualifiche” del Parlamento e del Consiglio – di rendere le nostre qualifiche più leggibili, comparabili e trasferibili. Vi esorto a dare il vostro contributo in autunno o entro la fine dell’anno, sotto la Presidenza portoghese.</p>
      <p sl="en">Per concludere, ci sono state molte richieste relative ai visti. L’agevolazione dei visti è già in vigore, e spero che gli Stati membri – ad eccezione di Irlanda, Regno Unito e Danimarca – applicheranno queste agevolazioni per migliorare la mobilità degli studenti e di altre categorie.</p>
      <p sl="en">Per i lavoratori, vale a dire i professionisti, a settembre intendiamo avanzare due importanti proposte di direttiva. La prima è una proposta di direttiva quadro orizzontale sui diritti fondamentali dei lavoratori migranti, che porterà alla creazione di un permesso combinato di soggiorno e di lavoro per ridurre la burocrazia. La seconda è ancora più importante alla luce di quanto hanno affermato molti di voi. Si tratta di una proposta di direttiva sull’ammissione dei lavoratori altamente qualificati. In alcuni casi, tale direttiva può essere direttamente applicata agli artisti provenienti da paesi terzi, dando loro un accesso facilitato ai mercati del lavoro dell’UE. Possiamo andare indietro di quindici o cinque anni, ma ora è giunto il momento di muoverci, e insieme possiamo fare qualcosa.</p>
    </intervention>
    <intervention id="3-223" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Grazie, signor Commissario, e grazie a tutti i deputati che hanno contribuito.</p>
      <p sl="unknown">La discussione è chiusa.</p>
      <p sl="unknown">La votazione si svolgerà domani.</p>
      <p sl="unknown">Dichiarazioni scritte (articolo 142 del Regolamento)</p>
    </intervention>
    <intervention id="3-224" speaker_id="28199" name="Gábor HARANGOZÓ" is_mep="True" mode="written" nationality="Hungary" birth_date="27-09-1975" birth_place="Budapest" p_group="Socialist Group in the European Parliament" m_state="HU">
      <p sl="hu">L’Unione europea ha bisogno della Costituzione! Il Trattato costituzionale può svolgere un ruolo fondamentale non solo accrescendo l’importanza dell’Unione europea nella politica mondiale, semplificando il diritto comunitario e le procedure decisionali e aumentando la trasparenza, e di conseguenza l’accessibilità per i cittadini, ma può anche contribuire a creare un ambiente favorevole alle imprese e a completare il mercato interno. La creazione di una costituzione è anche una questione che riguarda la competitività. E’ una risposta alle sfide esterne e interne.</p>
      <p sl="hu">Il Trattato approvato nel giugno 2005 contiene i valori fondamentali delle Comunità che hanno preso forma nel corso del tempo, nonché politiche comuni che devono essere salvaguardate nell’interesse dell’intero progetto di integrazione e di ogni singolo cittadino degli Stati membri e dell’UE. Il Trattato costituzionale è stato firmato dai capi di Stato e di governo di ogni Stato membro e diciotto di questi hanno già ultimato il processo di ratifica. Nonostante l’esito negativo dei referendum in Francia e nei Paesi Bassi, non dobbiamo rinviare il potenziale di integrazione che sottende alla creazione della Costituzione.</p>
      <p sl="hu">L’impegno della Presidenza tedesca per avviare i preparativi volti a proporre una nuova versione del Trattato è accolto con favore, e il Parlamento europeo spera di svolgere un ruolo attivo in questo processo. La proposta di trattato che sarà ora elaborata deve contenere meno cambiamenti possibile e deve continuare a garantire la protezione dei valori comunitari precedentemente citati.</p>
      <p sl="hu">Al contempo, ritengo importante che al trattato modificato sia dedicata una campagna informativa più approfondita, più obiettiva e di lunga durata negli Stati membri, in parte finanziata con risorse comunitarie, per garantire un maggiore livello di accettazione pubblica. In questa campagna informativa, si deve attribuire al Parlamento europeo e ai suoi deputati, che rappresentano gli interessi dei cittadini dell’UE, un ruolo preminente.</p>
    </intervention>
  </section>
  <section id="creitem21" title="21. Piano pluriennale per gli stock di merluzzo bianco del Mar Baltico e le attività di pesca che sfruttano questi stock (discussione)">
    <intervention id="3-226" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">L’ordine del giorno reca la relazione (A6-0163/2007), presentata dall’onorevole Zdzisław Kazimierz Chmielewski a nome della commissione per la pesca, sulla proposta di regolamento del Consiglio che istituisce un piano pluriennale per gli stock di merluzzo bianco del Mar Baltico e le attività di pesca che sfruttano questi stock [COM(2006)0411 – C6-0281/2006 – 2006/0134(CNS) ].</p>
    </intervention>
    <intervention id="3-227" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione. – Signor Presidente, vorrei innanzi tutto rivolgere i miei ringraziamenti al relatore, onorevole Chmielewski, nonché alla commissione per la pesca e alla commissione per l’ambiente, la sanità pubblica e la sicurezza alimentare per la relazione. L’obiettivo è fare in modo che la proposta venga approvata al Consiglio di giugno della prossima settimana. Durante le discussioni svoltesi nell’ambito dei preparativi del Consiglio, sono state apportate molte modifiche alla proposta originale, alcune delle quali sono in linea con gli emendamenti da voi presentati.</p>
      <p sl="en">Come tutti sapete, entrambi gli stock di merluzzo bianco del Mar Baltico sono sovrasfruttati. Lo stock orientale sta scendendo talmente al di sotto dei limiti biologici di sicurezza che nel prossimo futuro potrebbe rischiare il collasso. Al contempo, il Consiglio internazionale per l’esplorazione del mare (CIEM) ha indicato che nel Baltico orientale si registrano errori nella dichiarazione delle catture nel 35-45 per cento dei casi, fenomeno che non solo produce un ulteriore e imprecisato impatto delle attività di pesca sullo stock , ma pregiudica anche la precisione dei pareri scientifici.</p>
      <p sl="en">La situazione attuale non solo danneggia gli stock di merluzzo del Mar Baltico, ma minaccia anche il settore della pesca che dipende da questa risorsa. Il merluzzo bianco è uno degli stock ittici più importanti per l’industria del Baltico. E’ pertanto indispensabile, non solo a livello ecologico, ma anche da un punto di vista sociale ed economico, giungere al più presto a un equilibrio tra la pesca e la disponibilità delle risorse, in modo tale che i pescatori possano continuare a fare affidamento su catture stabili ed elevate.</p>
      <p sl="en">Il piano pluriennale presentato dalla Commissione è stato sviluppato sulla base di esperienze maturate in passato nella gestione della pesca del merluzzo bianco nel Baltico e di diverse consultazioni con operatori del settore, Stati membri e scienziati. Questo piano è volto a ricostituire gli stock non solo fino ai limiti biologici di sicurezza ma anche oltre, a livelli che permettano di effettuare catture quanto più sostenibili possibile e di conferire così stabilità nel lungo periodo al settore ittico interessato, riducendo i totali ammissibili di catture e diminuendo gradualmente gli sforzi di pesca ai livelli previsti da questo obiettivo.</p>
      <p sl="en">Passando ora alla relazione, i considerando del piano corrispondono alle misure che verranno delineate più avanti nelle disposizioni vere e proprie. Di conseguenza, posso accettare solo gli emendamenti nn. 1 e 5, che corrispondono alle disposizioni del piano, come la richiesta, formulata nel primo considerando, di specificare le condizioni dello stock orientale di merluzzo bianco. L’emendamento n. 4 è accettabile in linea di principio. Tuttavia, la suddivisione in una parte occidentale e in una parte orientale è determinata dalla prova scientifica che esistono due stock di merluzzo separati nel Baltico, e non dalle caratteristiche ecologiche delle due aree.</p>
      <p sl="en">La relazione propone diversi emendamenti alle norme che delineano la procedura per ridurre a livelli sostenibili i totali ammissibili di catture e lo sforzo di pesca. Gli emendamenti dal n. 8 al n. 11 attenuerebbero il processo di riduzione e ne limiterebbero l’applicazione.</p>
      <p sl="en">Alla luce della grave situazione in cui versa lo stock e della necessità di limitare tutti i tipi di pesca che comportano la cattura di notevoli quantità di merluzzo bianco, non posso accettare questi emendamenti. Sono tuttavia consapevole della necessità di definire un sistema che sia compatibile con le attività dell’industria. La Commissione ha quindi modificato il suo piano combinando il divieto estivo con i giorni fuori dal porto. Questo provvedimento doterà l’industria di maggiore flessibilità e sarà pertanto particolarmente vantaggioso per le flotte di piccole dimensioni, per le quali è più difficile lavorare con un sistema fisso e rigido. Inoltre, nel piano è stato inserito un articolo sul Fondo europeo per la pesca, volto a garantire una compensazione finanziaria per l’industria.</p>
      <p sl="en">In seguito ai cambiamenti apportati al sistema dello sforzo di pesca, sono state modificate anche diverse disposizioni in materia di controllo e monitoraggio. Il margine di tolleranza è stato innalzato al 10 per cento, fuorché per il merluzzo bianco, e le norme sulle operazioni di scarico sono state annullate, provvedimento che dovrebbe corrispondere a quanto disposto negli emendamenti nn. 14 e 16 della relazione.</p>
      <p sl="en">Per quanto riguarda l’emendamento n. 15, sono state modificate anche le norme sull’entrata e l’uscita dalla zona e, pertanto, i criteri previsti si applicano solo quando il peschereccio lascia l’area in cui ha pescato.</p>
      <p sl="en">Poiché gli errori nella dichiarazione delle catture costituiscono attualmente uno dei problemi chiave nella gestione della pesca del merluzzo bianco nel Mar Baltico, è indispensabile migliorare queste norme per conoscere complessivamente la quantità e la qualità dello stock di merluzzo che è stato pescato, nonché il momento in cui sono state effettuate tali catture. Per questi motivi, non posso accogliere l’emendamento n. 13, che limita l’obbligo di tenere un giornale di bordo ai pescherecci che sono titolari di un permesso speciale di pesca per il merluzzo.</p>
      <p sl="en">La relazione propone di ridurre il periodo di valutazione da tre a due anni e di introdurre una disposizione sul controllo dell’impatto socioeconomico del piano negli emendamenti dal n. 17 al n. 19.</p>
      <p sl="en">I giovani esemplari di merluzzo bianco diventano pescabili in media all’età di due o tre anni. Se iniziasse una valutazione nel corso del secondo anno, sarebbe molto difficile rilevare eventuali effetti sullo stock e, di conseguenza, sull’industria. La Commissione sta comunque preparando un progetto che, controllando sia l’impatto ecologico sia gli effetti socioeconomici del piano, costituirà un primo passo verso la valutazione d’impatto che dovrà essere realizzata nel terzo anno di applicazione del piano.</p>
      <p sl="en">Infine, mi soffermerò sui tre emendamenti presentati dall’onorevole Schlyter la settimana scorsa. La Commissione non può accoglierli per le seguenti ragioni. L’obiettivo del regolamento di base per la politica comune della pesca è garantire una gestione sostenibile in termini ecologici, sociali ed economici. E’ pertanto responsabilità della Commissione cercare di trovare un equilibrio tra questi tre pilastri, quantunque basato essenzialmente su pareri scientifici riguardo agli stock . Credo pertanto che una riduzione graduale dei TAC e degli sforzi di pesca fino al raggiungimento dei livelli previsti, conformemente al parere fornito dal CIEM, costituisca una decisione equilibrata in tal senso.</p>
      <p sl="en">Il CIEM ha raccomandato anche di utilizzare obiettivi relativi quali il tasso di mortalità per pesca anziché obiettivi fissi come la biomassa, poiché sono meno sensibili rispetto all’incertezza scientifica e alle variazioni ambientali da cui è interessato lo stock .</p>
      <p sl="en">Nella situazione attuale, in cui un gran numero di dichiarazioni errate sulle catture interferisce nella gestione e nella consulenza scientifica, e alla luce della possibile revisione dei punti di riferimento della biomassa per lo stock orientale che verrà effettuata prossimamente, l’inclusione di obiettivi di biomassa non è appropriata. Tuttavia, poiché si prevede che uno dei risultati apportati dal piano sarà il miglioramento della base dell’informazione scientifica, l’inclusione di punti di riferimento della biomassa potrebbe essere valutata nel corso della revisione del piano per la ricostituzione del merluzzo bianco, la cui elaborazione avverrà a tre anni dall’entrata in vigore del piano.</p>
    </intervention>
    <intervention id="3-228" speaker_id="28274" name="Zdzisław Kazimierz CHMIELEWSKI" is_mep="True" mode="spoken" role="relatore" nationality="Poland" birth_date="04-10-1942" birth_place="Falborz" p_group="Group of the European People's Party (Christian Democrats) and European Democrats" m_state="PL">
      <p sl="pl">Signor Presidente, il regolamento del Consiglio oggetto della presente relazione è una proposta legislativa importante e attesa da tempo che mira a trovare soluzioni a esigenze vitali in uno dei settori della pesca più tipici dell’Europa. Questa è di per sé una buona ragione per congratularsi con gli autori della relazione, che hanno affrontato l’ardua sfida di elaborare un programma a lungo termine per la ricostituzione delle scorte e la pesca del merluzzo bianco del Mar Baltico. Il merluzzo bianco è una specie da cui dipende la sussistenza di molte famiglie. E’ la specie ittica più importante del Baltico e pertanto suscita grande interesse tra gli operatori della pesca. Nella regione del Baltico la tensione è alle stelle per il parere del Parlamento e le successive decisioni del Consiglio.</p>
      <p sl="pl">Una relazione che, basandosi su dati comprovati, permettesse di formulare previsioni scientifiche sullo sviluppo degli stock di merluzzo bianco e sulle possibilità di pesca come punto di partenza a livello di contenuti rappresentava una buona occasione per raggiungere compromessi soddisfacenti in queste circostanze. Era indispensabile che la commissione per la pesca intervenisse sulla proposta legislativa del Consiglio perché occorreva che il documento tenesse conto delle inevitabili conseguenze socioeconomiche delle limitazioni delle attività di pesca proposte. Sono lieto che il Commissario si sia soffermato sulla questione.</p>
      <p sl="pl">Conformemente a uno degli emendamenti adottati, che è stato presentato dal relatore, la Commissione europea è tenuta a controllare queste conseguenze e a proporre al Parlamento misure di gestione essenziali. Un altro emendamento adottato prevede di ridurre le limitazioni dei giorni di pesca stabiliti dal regolamento dal 10 per cento all’8 per cento e di aumentare la cosiddetta soglia di notifica da 100 kg a 300 kg. Mi riferisco alla commissione per la pesca, che ha adottato anche la proposta avanzata dal Consiglio dei ministri riguardo all’adeguamento del margine di tolleranza nel giornale di bordo, che verrà innalzato dall’8 al 10 per cento. E’ stata approvata anche la proposta di aumentare a 40 cm la taglia minima del merluzzo bianco pescato nel Mar Baltico.</p>
      <p sl="pl">E’ difficile sfuggire all’impressione che la relazione sia stata fortemente influenzata dalla convinzione che la capacità di pesca del merluzzo bianco della flotta baltica sia attualmente troppo elevata rispetto alle quote di pesca disponibili. Non è ancora stata avanzata alcuna proposta per una soluzione sistematica del problema a livello di Unione e di singoli Stati membri. Sono sempre più diffuse le esortazioni a usare estrema cautela nel prendere decisioni automatiche sullo smantellamento della flotta. Si dovrebbero piuttosto compiere sforzi per mantenere una data capacità di pesca finché gli stock non saranno stati ricostituiti, poiché ovviamente ci occorrerà qualcosa con cui pescare quando arriverà quel momento.</p>
      <p sl="pl">Credo che, prima o poi, nell’ambito del dibattito sul piano per la ricostituzione degli stock di merluzzo bianco, verrà affrontata la questione della durata dei periodi di chiusura estivi, cui il Commissario ha fatto riferimento oggi. Occorre rilevare che, negli Stati membri determinati a ridurre ulteriormente lo sforzo di pesca con l’introduzione di giorni aggiuntivi in cui la pesca del merluzzo bianco è vietata, sta emergendo la tendenza a favorire un approccio basato sui giorni in mare anziché sui periodi di chiusura imposti finora.</p>
      <p sl="pl">Il parere scientifico da cui è stato corredato il dibattito generale sul regolamento del Consiglio ha indicato la necessità di rivedere la valutazione dei punti di riferimento biologici utilizzati finora, e sono lieto che oggi il Commissario abbia affrontato la questione. Vale la pena di rilevare che nessun paese baltico mette in discussione l’introduzione del tasso di mortalità per pesca come metodo per la definizione degli obiettivi realizzabili del piano pluriennale per la ricostituzione degli stock di merluzzo bianco del Baltico. Mi riferisco all’articolo 4 del piano.</p>
      <p sl="pl">Appare tuttavia indispensabile avviare un dibattito approfondito che permetta di definire valori appropriati per i punti di riferimento della biomassa adeguandoli alle condizioni attuali degli stock e alla situazione generale in cui versa in questo momento l’ecosistema del Mar Baltico, conformemente all’impegno comunitario di introdurre l’approccio ecosistemico alla gestione della pesca. Mi riferisco al considerando 5. Vorrei rilevare che i valori limite in termini di biomasse attualmente in vigore sono stati adottati nel 1998 sulla base di dati raccolti negli anni ’60 e ’70 e, pertanto, sono inadeguati alle attuali condizioni degli stock .</p>
      <p sl="pl">In conclusione, occorre precisare che l’intenzione del precedente regolamento (CE) n. 2371/2002 del Consiglio, citato nella proposta in esame, era quella di mantenere un approccio precauzionale, sia alla gestione degli stock sia alla valutazione dell’impatto socioeconomico dei cambiamenti apportati, durante l’introduzione di cambiamenti fondamentali alla politica della pesca. Tale principio dovrebbe continuare a essere applicabile anche dopo l’adesione dei quattro paesi baltici all’Unione.</p>
    </intervention>
    <intervention id="3-229" speaker_id="28126" name="Christofer FJELLNER" is_mep="True" mode="spoken" nationality="Sweden" birth_date="13-12-1976" birth_place="Västerås" p_group="Group of the European People's Party (Christian Democrats)" m_state="SE">
      <p sl="sv">relatore per parere della commissione per l’ambiente, la sanità pubblica e la sicurezza alimentare. – Grazie, signor Presidente. In qualità di responsabile per la pesca del merluzzo bianco della commissione per l’ambiente, la sanità pubblica e la sicurezza alimentare, desidero innanzi tutto esprimere il mio rammarico perché nella relazione su cui voteremo domani sono stati inseriti pochi dei pareri da noi formulati. Abbiamo la responsabilità comune di garantire che anche in futuro sia possibile praticare la pesca del merluzzo bianco nel Mar Baltico. La situazione del merluzzo bianco nel Mar Baltico è grave. Nonostante la riduzione delle quote di pesca, gli stock di merluzzo hanno raggiunto un livello critico. Se vogliamo prevenire il crollo totale degli stock , occorre applicare una ripartizione delle quote ancora più rigorosa. Tali quote devono avere un fondamento scientifico anziché basarsi su controversie politiche che si protraggono nel tempo, poiché nell’ambito della pesca l’attenzione deve essere rivolta innanzi tutto all’ambiente e a un approccio a lungo termine, e non agli obiettivi di politica del mercato del lavoro a breve scadenza. Mi spiace perché, a quanto pare, il parere della commissione per la pesca è diametralmente opposto al nostro.</p>
      <p sl="sv">La proposta della Commissione sulla riduzione delle quote di pesca costituisce un passo nella giusta direzione, ma sarà del tutto inutile se non ci adopereremo affinché venga rispettata, poiché la principale minaccia per il merluzzo bianco è la pesca illegale. Si stima che tra il 35 e il 45 per cento delle catture totali di merluzzo sbarcato sia da imputare alla pesca illegale. Per tale motivo, lo strumento più importante non sarà rappresentato da nuove regole, bensì dalla garanzia che il regolamento in vigore sia effettivamente rispettato. Non riesco pertanto a capire perché la commissione per la pesca si rifiuti di accogliere, ad esempio, le mie richieste di adottare misure forti contro quei paesi che chiudono gli occhi davanti alla pesca illegale. L’aspetto più terribile, poi, è che sappiamo di quali paesi si tratta.</p>
      <p sl="sv">Tuttavia, sono convinto che nel lungo periodo occorrerà un sistema completamente nuovo per la politica della pesca, un sistema che induca i pescatori stessi ad assumersi la responsabilità della sopravvivenza del merluzzo bianco. Un sistema che si è dimostrato efficace è quello delle quote individuali trasferibili. Occorre incentivare i pescatori ad assumersi la responsabilità della sopravvivenza dello stock . Credo che, in questo modo, potremo ottenere una migliore politica della pesca nell’UE. Per quanto sia irritante che la commissione per la pesca sembri ostile a questo sistema, è gratificante che, a quanto pare, la Commissione consideri favorevolmente la possibilità di introdurre quote individuali trasferibili.</p>
      <p sl="sv">In conclusione, vorrei semplicemente rilevare un aspetto a me gradito della relazione elaborata dalla commissione per la pesca, ossia il fatto che abbia incorporato la mia proposta di aumentare la taglia minima del merluzzo pescato, che darà modo a questa specie di riprodursi, e di conseguenza, di costituire stock più stabili. Al pari dei colleghi conservatori svedesi, tuttavia, purtroppo non posso votare a favore della relazione oggi all’esame.</p>
    </intervention>
    <intervention id="3-230" speaker_id="1905" name="Heinz KINDERMANN" is_mep="True" mode="spoken" nationality="Germany" birth_date="20-06-1942" birth_place="Welhotta " p_group="Socialist Group in the European Parliament" m_state="DE">
      <p sl="de">a nome del gruppo PSE. – Signor Presidente, alla luce del declino degli stock di merluzzo bianco del Baltico, individuato dagli studi del CIEM, e delle istanze formulate dai pescatori del settore, i quali chiedono condizioni di esercizio che permettano loro di portare avanti la propria attività, vorrei congratularmi con il collega, onorevole Chmielewski, per il lavoro svolto. Il relatore ha dovuto fare i salti mortali per conciliare la proposta della Commissione e la pesca sostenibile, da una parte, con le risolute richieste dei pescatori, dall’altra.</p>
      <p sl="de">Affinché la sostenibilità non resti lettera morta, tuttavia, deve trovare riscontro nelle condizioni di lavoro a bordo dei pescherecci e negli approcci personali ai pareri scientifici. Accettare quote di cattura è un aspetto della questione. In particolare, questo significa non solo soddisfare le condizioni di base previste, ma anche sostenere le nuove misure finalizzate al miglioramento degli stock e all’attuazione di controlli più efficaci da parte degli Stati membri.</p>
      <p sl="de">Purtroppo, i controlli sono un punto debole in alcuni Stati membri. In quest’area il potenziale non sfruttato è notevole. Il coinvolgimento dei consigli consultivi regionali non è solo utile, ma è anche un’urgente necessità.</p>
      <p sl="de">La proposta della Commissione è dunque orientata nella giusta direzione, e il gruppo socialista al Parlamento europeo sostiene sia la proposta sia gli sforzi del relatore volti a raggiungere un giusto equilibrio socioeconomico.</p>
      <p sl="de">Esorto tutti coloro che rivestono posizioni di responsabilità a prestare molta attenzione alle informazioni fornite dal CIEM e da altri organismi scientifici nel momento in cui dovranno fissare i TAC e le quote per il merluzzo bianco e definire misure volte ad arrestare il declino degli stock di questa specie. Il Baltico è un mare sensibile e dobbiamo tenere presente questa sua caratteristica nella valutazione di qualsivoglia misura.</p>
    </intervention>
    <intervention id="3-231" speaker_id="28146" name="Hélène GOUDIN" is_mep="True" mode="spoken" nationality="Sweden" birth_date="25-11-1956" birth_place="Bryssel" p_group="Independence/Democracy Group" m_state="SE">
      <p sl="sv">a nome del gruppo IND/DEM. – Grazie, signor Presidente. La situazione del merluzzo bianco nel Mar Baltico è molto grave. Per il 2007, il CIEM ha raccomandato di non effettuare catture di merluzzo bianco nella parte orientale del Baltico, eppure, nonostante tali raccomandazioni, questa specie di merluzzo verrà sbarcata in notevole quantità. Per quanto riguarda gli stock occidentali, verrà pescato il 30 per cento in più della quantità raccomandata e, inoltre, si verificherà il fenomeno della pesca illegale e non dichiarata. La commissione per la pesca sta cercando di attenuare la proposta della Commissione, che sostanzialmente non considera nemmeno le conseguenze per la diversità biologica.</p>
      <p sl="sv">Come sempre, quando in quest’Aula si affrontano questioni relative alla pesca, si citano le conseguenze socioeconomiche di tale attività. Certo, un divieto sulla pesca del merluzzo bianco può nuocere ai pescatori professionisti. A causa del sovrasfruttamento della pesca, tuttavia, tra non molto non resterà più nulla da pescare. Nell’era della globalizzazione è indispensabile essere flessibili e preparati ad apportare cambiamenti strutturali nella società. Domani voterò contro la proposta del Parlamento, benché a mio avviso anche quella della Commissione sia insoddisfacente.</p>
    </intervention>
    <intervention id="3-232" speaker_id="28130" name="Åsa WESTLUND" is_mep="True" mode="spoken" nationality="Sweden" birth_date="19-05-1976" birth_place="Anderstorp" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">Signor Presidente, io vivo proprio sul Mar Baltico e quindi posso constatare da vicino la gravità della situazione, che non solo provoca un peggioramento nella qualità di vita delle persone, ma, come ha rilevato lo stesso Commissario Joe Borg, minaccia anche lo sviluppo economico lungo tutta la costa del Mar Baltico. I cittadini dell’intera Unione europea si aspettano che noi, in quest’Aula, ci impegniamo strenuamente per salvare gli ecosistemi dei nostri mari. Pertanto avrei preferito se quest’Aula avesse sostenuto un divieto sulla pesca del merluzzo bianco, accogliendo la proposta formulata dalla commissione per l’ambiente, la sanità pubblica e la sicurezza alimentare nel suo parere. Un divieto avrebbe inoltre permesso di affrontare il problema della pesca illegale, citato da diversi colleghi. E’ evidente che al momento questa misura non riscuote il sostegno della maggioranza, che però mi auguro sia invece favorevole agli emendamenti dal n. 20 al n. 22, una delle cui disposizioni prevede che il livello del TAC sia fissato conformemente ai pareri del CIEM. In realtà, dovrebbe trattarsi di una misura scontata. Il fatto che non agiamo sulla base dei pareri scientifici esistenti è uno dei motivi all’origine delle minacce che attualmente colpiscono il merluzzo bianco e l’intero ecosistema del Mar Baltico.</p>
    </intervention>
    <intervention id="3-234" speaker_id="28980" name="Andres TARAND" is_mep="True" mode="spoken" nationality="Estonia" birth_date="11-01-1940" birth_place="Tallinn" p_group="Socialist Group in the European Parliament" m_state="EE">
      <p sl="et">Il Mar Baltico è un mare interno e, a causa della carenza di punti di contatto con oceani e mari aperti, è un mare molto particolare. Il limitato ricambio d’acqua con l’Oceano Atlantico purtroppo determina anche l’estrema vulnerabilità del Mar Baltico: questo mare, infatti, non è in grado di diluire grandi quantità di inquinamento e, inoltre, nella regione la ripresa degli stock ittici è molto lenta a seguito del sovrasfruttamento.</p>
      <p sl="et">In seno alla commissione per l’ambiente, la sanità pubblica e la sicurezza alimentare abbiamo discusso a lungo dei problemi del sovrasfruttamento della pesca del merluzzo bianco e della pesca illegale nel Mar Baltico. La commissione ha convenuto sulla necessità di vietare per qualche tempo la pesca del merluzzo bianco nella parte orientale del Mar Baltico o di fissare a zero il tasso di mortalità per pesca. Obiettivo di queste misure è permettere agli stock di merluzzo bianco, che versano in pessime condizioni, di ricostituirsi in maniera tale che più avanti sia nuovamente possibile gestirli in maniera sostenibile.</p>
      <p sl="et">Mi spiace che la commissione per la pesca non abbia preso in considerazione la posizione chiave della commissione per l’ambiente, la sanità pubblica e la sicurezza alimentare in merito alla gestione degli stock di merluzzo bianco del Mar Baltico. Dovrebbe anche essere negli interessi a lungo termine dei pescatori arrestare temporaneamente la pesca affinché gli stock di merluzzo, che al momento si trovano in una situazione critica, possano ricostituirsi.</p>
    </intervention>
    <intervention id="3-235" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione. – Signor Presidente, vorrei innanzi tutto ringraziarvi per i vari punti che sono stati sollevati. Mi sembra evidente che abbiamo un obiettivo comune, quello di garantire la sostenibilità a lungo termine degli stock di merluzzo bianco nel Baltico e, di conseguenza, la sussistenza dei pescatori della regione. Benché i nostri pareri possano discordare sui mezzi con cui intendiamo raggiungere questo obiettivo, sono certo che vogliamo ottenere lo stesso risultato. Quanto alle specifiche questioni sollevate, vorrei formulare le seguenti osservazioni.</p>
      <p sl="en">Innanzi tutto, dobbiamo proporre schemi per limitare le catture e tenere conto degli sforzi esercitati dalle flotte di piccole dimensioni, poiché le loro catture corrispondono al 50 per cento circa delle catture totali. Siamo tuttavia disposti a valutare meccanismi flessibili in modo tale che anch’esse possano attuare il piano senza che quest’ultimo si riveli eccessivamente gravoso. Vorrei sottolineare che lo stock orientale ha subito un declino costante negli ultimi decenni, al pari della taglia media di cattura, che è andata diminuendo sempre più. La grave situazione in cui versa questo stock è quindi evidente e, benché sia importante tenere conto della prospettiva socioeconomica, occorre essenzialmente ripristinare lo stato ecologico; questo è fondamentale. A tale proposito, è stata individuata una riduzione annua del 10 per cento come soglia minima per riuscire a individuare i cambiamenti prodotti dal piano sullo sviluppo dello stato degli stock e sul settore. Una diminuzione della riduzione annuale confronterebbe inoltre il settore con un periodo di riduzione più lungo e quindi ritarderebbe i benefici derivanti da catture più elevate e più stabili, rendendo improbabile raggiungere gli impegni assunti al Vertice di Johannesburg in materia di livelli di rendimento massimo sostenibile (RMS) entro il 2015.</p>
      <p sl="en">Infine, è importante sottolineare che il controllo è la questione chiave, soprattutto in questo tipo di pesca. Speriamo di trovare una soluzione solida e praticabile al problema in sede di Consiglio la settimana prossima.</p>
    </intervention>
    <intervention id="3-236" speaker_id="23788" is_mep="True" mode="spoken" role="Presidente" name="Adam BIELAN" nationality="Poland" birth_date="12-09-1974" birth_place="Gdańsk" m_state="PL">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì.</p>
    </intervention>
  </section>
  <section id="creitem22" title="22. Stato di previsione delle entrate e delle spese del Parlamento europeo per il 2008 (discussione)">
    <intervention id="3-238" speaker_id="23788" is_mep="True" mode="spoken" role="Presidente" name="Adam BIELAN" nationality="Poland" birth_date="12-09-1974" birth_place="Gdańsk" m_state="PL">
      <p sl="unknown">L’ordine del giorno reca in discussione congiunta la relazione (A6-0202/2007), presentata dall’onorevole Itälä a nome della commissione per i bilanci, sullo stato di previsione delle entrate e delle spese del Parlamento europeo per l’esercizio finanziario 2008.</p>
    </intervention>
    <intervention id="3-239" speaker_id="28313" name="Ville ITÄLÄ" is_mep="True" mode="spoken" role="relatore" nationality="Finland" birth_date="10-05-1959" birth_place="Luumäki" p_group="Group of the European People's Party (Christian Democrats)" m_state="FI">
      <p sl="fi">Signor Presidente, innanzi tutto, vorrei ringraziare i coordinatori, i relatori ombra e i rappresentanti dei diversi gruppi per l’eccellente livello di cooperazione e per la volontà di trovare compromessi. Ciò è risultato evidente quando abbiamo votato gli orientamenti di bilancio in plenaria. Abbiamo ottenuto una grande maggioranza in tutti i settori importanti riguardo alle questioni generali.</p>
      <p sl="fi">In primo luogo, tuttavia, mi auguro che il Presidente trasmetterà all’Ufficio di presidenza le mie osservazioni sul modo in cui si porta avanti la procedura. A mio parere, le cose non sono andate nel modo da noi auspicato, perché, mentre la commissione per i bilanci votava gli orientamenti, l’Ufficio di presidenza stava votando lo stato di previsione, oggetto di discussione oggi in Aula. E’ facile avere l’impressione che l’Ufficio di presidenza non si preoccupi minimamente di ciò che fa la commissione per i bilanci, considerato che era già un passo più avanti. Questa situazione non dovrà ripetersi in futuro. Dobbiamo veramente instaurare una cooperazione più stretta e verificare ciò che fanno l’uno e l’altro organo.</p>
      <p sl="fi">Per quanto riguarda il contenuto del bilancio, un principio fondamentale estremamente importante, già approvato in relazione con gli orientamenti, è che il bilancio 2008 dovrà rimanere al livello di quello del 2007. Naturalmente, si dovrà aggiungere il tasso di inflazione e detrarre il costo di eventuali progetti immobiliari, che in ogni caso a lungo termine saranno un’alternativa meno costosa rispetto alla locazione.</p>
      <p sl="fi">Ora sembra però che si prospettino vari progetti in questo ambito, che costituiranno nuove voci di spesa. Là dove nella proposta si parla di “esigenze giustificate”, di sicuro non si intende che sarà sufficiente che un progetto sia pratico e gradevole: dovrà essere realmente necessario per le attività del Parlamento e dal punto di vista del contribuente.</p>
      <p sl="fi">Il 2008 sarà l’ultimo esercizio in cui il Parlamento potrà dimostrare ai contribuenti che siamo effettivamente capaci di risparmiare e di operare in modo responsabile quando definiamo il bilancio. Possiamo dimostrare che non intraprenderemo alcun nuovo progetto, a meno che non sia realmente necessario. Ora che non vi sono allargamenti in vista e non vi saranno nuove lingue, questi progetti devono essere mantenuti al minimo. L’aspetto più importante, tuttavia, è riuscire a dimostrare ai contribuenti che il Parlamento è un’Istituzione responsabile. I cittadini d’Europa e le imprese europee devono essere attenti alla destinazione del loro denaro e contano ogni centesimo e ogni euro. Il Parlamento deve agire in modo esemplare. Non può agire in alcun altro modo. Altrimenti, perderemo credibilità e poi sarà molto più difficile portare a termine vari obiettivi e molto meno fiducia sarà riposta nel Parlamento. E’ quindi il momento giusto per guadagnare fiducia e agire in modo responsabile.</p>
      <p sl="fi">Un esempio del tipo di cose che dobbiamo correggere e del tipo di progetto in cui, se necessario, possiamo investire fondi è l’adeguamento relativo alle traduzioni. Dobbiamo garantire che le commissioni ricevano le traduzioni in tempo utile e sostengo la proposta presentata dal gruppo socialista al Parlamento europeo. Mi auguro che otterrà il massimo sostegno possibile.</p>
      <p sl="fi">Vorrei infine parlare della politica dell’informazione. Ho preparato una proposta, che prevede la possibilità che i deputati spendano risorse per invitare al Parlamento i mezzi di informazione di piccole dimensioni e locali, che non dispongono di fondi per inviare giornalisti. E’ un modo per avvicinarsi il più possibile ai cittadini. So per esperienza che questi giornalisti vogliono parlare con i deputati al Parlamento e scrivono articoli sui loro pareri in merito alle varie problematiche e sui motivi per cui votano in un certo modo. Ho quindi proposto di esaminare la possibilità di fare specificamente ricorso ai mezzi di informazione di piccole dimensioni e locali e mi auguro che vi sia un consenso ancora maggiore al riguardo, rispetto a quello attualmente presente tra i gruppi.</p>
    </intervention>
    <intervention id="3-240" speaker_id="33987" name="Monica Maria IACOB-RIDZI" is_mep="True" mode="spoken" nationality="Romania" birth_date="30-06-1977" birth_place="Petroşani" p_group="Group of the European People's Party (Christian Democrats) and European Democrats" m_state="RO">
      <p sl="it">în numele grupului PPE-DE. – În primul rând, aş dori să-l felicit pe domnul Itälä pentru acest raport privind bugetul instituţiei noastre pe 2008.</p>
      <p sl="it">Parlamentul ia astăzi decizii care afectează aproape 500 de milioane de cetăţeni. Codecizia a devenit regulă generală astfel că, până la 80% din legile adoptate în statele membre reprezintă acte votate în acest for. Responsabilitatea Parlamentului faţă de cetăţeni este mai mare ca niciodată. În consecinţă, toată munca desfăşurată în Parlament trebuie să fie la înălţimea acestei responsabilităţi.</p>
      <p sl="it">Raportul subliniază că prima din priorităţile pentru 2008 este asigurarea de servicii eficiente pentru membri, în vederea unui proces legislativ eficient. Datorită recomandărilor acestui raport, vom avea traduceri în toate limbile din cele 20 de comisii ale Parlamentului. Mai mult, munca noastră va fi comunicată mai bine printr-un post de televiziune propriu şi va fi creat un program prin care jurnalişti din presa locală şi regională vor putea veni în Parlament pentru a duce informaţia europeană în comunităţile lor. Însă, cea mai importantă resursă a Parlamentului rămân oamenii care lucrează aici. În acest sens, am depus un amendament la raport care vizează tocmai personalul acestei instituţii şi mai exact numărul insuficient de angajaţi din statul pe care-l reprezint.</p>
      <p sl="it">În urma aderării României şi Bulgariei, Secretariatul general al Parlamentului şi mai mult, practic a decis că un număr egal de agenţi permanenţi, şi anume 113 pentru fiecare din cele două ţări, ar fi necesar în serviciul instituţiei. Aceasta este o problemă pentru că, procentual, mai puţini tineri români pot obţine un post în Parlamentul European deoarece populaţia României este de aproape trei ori mai mare decât cea a Bulgariei. În acelaşi timp, europarlamentarii români de două ori mai mulţi decât cei bulgari, pot conta pe serviciile tehnice ale unui personal insuficient, fapt ce poate afecta eficienţa muncii noastre. O anume proporţionalitate a fost întotdeauna respectată în Instituţiile europene. Parlamentul a ţinut cont în trecut de considerente precum mărimea delegaţiei sau a populaţiei statelor membre, iar Oficiul de personal al Uniunii Europene, EPSO, a scos la concurs anul acesta un număr semnificativ mai mare de posturi pentru cetăţenii români, şi anume 440 faţă de 275. Stimaţi colegi, amendamentul meu doreşte corectarea acestei situaţii anormale, Parlamentul fiind singura instituţie în care această discriminare persistă contrar spiritului democratic ce-i este caracteristic.</p>
    </intervention>
    <intervention id="3-241" speaker_id="28192" name="Vladimír MAŇKA" is_mep="True" mode="spoken" nationality="Slovakia" birth_date="19-09-1959" birth_place="Lučenec" p_group="Group of the Progressive Alliance of Socialists and Democrats in the European Parliament" m_state="SK">
      <p sl="sk">a nome del gruppo PSE . – Vorrei congratularmi con il relatore per la sua relazione ed esprimere la mia gratitudine per l’eccellente cooperazione.</p>
      <p sl="sk">Il mese scorso, alcuni esperti di marketing si sono rivolti alla commissione per i bilanci e hanno convenuto che la WebTV è un ottimo strumento di informazione per i cittadini dell’Unione europea. Il progetto deve quindi essere completato il più rapidamente possibile. In seno alla commissione, abbiamo deciso che occorre coinvolgere maggiormente i mezzi di informazione di piccole dimensioni e locali nelle attività del Parlamento europeo. Ciò servirà a sensibilizzare i cittadini dell’Unione europea riguardo alle attività del Parlamento europeo.</p>
      <p sl="sk">Non siamo tuttavia d’accordo riguardo al modo in cui coinvolgere tali mezzi di informazione. Una scuola di pensiero vorrebbe assegnare fondi a ciascun deputato, in modo che ognuno possa invitare al Parlamento giornalisti che lavorino per mezzi di informazione locali. Il mio gruppo politico non è disposto a sostenere questo metodo di cooperazione. A nome dei deputati del gruppo socialista al Parlamento europeo, presentiamo quindi un emendamento, in cui proponiamo di adottare norme chiare che disciplinino le comunicazioni con i mezzi di informazione locali e regionali. L’idea è, da un lato, di portare a Bruxelles e a Strasburgo il maggior numero possibile di giornalisti locali e, dall’altro, garantire che le nostre procedure siano chiare e trasparenti.</p>
      <p sl="sk">Onorevoli colleghi, senza dubbio tutti desiderate che il vostro lavoro sia efficiente. Volete poter dimostrare ai vostri elettori che utilizzate i fondi disponibili nel modo più efficiente possibile. Tuttavia, succede spesso che documenti fondamentali distribuiti ai deputati in vista delle delibere in seno alle commissioni sono disponibili solo in una o due lingue. Se, di conseguenza, si deve convocare un’altra riunione straordinaria della commissione, ciò si ripercuote negativamente sull’intero processo ed è inefficiente. Onorevoli colleghi, alla luce di queste considerazioni, sono certo che sosterrete l’emendamento inteso a evitare tali manchevolezze e un inutile aumento dei costi.</p>
    </intervention>
    <intervention id="3-242" speaker_id="4440" name="Anne E. JENSEN" is_mep="True" mode="spoken" nationality="Denmark" birth_date="17-08-1951" birth_place="Kalundborg" p_group="Group of the Alliance of Liberals and Democrats for Europe" m_state="DK">
      <p sl="da">a nome del gruppo ALDE. – Signor Presidente, il gruppo dell’Alleanza dei Democratici e dei Liberali per l’Europa sostiene il principio informatore adottato dall’onorevole Itälä per il bilancio 2008 del Parlamento, cioè che dovrà essere mantenuto al livello del 2007, tenendo conto dell’inflazione. Non si dovrà superare tale cifra, salvo esigenze specifiche. Ciò è dovuto al fatto che, come sappiamo, il 2008 sarà un anno di consolidamento, a seguito degli allargamenti e degli stanziamenti supplementari dovuti agli allargamenti. E’ giunto il momento di rivedere la situazione e cogliere ogni opportunità per rendere più efficace la nostra amministrazione e stabilirne le priorità. Sappiamo che esistono nuove esigenze e che si possono migliorare alcuni aspetti. Ciò vale per i servizi di traduzione e di interpretazione, in quanto non sempre i deputati riescono a ottenere il servizio di cui hanno bisogno, e vale per le esigenze di assistenza professionale per il lavoro legislativo, anch’esse in aumento. Il Parlamento europeo dovrà inoltre sviluppare migliori strumenti di comunicazione, quali la WebTV , per permettere di seguire i lavori del Parlamento in modo più agevole.</p>
      <p sl="da">Come principio informatore, i fondi per questi miglioramenti dovranno essere previsti nel quadro di bilancio menzionato. L’Ufficio di presidenza, tuttavia, ha deciso di definire il progetto di stato di previsione a 1,49 miliardi di euro, corrispondenti al 20 per cento delle spese amministrative dell’Unione. Questo, come sappiamo, è l’importo fissato come limite massimo per il bilancio. Al tempo stesso, sono previste riserve, per un totale di 55 milioni di euro, per la politica immobiliare e per le nuove priorità politiche, con un importo di 10 milioni di euro destinato alla campagna elettorale del 2009 e 14 milioni di euro per spese impreviste. L’Ufficio di presidenza non fornisce tuttavia alcuna informazione particolareggiata sui progetti previsti. Il gruppo ALDE ha sempre sostenuto la politica immobiliare. Il Parlamento ha fatto bene ad acquistare edifici nel momento più vantaggioso, anziché continuare a prenderli in locazione. Sosteniamo anche la campagna preelettorale, ma riteniamo che non sia ragionevole proporre un bilancio contenente importi considerevoli non giustificati. Il bilancio deve rispecchiare le esigenze reali e presentare una visione chiara e trasparente dell’economia nei prossimi anni. L’onorevole Itälä ha quindi un compito da svolgere e gli auguro buona fortuna affinché possa negoziare un bilancio più realistico. Il Parlamento deve assumere un ruolo guida e mostrare un livello di disciplina di bilancio almeno pari a quello che ci aspettiamo ed esigiamo dalle altre Istituzioni.</p>
    </intervention>
    <intervention id="3-243" speaker_id="33986" name="Petre POPEANGĂ" is_mep="True" mode="spoken" nationality="Romania" birth_date="19-05-1944" birth_place="Leleşti-Gorj" p_group="Non" m_state="RO">
      <p sl="it">în numele grupului ITS. – Apreciez în mod deosebit raportul privind estimarea bugetului de venituri şi cheltuieli pentru exerciţiul financiar 2008 elaborat de Ville Itälä cu un înalt profesionalism, îl susţin şi o să recomand colegilor din grup votarea acestuia.</p>
      <p sl="it">Separat de aceste consideraţii de ordin general, dar fără a le exclude, o să menţionez câteva aprecieri de natură particulară care nu fac decât să accentueze caracterul consistent al raportului.</p>
      <p sl="it">Pornind de la ideea că bugetul pentru anul 2008 ar trebui să fie un buget pentru contribuabilul european, am apreciat preocuparea raportorului faţă de necesitatea ca acesta, contribuabilul, să fie informat cât mai în detaliu asupra tuturor activităţilor Parlamentului şi, în special, asupra viitoarelor alegeri europene. În acest sens, deosebit de oportună mi se pare propunerea raportorului privind elaborarea unui program special de informare, al cărui principal destinatar şi beneficiar să fie format, în special, prin structurile media locale de mai mică anvergură. De asemenea, consider că propunerea raportorului privind aprobarea unor surse financiare care să permită realizarea unor întâlniri directe cu ziariştii locali în Parlament este deosebit de valoroasă şi o susţin fără rezerve, deoarece apreciez că este unul dintre cele mai eficiente mijloace de a face cunoscute, direct şi în deplină transparenţă, toate activităţile acestuia.</p>
      <p sl="it">Din lipsă de timp, o să mă limitez la a mai menţiona un singur aspect din raport şi anume acela al multilingvismului. Sunt întru totul de acord cu raportorul că acestui deosebit de important domeniu trebuie să i se acorde o atenţie particulară, având în vedere posibilele efecte datorate interpretării eronate a textelor ca urmare a unor traduceri mai puţin exacte a acestora. Tot în acest sens, consider că, în special reprezentanţilor noilor state membre trebuie să li se asigure un suport lingvistic corespunzător proporţional cu numărul acestora din diferitele structuri unionale.</p>
    </intervention>
    <intervention id="3-244" speaker_id="23873" name="Sergej KOZLÍK" is_mep="True" mode="spoken" nationality="Slovakia" birth_date="27-07-1950" birth_place="Bratislava" p_group="Group of the Alliance of Liberals and Democrats for Europe" m_state="SK">
      <p sl="sk">Il Parlamento europeo di sicuro non costa poco. I costi totali – superiori a 1,427 miliardi di euro – sono notevoli ed è quindi indispensabile che tutte le voci e gli stanziamenti di bilancio siano chiaramente giustificati.</p>
      <p sl="sk">Al riguardo, tuttavia, lo stato di previsione delle entrate e delle spese del Parlamento europeo per l’esercizio finanziario 2008 comprende un discreto numero di incognite ed è quindi un po’ come comprare a scatola chiusa. Nella sua relazione, a mio parere, l’onorevole Itälä individua correttamente alcune strozzature. Analogamente, si può solo essere d’accordo sul fatto che il livello degli storni di recupero è molto elevato.</p>
      <p sl="sk">Nel 2005 gli storni di recupero ammontavano a 124 milioni di euro e nel 2006 a più di 105 milioni di euro. Queste cifre rappresentano quasi il 10 per cento degli stanziamenti di bilancio. La richiesta del Parlamento che gli organi amministrativi elaborino stime più precise degli stanziamenti necessari nei vari capitoli di spesa è quindi senza dubbio appropriata. Sostengo anche con vigore l’idea di sviluppare un programma di sensibilizzazione specifico alle attività del Parlamento europeo, favorendo la partecipazione dei mezzi di informazione di piccole dimensioni e locali. Questi mezzi di informazione sono meno inclini al pettegolezzo e possono informare in modo adeguato i cittadini sulle decisioni adottate dalle Istituzioni europee, compreso il Parlamento europeo.</p>
    </intervention>
    <intervention id="3-245" speaker_id="28220" name="Ingeborg GRÄSSLE" is_mep="True" mode="spoken" nationality="Germany" birth_date="02-03-1961" birth_place="Heidenheim" p_group="Group of the European People's Party (Christian Democrats)" m_state="DE">
      <p sl="de">Signor Presidente, in realtà per chi svolgiamo questa discussione e a chi ci rivolgiamo? Sono delusa che si parli qui tra noi di cose che abbiamo già detto da tempo. Con quale diritto discutiamo tra noi, senza interlocutori che ci ascoltino? Se la Commissione si è presa la libertà di discutere il suo bilancio in assenza del Commissario competente, noi dovremmo comportarci diversamente. Personalmente, sono molto delusa dal modo in cui l’amministrazione del Parlamento e l’Ufficio di presidenza trattano la commissione per i bilanci e i suoi membri.</p>
      <p sl="de">Permettetemi di passare al messaggio fondamentale, per quanto riguarda il bilancio del Parlamento europeo. Qual è il messaggio fondamentale da trasmettere ai nostri elettori? Deve essere che prendiamo sul serio il nostro compito di legiferare per l’Europa nel modo migliore e più efficiente possibile e con il minor costo possibile per i contribuenti. A tal fine, è essenziale migliorare le condizioni di lavoro dei deputati al Parlamento e porle al centro delle nostre decisioni. La forma è importante, ma la sostanza delle nostre politiche è decisamente più importante della loro presentazione e confezione. Perché la sostanza sia valida, è tuttavia necessario un adeguato servizio di ricerca, che ci permetta di legiferare meglio.</p>
      <p sl="de">Per preparare le elezioni europee, non avremo solo bisogno di una campagna amministrativa, ma anche di maggiori possibilità per gli eurodeputati di assumere personale. Ciò richiede un certo grado di flessibilità. In che modo il Parlamento europeo ha attuato il regolamento finanziario riformato e meno burocratico, in vigore dal 1° gennaio 2007? Ho l’impressione che non vi sia mai stata così tanta burocrazia in questo Parlamento. Né vi è mai stata una tale mancanza di chiarezza. Lo statuto dei deputati e il fondo pensionistico non sono ancora regolamentati. Vorrei che l’amministrazione parlamentare trovasse una soluzione soddisfacente a queste questioni in sospeso, anziché progetti pretenziosi di vertici interparlamentari o edifici da adibire a musei. Attendo con impazienza la realizzazione del progetto di WebTV , per vedere se mostrerà quanto sia esiguo il numero di eurodeputati che partecipano ai lavori del Parlamento.</p>
    </intervention>
    <intervention id="3-246" speaker_id="4447" name="Paulo CASACA" is_mep="True" mode="spoken" nationality="Portugal" birth_date="02-07-1957" birth_place="Lisboa" p_group="Socialist Group in the European Parliament" m_state="PT">
      <p sl="pt">Vorrei innanzi tutto associarmi a quanto ha affermato l’onorevole Gräßle e dire al Presidente che non possiamo tornare a svolgere una discussione sul bilancio del Parlamento senza un interlocutore che rappresenti la struttura del Parlamento disposto ad ascoltarci. E’ una mancanza assolutamente imperdonabile, che mi auguro non si ripeterà.</p>
      <p sl="pt">Vorrei anche dire che sono preoccupato per il modo in cui è gestito il settore della traduzione. Non riesco a capire come si possa comunicare a persone che lavorano regolarmente da 10 o 12 anni che perderanno il loro lavoro solo perché non hanno ricevuto la proposta di contratto che di norma ricevono ogni anno in dicembre. Questo non è il modo di trattare le persone ed è contrario a tutti i principi dell’Europa sociale. Vorrei dire che si tratta di una procedura inaccettabile e chiedo al Presidente di trasmettere questo messaggio al Segretario generale.</p>
    </intervention>
    <intervention id="3-247" speaker_id="28208" name="Nathalie GRIESBECK" is_mep="True" mode="spoken" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">Signor Presidente, ringrazio l’onorevole collega per la sua relazione, riguardo alla quale, tuttavia, sono pienamente d’accordo con le osservazioni formulate dall’onorevole Anne Jensen.</p>
      <p sl="fr">Stasera, vorrei affrontare un solo punto fondamentale, a mio parere, evidenziato dalla relazione. Si tratta della politica dell’informazione, che permette di comunicare in modo efficace con il mezzo miliardo di cittadini che ora rappresentiamo insieme. In questo contesto, dirò a mia volta che sostengo al cento per cento la dotazione prevista per favorire la nuova politica imperniata sui mezzi di informazione locali. Ciò detto, onorevoli colleghi, dobbiamo incoraggiare un nuovo tipo di dibattito pubblico europeo, che trascenda i confini nazionali e si imponga in tutta Europa e, a tal fine, occorre realizzare tre grandi progetti.</p>
      <p sl="fr">In primo luogo, il canale televisivo via Internet del Parlamento europeo deve diventare rapidamente una realtà che ci avvicini ai nostri concittadini e conferisca maggiore trasparenza al nostro lavoro. In secondo luogo, dobbiamo utilizzare tutti i nuovi strumenti di comunicazione. Per esempio, sto organizzando per domani un forum di discussione su Internet da Bruxelles con i liceali di Digione nel quadro di un progetto franco-tedesco. In terzo luogo, a titolo di monito, vorrei dire che la creazione di un Centro visitatori a Bruxelles non deve mascherare la penuria di infrastrutture di accoglienza per i gruppi di visitatori durante le sedute plenarie presso la sede del Parlamento di Strasburgo. Dobbiamo riflettere su questo aspetto.</p>
    </intervention>
    <intervention id="3-248" speaker_id="4238" name="Hans-Peter MARTIN" is_mep="True" mode="spoken" nationality="Austria" birth_date="11-08-1957" birth_place="Bregenz" p_group="Non" m_state="AT">
      <p sl="de">Signor Presidente, anch’io deploro che si presti così scarsa attenzione alla proposta oggi in esame, ma forse per ragioni diverse rispetto alla maggioranza di voi. Dovreste infatti rallegrarvi che siano in pochi a venire a conoscenza di ciò che per l’ennesima volta si propone. Sono convinto che non esista alcun altro luogo al mondo in cui si guadagni così tanto per fare così poco, come avviene qui in seno al Parlamento europeo, che si tratti di deputati o di funzionari.</p>
      <p sl="de">Se si esaminano con maggiore attenzione le voci di spreco, si nota un aumento del 60 per cento delle spese impreviste e un’esplosione dei costi di sistemazione dei locali da 17 milioni a 27 milioni, principalmente destinati a coprire le parcelle di architetti e ingegneri. Sono convinto che il relatore, che mi ha appena rivolto un cenno di assenso, cerchi in buona fede di tenere il coperchio su questa spesa, ma i grandi gruppi politici e la maggioranza dell’Assemblea semplicemente non glielo permettono.</p>
      <p sl="de">Non so da dove veniate, né so se un giorno riuscirò a risvegliare i sentimenti con cui forse siete inizialmente entrati in politica, quell’idealismo che non mi permetterei mai di mettere in discussione. Ma che cosa facciamo qui con un miliardo e mezzo? Ciascuno di noi sicuramente sa che potremmo cavarcela con la metà di tale cifra. Non vi è alcuna volontà di risparmiare, però, solo di scialacquare. Sentiamo persino l’onorevole Gräßle affermare che dovremmo avere più personale. A quello che forse è l’unico critico severo di tanta dissipatezza non si fornisce nemmeno un assistente! Vi dico che, se i cittadini sapessero davvero che cosa succede qui, non descriverebbero la nostra Istituzione come un parlamento democratico, ma come un luogo di dispotismo e di sperpero.</p>
    </intervention>
    <intervention id="3-249" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Signor Presidente, onorevoli colleghi, ritengo che questa discussione parlamentare sia molto utile. Di fatto, i responsabili sono presenti in Aula. Ritengo sia importante essere padroni in casa propria e ciò comporta anche condizioni di lavoro adeguate.</p>
      <p sl="de">Se penso che i documenti di seduta che riceviamo in seno al Parlamento devono essere portati in Aula in forma stampata, devo concludere che i nostri metodi di lavoro non sono al passo con i tempi. Dovrebbe essere ovvio poter disporre della necessaria apparecchiatura informatica e dell’accesso a Internet nella nostra sede di lavoro, al fine di permetterci di svolgere le nostre attività in modo adeguato ed esauriente anche in Aula.</p>
      <p sl="de">Mancano anche altre strutture, per esempio sale di consultazione adeguate. Quando riceviamo le delegazioni dei nostri elettori e cerchiamo di svolgere adeguate discussioni con loro, di fatto non disponiamo di locali idonei ad accogliere sette, otto, nove o dieci persone. Uno dei nostri compiti è introdurre i miglioramenti necessari nelle nostre condizioni di lavoro.</p>
      <p sl="de">Sarebbe anche utile che i cittadini potessero vedere come operano i singoli deputati al Parlamento. Non nuocerebbe avere una trasmissione sulla WebTV e il giorno dopo ricevere i dati di ascolto sulle singole discussioni svolte. Emergerebbe con grande chiarezza che ai cittadini d’Europa di sicuro interessa sapere che cosa accade in Parlamento.</p>
      <p sl="de">Per lo stesso motivo, è altrettanto importante rivolgersi a un insieme più ampio di giornalisti. Ho grande stima per i nostri corrispondenti a Bruxelles, ma occorre fare molto di più, anche in termini di contributi per programmi di istruzione e formazione per i giornalisti in Europa, al fine di promuovere una comprensione e una valutazione più oggettiva dell’Unione europea.</p>
    </intervention>
    <intervention id="3-250" speaker_id="23804" name="Szabolcs FAZAKAS" is_mep="True" mode="spoken" nationality="Hungary" birth_date="26-10-1947" birth_place="Budapest" p_group="Socialist Group in the European Parliament" m_state="HU">
      <p sl="hu">Di recente, con grande soddisfazione di tutti noi, il Parlamento svolge un ruolo sempre più significativo nella cooperazione tra le Istituzioni europee e ottiene inoltre un riconoscimento sempre maggiore presso l’opinione pubblica europea. Ciò non è dovuto solo al nostro lavoro legislativo ben fondato in termini politici e professionali, ma soprattutto al successo della nostra politica di informazione.</p>
      <p sl="hu">Tuttavia, perché la nostra politica di informazione – la quale, oltre alla WebTV , comprende l’accoglienza di gruppi di visitatori, l’organizzazione di mostre e la gestione di uffici di informazione negli Stati membri – produca i risultati desiderati, dobbiamo sostenere queste politiche con risorse appropriate, cioè con risorse di bilancio.</p>
      <p sl="hu">Da un lato, in veste di questore responsabile di questo portafoglio e, dall’altro, quale membro della commissione per i bilanci, mi auguro che il Parlamento europeo sarà in grado di adottare una posizione unita sulla questione del finanziamento, garantendo così la riuscita attuazione di questa politica, che riveste importanza non solo per il Parlamento europeo, ma anche per l’opinione pubblica europea.</p>
    </intervention>
    <intervention id="3-251" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Signor Presidente, vorrei ringraziare il relatore per il suo lavoro. Mi auguro che gli onorevoli colleghi abbiano ascoltato la sua prima osservazione, che ha espresso irritazione nei confronti dell’Ufficio di presidenza perché è un passo avanti rispetto a noi. Penso se ne sia preso atto. Può essere utile che l’Ufficio di presidenza sia più avanti di noi in altri casi, nei quali non lo è, ma in questo contesto non dovrebbe anticipare il Parlamento.</p>
      <p sl="en">Voglio parlare specificamente della politica dell’informazione, perché, per dirne una, anch’io ho fatto parte di quell’esercito. In una vita precedente, ero tra i giornalisti inviati al Parlamento. Faremmo bene a esaminare che cosa non ha funzionato in passato, per garantire che non si spendano fondi per commettere gli stessi errori. Concordo con l’idea di invitare giornalisti locali, ma tutte le notizie sono locali, così come tutto è politica, e i deputati al Parlamento hanno un enorme lavoro da svolgere per tradurre i grandi documenti presentati in fatti concreti che riguardino le persone reali. Se non siamo in grado di farlo, non dovremmo invitare giornalisti a Bruxelles. In ogni caso, dovremo cercare di farlo il prossimo anno.</p>
    </intervention>
    <intervention id="3-252" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="it">Dat fiind faptul că România şi Bulgaria sunt cele mai noi membre ale Uniunii Europene, consider că este important ca posturile aferente acestor ţări să fie ocupate prin concurs cât mai curând şi, de asemenea, că este necesar să existe un buget pentru informarea jurnaliştilor specializaţi din mass-media naţională cu privire la rolul si atribuţiile Parlamentului European.</p>
      <p sl="it">Un rol important îl au birourile de informare ale Parlamentului, care trebuie să aibă resursele financiare necesare pentru a prezenta şi promova Parlamentul European la nivel naţional. Parlamentul European în 2008 trebuie să asigure o mai bună legiferare şi comunicare către public a beneficiilor aduse de politica comunitară. Din păcate, pentru mulţi cetăţeni ai statelor membre, Bruxelles înseamnă mai multă birocraţie, iar acţiunile în beneficiul cetăţenilor sunt mai puţin cunoscute. Avem datoria să schimbăm această percepţie. Bugetul Parlamentului European pentru 2008 trebuie să asigure servicii de traducere pentru toate întâlnirile oficiale, în toate limbile naţionale ale participanţilor, precum şi resursele necesare pentru o politică de informare şi comunicare eficientă - mă refer în special la modernizarea sistemelor informatice, la finanţarea programului Web TV şi a centrului audio-vizual. Felicit raportorul.</p>
    </intervention>
    <intervention id="3-253" speaker_id="23788" is_mep="True" mode="spoken" role="Presidente" name="Adam BIELAN" nationality="Poland" birth_date="12-09-1974" birth_place="Gdańsk" m_state="PL">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì.</p>
    </intervention>
  </section>
  <section id="creitem23" title="23. Norme specifiche per il settore ortofrutticolo (discussione)">
    <intervention id="3-255" speaker_id="23788" is_mep="True" mode="spoken" role="Presidente" name="Adam BIELAN" nationality="Poland" birth_date="12-09-1974" birth_place="Gdańsk" m_state="PL">
      <p sl="unknown">L’ordine del giorno reca in discussione congiunta la relazione (A6-0183/2007), presentata dall’onorevole Salinas García a nome della commissione per l’agricoltura e lo sviluppo rurale, sulla proposta di regolamento del Consiglio recante norme specifiche per il settore ortofrutticolo e recante modifica di taluni regolamenti [COM(2007)0017 – C6-0075/2007 – 2007/0012(CNS) ].</p>
    </intervention>
    <intervention id="3-256" speaker_id="photo_generic" name="Mariann Fischer Boel" is_mep="True" mode="spoken">
      <p sl="en">Membro della Commissione . – Signor Presidente, ci troviamo attualmente nella fase finale e decisiva di approvazione della riforma del settore ortofrutticolo. Il dibattito è stato avviato il 24 gennaio 2007, e da allora abbiamo ricevuto molti contributi decisamente preziosi, non da ultimo dal Parlamento europeo e dalla relazione dell’onorevole Salinas García. Vi ringrazio di questo e del sostegno costante offerto agli obiettivi e ai principi generali della proposta della Commissione.</p>
      <p sl="en">Esaminando la sostanza del vostro parere, ho scelto di concentrarmi su qualche aspetto al quale avete dedicato un’attenzione molto speciale.</p>
      <p sl="en">In primo luogo, per quanto riguarda le organizzazioni di produttori, è evidente che Commissione e Parlamento europeo ritengono entrambi che tali entità andrebbero mantenute e persino rafforzate ulteriormente per aumentare il livello di concentrazione dell’offerta, un aspetto assolutamente fondamentale se il settore vuole eguagliare le grandi concentrazioni che vi sono oggigiorno nel settore al dettaglio. Come sapete, abbiamo suggerito numerose nuove iniziative per rendere più interessanti le nostre organizzazioni di produttori. Abbiamo proposto un finanziamento comunitario aggiuntivo pari al 60 per cento: innanzi tutto, per le fusioni tra organizzazioni di produttori e associazioni di tali organizzazioni, in secondo luogo per le regioni in cui il livello di concentrazione dell’offerta tramite le organizzazioni di produttori è inferiore al 20 per cento, in terzo luogo per l’agricoltura biologica, in quarto luogo per i nuovi Stati membri, e infine per le regioni remote.</p>
      <p sl="en">Sono al corrente della vostra richiesta di aumentare le azioni da inserire nell’assistenza finanziaria comunitaria del 60 per cento a integrazione dei fondi operativi, quali le azioni comuni tra organizzazioni di produttori o la produzione integrata. Tuttavia, la nostra proposta farà già una differenza consistente. Per il momento vorrei limitarmi a tali misure. Come sicuramente saprete, dobbiamo anche tener conto dei vincoli di bilancio.</p>
      <p sl="en">Sul tema della prevenzione e della gestione delle crisi, convengo con voi che si tratta di uno dei punti più delicati della riforma, e vorrei ringraziarvi delle idee proposte nel vostro parere. Non posso tuttavia accettare il suggerimento di un fondo separato per la gestione delle crisi e la necessità di definire quello che intendiamo effettivamente quando parliamo di “crisi”. Un fondo separato comporterebbe un incremento sostanziale del bilancio e non contribuirebbe inoltre a migliorare l’aspetto della semplificazione.</p>
      <p sl="en">Nemmeno l’utilizzo di una percentuale della riserva nazionale per la gestione delle crisi è accettabile. La riserva nazionale è stata istituita all’inizio per risolvere situazioni particolari nel quadro del regime di pagamento unico e non è opportuno devolvere tale bilancio a un altro obiettivo o ad altre misure.</p>
      <p sl="en">Comprendo tuttavia la vostra richiesta di maggiore flessibilità per agevolare la gestione delle crisi. Invece che creare una struttura completamente separata, valuterei positivamente l’ipotesi di rendere più flessibile la struttura suggerita nella proposta iniziale della Commissione per rendere il programma quanto più efficiente possibile ed evitare un tracollo dei prezzi. Voglio comunque sottolineare che occorre ricordare che eventuali modifiche della proposta attuale devono rispettare i vincoli generali di bilancio, oltre che l’esigenza di semplificazione.</p>
      <p sl="en">Per quel che concerne l’inserimento dei prodotti ortofrutticoli destinati alla trasformazione nel regime di pagamento unico, avete chiesto un periodo transitorio facoltativo, in particolare per i pomodori. Siete inoltre favorevoli a un pagamento separato per i pomodori per i produttori riconosciuti dei nuovi Stati membri. Sono pronta ad accettare un breve periodo di transizione in cui gli Stati membri possano decidere di garantire un aiuto per ettaro. Non va tuttavia dimenticato che il disaccoppiamento totale dev’essere sia la condizione primaria sia l’obiettivo finale – per cui alla fine ci dovrà essere il disaccoppiamento totale.</p>
      <p sl="en">So anche che il settore dei frutti di bosco è in difficoltà. Dall’analisi della Commissione è emerso che la frammentazione della produzione e della commercializzazione hanno contribuito alle difficoltà sostenute dal settore in questione negli ultimi anni.</p>
      <p sl="en">Sulla base della presente relazione, abbiamo concluso che il modo migliore di affrontare il problema consiste nell’aggiungere incentivi per aumentare il numero di organizzazioni di produttori nei nuovi Stati membri, soluzione da noi suggerita nella proposta originaria. Tuttavia, considerando le debolezze di tale settore dei frutti di bosco, sono disposta a valutare un sostegno specifico meno ingente, ma ai fini della chiarezza voglio ribadire che dev’essere una misura transitoria e limitata a determinati prodotti.</p>
      <p sl="en">Infine, sulla promozione dei prodotti ortofrutticoli, concordo pienamente con voi che tale questione è di interesse enorme non solo per l’agricoltura, ma anche per le politiche in materia di salute e consumo. Produciamo un’abbondanza di frutta e verdura di alta qualità nell’Unione europea, ma i nostri cittadini non ne consumano a sufficienza, con conseguenze crescenti per la loro salute. Sarei favorevole all’attuazione di un programma di promozione della frutta nelle scuole, in linea con la posizione adottata dalla Commissione il 13 maggio 2007 nel Libro bianco su una strategia per l’Europa in materia di alimentazione, peso e questioni sanitarie correlate all’obesità. Prima di agire in tal senso dovremmo tuttavia effettuare le necessarie valutazioni di impatto di tale misura. Ho invitato i miei servizi a iniziare immediatamente tale attività.</p>
      <p sl="en">Vi ho espresso i miei primi commenti e resto in attesa di partecipare a un dibattito costruttivo con gli onorevoli deputati del Parlamento europeo.</p>
    </intervention>
    <intervention id="3-257" speaker_id="28361" name="María Isabel SALINAS GARCÍA" is_mep="True" mode="spoken" role="relatore" nationality="Spain" birth_date="23-06-1966" birth_place="Níjar Almería" p_group="Socialist Group in the European Parliament" m_state="ES">
      <p sl="es">Signora Commissario, vorrei innanzi tutto ringraziarla non solo per la sua presenza, ma anche per la sua cooperazione e disponibilità a collaborare con me.</p>
      <p sl="es">La verità è che ci troviamo ad affrontare la riforma di un settore molto importante, che lei conosce molto bene. Rappresenta il 17 per cento della nostra produzione agricola finale, ma riceve solamente il 3 per cento degli aiuti.</p>
      <p sl="es">Va detto che il settore oggetto della discussione odierna è molto dinamico. Tuttavia, è anche un settore molto fragile, con problemi strutturali, esposto a crescenti pressioni esterne e alla pressione della grande distribuzione.</p>
      <p sl="es">La relazione oggetto del dibattito odierno e della votazione di domani è il risultato di un lungo lavoro. Si tratta di un documento aperto, come ritengo che sia sempre stata la posizione di questo Parlamento nei confronti della Commissione. Abbiamo sempre cercato di raggiungere un compromesso, ma nel contempo si tratta di una relazione realistica.</p>
      <p sl="es">E’ complicata, in quanto riguarda quaranta prodotti diversi per ventisette paesi. Non sorprende pertanto che abbia ricevuto più di 380 emendamenti nella commissione per l’agricoltura e lo sviluppo rurale, ma va anche detto che sono stati espressi solamente due voti contrari.</p>
      <p sl="es">Non tutto ciò che è contenuto nella vostra proposta, nella proposta della Commissione, ci sembra negativo, anzi. E’ molto importante che le organizzazioni di produttori vengano viste come il fondamento della riforma fin dall’inizio. Tuttavia, la verità è che in Parlamento e in tutto il settore dell’Unione europea vi sono determinati problemi che abbiamo considerato prioritari nella riforma in tutti i paesi membri.</p>
      <p sl="es">In primo luogo, il disaccoppiamento degli aiuti ai prodotti trasformati, come ha precisato giustamente la signora Commissario. Il secondo problema riguarda l’abolizione del divieto di coltivare prodotti ortofrutticoli in superfici ammissibili al pagamento unico. E soprattutto, noi del Parlamento insistiamo sull’assenza di un vero e proprio meccanismo per la gestione delle crisi.</p>
      <p sl="es">Ritengo che il Parlamento europeo abbia compiuto uno sforzo notevole per raggiungere il consenso e trovare accordi su queste tre questioni.</p>
      <p sl="es">In primo luogo, siamo a favore del mantenimento delle attuali regole di commercializzazione. Dovrebbero essere più semplici, è vero, ma siamo comunque favorevoli al loro mantenimento.</p>
      <p sl="es">Il Parlamento ha espresso la sua opposizione, che ribadirà anche domani, all’abolizione del divieto alla coltivazione di ortofrutticoli in superfici ammissibili al pagamento unico, per lo meno finché la Commissione non presenterà uno studio di impatto come richiesto dalla Corte di giustizia.</p>
      <p sl="es">Chiediamo un rafforzamento delle organizzazioni di produttori in base alle summenzionate modalità: aumentando al 6 per cento i finanziamenti ad esse destinati. Per quanto riguarda l’aumento del 60 per cento dell’assistenza, come ha ricordato giustamente la signora Commissario, spero che vengano accolte determinate richieste, quali la produzione integrata o le denominazioni di origine.</p>
      <p sl="es">Un compromesso significativo, in quanto è molto importante e si tratta di un settore fragile, l’abbiamo raggiunto sull’esigenza di creare un fondo di sicurezza per la gestione delle crisi.</p>
      <p sl="es">Dopo aver ascoltato le sue parole, ritengo che sia su questo punto che la posizione pressoché unanime del Parlamento si discosta maggiormente da quella della Commissione.</p>
      <p sl="es">Abbiamo espresso e continueremo a manifestare il nostro sostegno a favore di un fondo di sicurezza per le crisi aperto a tutti i produttori – compresi quelli non associati – e finanziato per i due terzi dall’Unione europea e per un terzo dalle organizzazioni di produttori.</p>
      <p sl="es">Ribadiamo anche l’esigenza di un osservatorio dei prezzi. Il futuro in questo settore non sta nelle sovvenzioni, bensì nel mercato. Ci occorrono informazioni affidabili e aggiornate sull’andamento dei mercati.</p>
      <p sl="es">Infine, sul disaccoppiamento, sono lieta di sentire che c’è per lo meno un barlume di speranza di ottenere un periodo transitorio. Vi sono determinati prodotti a doppio uso, quali i pomodori e gli agrumi, che, stando alla proposta iniziale, potrebbero portare all’abbandono della produzione.</p>
      <p sl="es">Chiediamo pertanto con fermezza un periodo transitorio, e speriamo che non sia breve come suggerito stasera, bensì sufficiente per consentire al settore di continuare ad adattarsi al regime di pagamento unico.</p>
      <p sl="es">Auspico che tale periodo transitorio volontario consenta una sorta di disaccoppiamento parziale che possa rappresentare una misura di transizione.</p>
      <p sl="es">Insistiamo inoltre sulla necessità di rafforzare gli aiuti per i frutti rossi. Mi ha fatto piacere sentire le sue parole, in quanto ritengo che sia un’esigenza indicata con chiarezza dal Parlamento e presa in considerazione dalla Commissione.</p>
      <p sl="es">Vorrei concludere ringraziando tutti coloro che mi hanno aiutato in quest’anno di lavoro, i relatori ombra e tutti i funzionari della Commissione europea per i loro contributi, per aver cooperato con me, la segreteria della commissione e tutti gli altri, perché ritengo che la relazione che voteremo domani, frutto di un ampio consenso, sia stata anche arricchita dai contributi degli altri gruppi e della società nel suo complesso.</p>
    </intervention>
    <intervention id="3-258" speaker_id="22418" name="Esther HERRANZ GARCÍA" is_mep="True" mode="spoken" nationality="Spain" birth_date="03-07-1969" birth_place="Logroño" p_group="Group of the European People's Party (Christian Democrats)" m_state="ES">
      <p sl="es">a nome del gruppo PPE-DE . – Onorevoli colleghi, oggigiorno il settore ortofrutticolo è uno dei più dinamici dell’agricoltura europea, grazie soprattutto agli sforzi degli agricoltori e dei produttori volti a migliorare le reti di commercializzazione, ad aumentare la qualità dei loro prodotti e a concentrare l’offerta.</p>
      <p sl="es">Non si può assolutamente sostenere che il settore ortofrutticolo dipenda dagli aiuti di Bruxelles. Riesce invece a sopravvivere con successo in un mercato molto aggressivo, grazie al fatto che le persone che ne fanno parte lavorano sodo, e il denaro che ricevono rappresenta non più dell’1 per cento del fatturato degli agricoltori.</p>
      <p sl="es">La stragrande maggioranza di questi produttori non sta attualmente chiedendo sovvenzioni o aiuti per il prepensionamento. Quel che chiede ed esige sono invece meccanismi per affrontare i problemi attuali, che in futuro non potranno che peggiorare.</p>
      <p sl="es">Consentitemi di ricordarvi che il settore ortofrutticolo è la grande moneta di scambio nei negoziati agricoli dell’Unione europea in seno all’Organizzazione mondiale del commercio.</p>
      <p sl="es">In futuro le pressioni attuali che opprimono il mercato sono destinate ad aggravarsi in concomitanza con lo smantellamento delle barriere esistenti in materia di tariffe.</p>
      <p sl="es">Vorrei pertanto invitare gli Stati membri a predisporre meccanismi adeguati per la gestione delle crisi nel contesto della riforma del settore che verrà presumibilmente adottata la prossima settimana dal Consiglio dei ministri dell’Agricoltura.</p>
      <p sl="es">Come già ricordato dalla relatrice, e come molti di voi sanno e riconoscono, la gestione delle crisi è un tema che va di moda e che in futuro sarà importante per tutti i settori della politica agricola comune dopo lo smantellamento delle misure di intervento.</p>
      <p sl="es">Tuttavia, nel caso del settore ortofrutticolo, tale problema deve essere risolto con urgenza, alla luce della forte concorrenza delle importazioni dai paesi terzi e delle pressioni causate dalla grande distribuzione.</p>
      <p sl="es">Occorre trovare una soluzione ingegnosa per aiutare il settore ad affrontare gli imminenti tempi critici, e la risposta del Parlamento a tale esigenza sta nella relazione dell’onorevole Salinas.</p>
      <p sl="es">Si tratta di un fondo specifico per le crisi gravi, destinato all’attuazione di determinate azioni quali fondi pensione, e al quale avrebbe accesso l’intero settore. Sarebbe un passo molto positivo, tenuto conto del fatto che non ci stiamo discostando da quanto fatto finora, che è la corresponsabilità del produttore.</p>
      <p sl="es">Ritengo che la relazione in oggetto proponga per il settore ortofrutticolo una forma innovativa di gestione delle crisi che in futuro verrà necessariamente copiata da altri settori.</p>
    </intervention>
    <intervention id="3-259" speaker_id="28373" name="Bogdan GOLIK" is_mep="True" mode="spoken" nationality="Poland" birth_date="19-03-1963" birth_place="Wrocław" p_group="Non" m_state="PL">
      <p sl="pl">a nome del gruppo PSE. – Signor Presidente, la riforma dell’organizzazione comune del mercato ortofrutticolo è una delle ultime in termini di attuazione. Non è ancora stata interessata dalla riforma del 2003. E’ anche una delle riforme di mercato più significative delle attuali prospettive finanziarie. Vorrei congratularmi con l’onorevole Salinas García per una relazione molto obiettiva, che copre numerose questioni importanti per gli Stati membri sia vecchi sia nuovi.</p>
      <p sl="pl">Poiché la mia collega ha già trattato tutti i punti che desideravamo sollevare in Assemblea, farò riferimento solamente al settore dei frutti di bosco, di vitale importanza per i nuovi Stati membri. La riforma deve comprendere soluzioni efficaci per tale settore, non dimenticando la necessità di garantire che la coltivazione di tali frutti nella Comunità continui a essere redditizia, e ricordando che i coltivatori comunitari possono ottenere dalla medesima un livello di reddito adeguato. I frutti di bosco sono un prodotto delicato e andrebbe trattato come tutti gli altri prodotti comunitari che rispondono a tale definizione.</p>
      <p sl="pl">E’ essenziale applicare al settore dei frutti di bosco pagamenti diversi che vadano oltre la dotazione finanziaria per il regime di pagamento unico per superficie. Un pagamento del genere interesserebbe esclusivamente i produttori di tali frutti. Un sostegno sotto forma di pagamenti separati legati alla superficie porterebbe a una ristrutturazione e a un miglioramento dell’efficacia e della competitività di tale settore, e di conseguenza stabilizzerebbe il reddito dei coltivatori di tali prodotti.</p>
    </intervention>
    <intervention id="3-260" speaker_id="1965" name="Jan MULDER" is_mep="True" mode="spoken" nationality="Netherlands" birth_date="03-10-1943" birth_place="Diever" p_group="Group of the Alliance of Liberals and Democrats for Europe" m_state="NL">
      <p sl="nl">a nome del gruppo ALDE . – Signor Presidente, a nome del gruppo dell’Alleanza dei Democratici e dei Liberali per l’Europa vorrei innanzi tutto ringraziare la relatrice. La ammiro per il modo in cui ha lottato strenuamente contro i molti emendamenti che sono stati presentati. Noi, come gruppo ALDE, sosteniamo la relazione finale nel suo complesso e la sostanza delle proposte della Commissione. Rafforzare le organizzazioni di produttori è un proposito lodevole. Il mercato dei prodotti ortofrutticoli è sempre più dominato dai grandi supermercati e da altre organizzazioni commerciali, e i produttori devono unire le forze per fare da contrappeso.</p>
      <p sl="nl">La maggior parte del gruppo ALDE non è d’accordo con la relatrice e la commissione per l’agricoltura e lo sviluppo rurale sul fondo per le crisi e per la gestione delle crisi in generale, tema già molto dibattuto. Secondo noi le proposte della Commissione sono da preferire. In primo luogo, non saprei da dove potrebbero essere attinti i fondi. Inoltre, nel lungo termine, è impossibile ipotizzare di attribuire a una qualche autorità la responsabilità della gestione delle crisi. L’autorità offrirebbe sempre un contributo – tale eventualità è stata prevista – ma i produttori dovrebbero addossarsi la parte di responsabilità più consistente. Inoltre, se incoraggiamo un affidamento della gestione delle crisi all’organizzazione di produttori, tale entità attirerebbe un numero maggiore di membri, e di conseguenza le organizzazioni di produttori acquisirebbero maggiori poteri rispetto ai commercianti e ai supermercati. Il nostro voto sarà pertanto diverso da quanto proposto al riguardo dalla commissione per l’agricoltura.</p>
      <p sl="nl">Vorrei ribadire nuovamente l’importanza della politica per la qualità. La signora Commissario sa che questo tema mi sta particolarmente a cuore. Dopo l’ultimo convegno sul tema, me ne sono andato con uno stato d’animo tutt’altro che ottimista, ma mi consola il fatto che sia stato adottato unanimemente da tutti i partiti nel gruppo agricoltura un emendamento concernente l’esigenza di un’etichetta di qualità per i prodotti ortofrutticoli, presentato dal gruppo ALDE. Si tratta di un evento unico. Forte di tale sostegno della commissione per l’agricoltura, la signora Commissario potrebbe pertanto voler riconsiderare una politica di qualità per determinati prodotti agricoli, in quanto continuiamo a reputare che sia necessaria.</p>
      <p sl="nl">Non sono a conoscenza degli ultimi sviluppi sulla questione della frutta nelle scuole, ma abbiamo giudicato molto carina l’idea del Commissario a tale proposito.</p>
    </intervention>
    <intervention id="3-261" speaker_id="23784" name="Janusz WOJCIECHOWSKI" is_mep="True" mode="spoken" nationality="Poland" birth_date="06-12-1954" birth_place="Rawa Mazowiecka" p_group="European Conservatives and Reformists Group" m_state="PL">
      <p sl="pl">a nome del gruppo UEN . – Signor Presidente, la riforma in questione è giustificata ma ingiusta. I principi sanciti cinque anni fa a Copenaghen sono ingiusti nei confronti dei nuovi Stati membri. Si era infatti stabilito che gli agricoltori dei nuovi paesi membri ricevessero molti meno aiuti rispetto a quelli dei vecchi paesi. L’avevamo accettato nella speranza che a tempo debito avremmo ricevuto una parità di trattamento.</p>
      <p sl="pl">Le successive riforme della politica agricola comune hanno tuttavia perpetuato la divisione in paesi più e meno favoriti. La riforma del mercato ortofrutticolo ne è un esempio. La vecchia Unione riceveva centinaia di milioni di euro e continuerà a farlo. La nuova Unione riceve somme irrisorie. Consentitemi di porre la domanda seguente: dove sono gli aiuti effettivi per i produttori di frutti di bosco dei nuovi Stati membri? Perché la Commissione non ha risposto alla risoluzione dell’ottobre 2006 del Parlamento europeo?</p>
      <p sl="pl">Si è detto molto sul sostegno alla Costituzione europea e sul pericolo che un mancato appoggio portasse all’emergere di un’Europa a due velocità. Di fatto, per quanto riguarda l’agricoltura, abbiamo già un’Europa divisa in due classi, segnatamente la vecchia Unione che mantiene lo status che ha creato per se stessa in passato e la nuova Unione, meno favorita, che non può aspettarsi la parità di trattamento.</p>
      <p sl="pl">Abbiamo presentato un emendamento che includerebbe le ciliegie e le mele destinate alla trasformazione nella riforma della produzione dei frutti di bosco, accompagnata da un incremento di 148 milioni di euro delle dotazioni nazionali. Chiedo all’Assemblea di appoggiare tale emendamento. A livello di Unione nel suo complesso, non comporta un dispendio enorme. E’ tuttavia una questione di principio, non di denaro. Dobbiamo porre fine a questa divisione tra Stati membri migliori e peggiori. Rispettiamo i trattati di adesione, ma occorre introdurre nuovi principi che superino la suddivisione tra 15 Stati più favoriti e 12 meno favoriti. Tutti e 27 gli Stati membri devono godere degli stessi diritti. Il gruppo “Unione per l’Europa delle nazioni”, che riunisce deputati sia dei vecchi che dei nuovi Stati membri, lo chiede con la massima risolutezza. Chiediamo una riforma che non sia solo giustificata, ma anche giusta.</p>
    </intervention>
    <intervention id="3-262" speaker_id="36583" name="Vincenzo AITA" is_mep="True" mode="spoken" nationality="Italy" birth_date="14-09-1948" birth_place="Eboli" p_group="Confederal Group of the European United Left - Nordic Green Left" m_state="IT">
      <p sl="it">a nome del gruppo GUE/NGL . – Signor Presidente, onorevoli colleghi, ringrazio a mia volta soprattutto la Commissaria e la relatrice del provvedimento che stiamo per affrontare in questa sede, ma il mio gruppo difficilmente aderirà con un voto positivo per due aspetti che vorrei sottolineare.</p>
      <p sl="it">Il primo: questa riforma, così importante per un settore che occupa migliaia, se non milioni di lavoratori nel settore sia agricolo che in quello della trasformazione, potrà cambiare completamente lo scenario nel momento in cui disporremo di direttive sul cambiamento climatico. Se è vero che l’Europa si avvia giustamente ad aumentare le produzioni alternative – biodiesel, biocarburanti, produzione di masse e di biomasse dal legno – allora ciò significa che alcuni milioni di ettari saranno sottratti alla produzione agricola e alimentare destinata al consumo umano e animale. Ciò sta già avvenendo in grandi paesi come la Cina, stando alle notizie giornalistiche di questi giorni.</p>
      <p sl="it">Il secondo aspetto riguarda il fatto che la riforma in esame non affronta uno dei problemi sollevati in Aula, ossia che in questi anni l’utile della produzione agricola è andato tutto a vantaggio delle imprese commerciali e delle grandi multinazionali: secondo alcune statistiche, tra il 60 e il 70 per cento dell’utile della produzione agricola resta in mano alla catena di distribuzione.</p>
      <p sl="it">Ora, la riforma in esame non affronta tale problema. Questi sono i motivi di fondo che noi solleviamo e perciò difficilmente aderiremo a un voto positivo domani in Aula.</p>
    </intervention>
    <intervention id="3-263" speaker_id="28195" name="Peter BACO" is_mep="True" mode="spoken" nationality="Slovakia" birth_date="09-04-1945" birth_place="Opatová" p_group="Non" m_state="SK">
      <p sl="sk">Vorrei elogiare gli sforzi compiuti dalla collega, onorevole García, per produrre la relazione sulla proposta di regolamento del Consiglio recante norme specifiche per il settore ortofrutticolo.</p>
      <p sl="sk">I dibattiti accesi scatenatisi in seno alla commissione per l’agricoltura e lo sviluppo rurale circa tale proposta hanno individuato determinati rischi associati all’essenza della proposta e, in particolare, legati alla filosofia che sottende a tale atto legislativo. I rischi più gravi riguardano l’attuazione concreta e precoce di alcuni regolamenti e il livello basso di partecipazione al bilancio comunitario. C’è in gioco soltanto il 3,1 per cento del bilancio, mentre il settore rappresenta il 17 per cento della produzione agricola complessiva dell’UE. In termini di commercializzazione, la lattuga, i ravanelli e i piccoli frutti – praticamente tutta la gamma di frutta e verdura – sono i prodotti agricoli più delicati, e assicurarne il trasporto dall’azienda agricola alla tavola è un impegno logistico non indifferente. La Commissione europea non dovrebbe pertanto illudersi pensando di poter scaricare in futuro sugli agricoltori tutta la responsabilità delle OCM ortofrutticole.</p>
      <p sl="sk">Un altro considerevole rischio della proposta in questione è il fatto che pone i nuovi Stati membri in una posizione di svantaggio. Il problema è che i nuovi paesi non dispongono di organizzazioni di produttori funzionanti, e ci vorranno diversi anni per farle diventare totalmente operative. Nel corso dei decenni i produttori ortofrutticoli nell’UE-15 hanno progressivamente imparato a interagire con i sistemi di scambio e sono divenuti partner commerciali paritari. Se la proposta venisse attuata nella sua forma attuale, è ragionevole attendersi un’ulteriore contrazione della produzione dei nuovi Stati membri, già notevolmente ridotta. Per tale motivo ritengo che i rischi individuati andrebbero considerati una questione prioritaria al momento della modifica della proposta.</p>
    </intervention>
    <intervention id="3-264" speaker_id="2209" name="Agnes SCHIERHUBER" is_mep="True" mode="spoken" nationality="Austria" birth_date="31-05-1946" birth_place="Reith" p_group="Group of the European People's Party (Christian Democrats) and European Democrats" m_state="AT">
      <p sl="de">Signor Presidente, signora Commissario, onorevoli colleghi, mi associo ai ringraziamenti rivolti alla relatrice, in quanto la riforma del settore ortofrutticolo è un argomento tutt’altro che semplice. Come rilevato dagli oratori che mi hanno preceduta, gli ortofrutticoli rappresentano una quota molto rilevante della nostra produzione agricola. Le riforme ci consentiranno di compiere un grande passo avanti verso la modernizzazione dell’agricoltura europea anche in questo settore.</p>
      <p sl="de">In considerazione soprattutto della concorrenza internazionale sempre più aspra causata dalla globalizzazione, nostro obiettivo primario deve essere il rafforzamento della competitività dei coltivatori europei di prodotti ortofrutticoli, nonché la garanzia della disponibilità per i consumatori di prodotti europei di alta qualità a prezzi ragionevoli. Un modo per conseguire tale obiettivo è rappresentato dalla creazione di organizzazioni di produttori, che consentono ai coltivatori di commercializzare più efficacemente i loro prodotti. Le misure volte a promuovere il consumo di frutta e ortaggi sono particolarmente meritevoli di sostegno, in quanto sono vantaggiose anche per la salute pubblica.</p>
      <p sl="de">Domani l’onorevole Gräßle del gruppo del Partito popolare europeo (Democratici cristiani) e dei Democratici europei presenterà un emendamento orale in cui chiederà alla Commissione di non attendere il 2013, come da programma, per compilare una relazione iniziale sull’esecuzione del titolo concernente le organizzazioni di produttori, il fondo e i programmi operativi. In verità, vorremmo avere quella prima relazione entro la fine del 2010, seguita da relazioni intermedie a intervalli di tre anni. Puntiamo alla trasparenza, e vorremmo anche avere la certezza che il sostegno stia effettivamente raggiungendo i destinatari designati. Sette anni sono troppi per una rassicurazione del genere.</p>
      <p sl="de">E’ pertanto nostra responsabilità salvaguardare il futuro dei coltivatori ortofrutticoli europei mediante la creazione di una rete di sicurezza con l’ausilio dell’assistenza mirata, al fine di coniugare la produzione sostenibile con un ambiente salutare e di alta qualità.</p>
    </intervention>
    <intervention id="3-265" speaker_id="28579" name="Katerina BATZELI" is_mep="True" mode="spoken" nationality="Greece" birth_date="25-05-1958" birth_place="Athina" p_group="Socialist Group in the European Parliament" m_state="GR">
      <p sl="el">Signor Presidente, vorrei innanzi tutto ringraziare la relatrice, onorevole Salinas García, per la sua relazione eccezionale, e la Commissione, che ha presentato una proposta per il settore ortofrutticolo veramente seria e coraggiosa. L’ho definita “coraggiosa” perché si tratta di un settore che ha una struttura chiara, con le organizzazioni di produttori e i programmi operativi, e la questione principale che è stata sollevata è il disaccoppiamento.</p>
      <p sl="el">A livello personale e a nome del mio gruppo vorrei sottolineare due questioni basilari a cui daremo il nostro sostegno. In primo luogo, un bilancio finanziario stabile e, secondariamente, un calendario ben definito di riforme fino al 2013. Sono assolutamente certa che eventuali politiche sovversive tese a ottenere un periodo di riforma transitorio per l’ortofrutticolo, un’eventualità che non si è verificata per nessun altro prodotto, non verranno accettate dal gruppo socialista al Parlamento europeo.</p>
      <p sl="el">Ho soltanto due osservazioni: lei sa molto bene, signora Commissario, che le proposte dell’onorevole Salinas non sono molto distanti da quelle del Consiglio, e mi riferisco alla questione specifica del fondo di gestione delle crisi, su cui vorrei che riflettesse con uno stato d’animo più positivo. Il fondo per la gestione delle crisi non necessita di risorse aggiuntive, ma deve essere necessariamente istituito al di fuori dei programmi operativi, altrimenti la confusione sarà totale.</p>
    </intervention>
    <intervention id="3-266" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">E’ un dato di fatto che la riforma della politica agricola comune è essenziale; tuttavia, l’attuazione della riforma viene applicata negli Stati membri dell’UE tramite livelli diversi di sovvenzioni agricole. I nuovi paesi membri, che ricevono contributi inferiori di quasi tre volte rispetto ai vecchi Stati membri, e che presentano situazioni di partenza decisamente peggiori, sono obbligati a riformare la propria agricoltura peggiorandone ulteriormente lo stato. Come soluzione per la riforma del mercato ortofrutticolo viene proposto un regime generale di pagamenti. Per i nuovi Stati membri ciò si tradurrà in sovvenzioni ancor più ridotte di quanto non siano già state fino ad oggi, e ancor meno probabilità di competere sul mercato. L’obbligo per i produttori ortofrutticoli di istituire organizzazioni di produttori per ricevere le sovvenzioni comunitarie provoca gravi distorsioni sul mercato ortofrutticolo. Le reti di distribuzione al dettaglio potrebbero dettare le proprie condizioni e rifiutare di rivendere i prodotti dei piccoli coltivatori. Vorrei richiamare l’attenzione sul fatto che il regolamento propone di incrementare il consumo della frutta e della verdura incoraggiandone l’utilizzo in determinati segmenti della popolazione – giovani, bambini in età scolare e adolescenti. E il resto della popolazione?</p>
    </intervention>
    <intervention id="3-267" speaker_id="28391" name="Zdzisław Zbigniew PODKAŃSKI" is_mep="True" mode="spoken" nationality="Poland" birth_date="18-10-1949" birth_place="Guzówka" p_group="Group of the European People's Party (Christian Democrats) and European Democrats" m_state="PL">
      <p sl="pl">Signor Presidente, finalmente sono state prese misure adeguate riguardo alla situazione del settore ortofrutticolo, generalmente ritenuta iniqua. Dopo lunghe discussioni è stato introdotto un prezzo antidumping per le fragole cinesi. Purtroppo la sua validità si è limitata a un periodo molto breve. E’ stato poi introdotto un prezzo minimo. Peccato che tale prezzo fosse così basso.</p>
      <p sl="pl">Abbiamo ora la possibilità di stanziare pagamenti aggiuntivi per le amarene e le ciliegie dolci, e anche per i frutti a bacca, quali lamponi, fragole, mirtilli e uva spina. In assenza di tali pagamenti, molti coltivatori colpiti dalle forti gelate saranno destinati a fallire. Nell’emendamento n. 116 al regolamento, la commissione per l’agricoltura e lo sviluppo rurale propone aiuti pari a 120,77 euro per ettaro. A mio parere, la cifra è troppo bassa e non permetterà di gestire efficacemente i problemi dei coltivatori. Gli aiuti andrebbero portati a 400 euro per ettaro.</p>
      <p sl="pl">Anche i proprietari di meleti sono stati colpiti dalle forti gelate. Anche la loro situazione è difficile, e nutrono la speranza di ricevere un aiuto. Per tale motivo esorto l’Assemblea ad adottare l’emendamento n. 113, che costituisce una risposta per tutti coloro che sperano di ricevere un sostegno finanziario.</p>
    </intervention>
    <intervention id="3-268" speaker_id="28570" name="Ioannis GKLAVAKIS" is_mep="True" mode="spoken" nationality="Greece" birth_date="10-10-1949" birth_place="Thessaloniki" p_group="Group of the European People's Party (Christian Democrats) and European Democrats" m_state="GR">
      <p sl="el">Signor Presidente, signora Commissario, sono lieto che sia qui e la ringrazio degli sforzi che sta compiendo.</p>
      <p sl="el">Vorrei congratularmi con la relatrice per l’ottimo lavoro.</p>
      <p sl="el">Il settore ortofrutticolo è estremamente importante per noi. Vorrei tuttavia sollevare alcuni punti.</p>
      <p sl="el">In primo luogo, in un settore come quello ortofrutticolo, che comprende i prodotti agricoli più delicati, il finanziamento della gestione delle crisi è estremamente importante. Se deve essere integrato, non andrebbe incluso nei programmi operativi e cofinanziato dai produttori; andrebbe alimentato con le risorse comunitarie aggiuntive ed esteso al campo della prevenzione, come ho anche chiesto in qualità di relatore ombra quando abbiamo discusso le future misure di sostegno per la produzione agricola diciotto mesi fa.</p>
      <p sl="el">In secondo luogo, l’obbligo di includere le azioni agroambientali nei programmi operativi delle organizzazioni di produttori, come requisito indispensabile alla loro approvazione, è un provvedimento positivo. Tuttavia, stabilire una spesa obbligatoria pari a un quinto del bilancio per le azioni è una misura eccessiva e andrebbe ridotta.</p>
      <p sl="el">In terzo luogo, ad un certo punto dovremmo forse rivolgere la nostra attenzione alle colture meno diffuse, ai piccoli produttori, quali i coltivatori di zafferano e lentisco a Chios. Dobbiamo anche tener conto dei piccoli produttori.</p>
      <p sl="el">Quarto punto: per quanto riguarda le organizzazioni di produttori, un finanziamento a un tasso del 60 per cento nelle aree sottorganizzate è un’idea positiva, ma mantenere fisso al 4,1 per cento il plafond del valore della produzione commercializzata è marginale e non consentirà a tali entità di onorare gli impegni nuovi e importanti che stanno assumendo. Sempre per restare in tema, dovremmo anche fare un accenno alle difficoltà in cui versano le isole dell’Egeo, motivo per cui devono essere trattate con una certa dose di flessibilità.</p>
      <p sl="el">In quinto luogo, le campagne informative e promozionali indirizzate ai giovani dell’Unione europea non sono mirate unicamente a incrementare il consumo di frutta e verdura; la nostra dieta è molto povera e i giovani devono alimentarsi in maniera più sana.</p>
      <p sl="el">Infine, vorrei dire quanto segue: voglio precisare che siamo totalmente contrari all’emendamento orale che potrebbe essere presentato domani e che chiede la compilazione di una relazione nel 2010 concernente il funzionamento della nuova OCM, in quanto corrisponde a un approccio diverso al settore ortofrutticolo, mentre le altre OCM sono state disciplinate in maniera completamente diversa. Secondo i principi dell’Unione europea è inaccettabile.</p>
    </intervention>
    <intervention id="3-269" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">La presentazione eccellente dell’onorevole Salinas García indica che si tratta fondamentalmente di una buona relazione. Ne voglio citare quattro punti positivi: il sistema delle dotazioni nazionali, il sostegno alle organizzazioni di produttori, la gestione dei rischi e il programma di promozione della frutta nelle scuole.</p>
      <p sl="hu">Sarebbe una riforma straordinaria se non fossi cittadino di uno dei nuovi Stati membri. Invece questa riforma rappresenta una discriminazione nei confronti dei nuovi Stati membri in molte aree. La discriminazione riguarda da un lato i pagamenti diretti: ad esempio, l’Ungheria fornisce il 2 per cento della produzione di ortaggi dell’Unione e riceve lo 0,61 per cento dei costi di tale produzione.</p>
      <p sl="hu">L’altra area di discriminazione riguarda i prodotti trasformati. Tra i prodotti destinati alla trasformazione non sono stati inclusi né i frutti a bacca polacchi, né le amarene, né i prodotti dei nuovi Stati membri. E ora tali fondi verranno distribuiti su base storica, e saranno principalmente tre dei vecchi Stati membri a ricevere 800 milioni degli 1,4 miliardi. Si tratta di un’ingiustizia enorme nei confronti dei nuovi paesi membri, e chiedo che vi si ponga rimedio.</p>
    </intervention>
    <intervention id="3-270" speaker_id="28376" name="Leopold Józef RUTOWICZ" is_mep="True" mode="spoken" nationality="Poland" birth_date="18-10-1932" birth_place="Kraków" p_group="Non" m_state="PL">
      <p sl="pl">Signor Presidente, la relazione dell’onorevole Salinas García è molto significativa per il settore della produzione agricola. Purtroppo non applica però le medesime condizioni ai produttori dei nuovi e dei vecchi Stati membri. Il sostegno agli agricoltori mediante i pagamenti diretti è particolarmente importante per i paesi in cui la struttura dell’agricoltura è frammentaria, con tenute di piccole dimensioni e monocolture, e in cui il reddito è a malapena sufficiente a sostenere le attività agricole. Tali aziende vengono gestite in maniera tradizionale e rispettosa dell’ambiente. Il regolamento modificato dovrebbe equilibrare le opportunità di pagamento offerte agli agricoltori dei vecchi e dei nuovi paesi membri.</p>
      <p sl="pl">E’ difficile prevedere l’ammontare della produzione ortofrutticola. I prodotti di questa natura deperiscono facilmente, i prezzi sono soggetti a fluttuazioni e vi è la concorrenza dei paesi terzi. Il cambiamento climatico e le catastrofi naturali, sempre più frequenti, hanno anch’essi un impatto sull’abbondanza del raccolto. A titolo di esempio potrei citare le gelate primaverili in Polonia, che hanno colpito il 70 per cento delle fioriture di ribes, prugne, pere e ciliegie dolci. I coltivatori di frutta e gli orticoltori polacchi stimano che le perdite di quest’anno ammonteranno al 60 per cento. Gli emendamenti nn. 6, 7 e 12 al regolamento relativi ai considerando 11, 13 e 18, nonché l’emendamento n. 113, sono particolarmente meritevoli di sostegno.</p>
    </intervention>
    <intervention id="3-271" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Signor Presidente, il dibattito odierno sulla riforma del mercato ortofrutticolo e il voto di domani su tale questione segnano la conclusione di svariati mesi di lavoro in seno al Parlamento europeo. Ritengo che in tale periodo siamo riusciti ad aumentare la consapevolezza dei problemi che affliggono il mercato polacco dei frutti di bosco e a convincere gran parte dei membri di questa Assemblea della necessità di introdurre meccanismi di sostegno adeguati. Tali meccanismi sarebbero utili per ristrutturare il settore e migliorarne la competitività. Due delle caratteristiche di tale settore nei nuovi paesi membri sono la frammentazione della produzione e il fatto che non esistono forti gruppi o associazioni di produttori. Inoltre, il settore è particolarmente esposto ai periodi di crisi.</p>
      <p sl="pl">Gli strumenti di sostegno esistenti e quelli proposti nel progetto di riforma della OCM del settore ortofrutticolo non erogano aiuti sufficienti e non offrono soluzioni efficaci ai problemi che affliggono tali mercati. Per tale ragione chiediamo pagamenti speciali a favore dei coltivatori di ciliegie e frutti a bacca destinati alla trasformazione, in modo da incrementare i redditi e stabilizzare il mercato ortofrutticolo.</p>
      <p sl="pl">Esorto la signora Commissario a studiare l’emendamento n. 132, che ho presentato insieme all’onorevole Herranz García a nome del gruppo del Partito popolare europeo (Democratici cristiani) e dei Democratici europei. Vi esorto inoltre ad appoggiare l’emendamento n. 122 concernente gli aiuti al mercato dei pomodori destinati alla trasformazione nei nuovi paesi membri a titolo del regime di pagamento unico per superficie. L’adozione di tale emendamento assicurerebbe ai produttori di pomodori di tali paesi il mantenimento delle sovvenzioni che già ricevono.</p>
      <p sl="pl">Signora Commissario, due questioni non sono chiare ai coltivatori polacchi di frutti di bosco. La prima è perché hanno dovuto aspettare tanto per ricevere proposte adeguate. La seconda è perché la Commissione non riesca nemmeno a reperire poche decine di milioni di euro a sostegno del settore dei frutti di bosco, quando dispone di un bilancio annuale che supera 1,5 miliardi di euro. Le fragole, i lamponi e il ribes sono tanto importanti per gli agricoltori polacchi quanto le arance, i mandarini e i fichi per i loro omologhi in Europa meridionale. Signora Commissario, auspichiamo seriamente che in occasione dell’imminente Consiglio dei ministri dell’Agricoltura dei 27 Stati membri dell’Unione europea venga proposto un sostegno adeguato per questo gruppo di agricoltori. Confido nel buon esito dei negoziati.</p>
    </intervention>
    <intervention id="3-272" speaker_id="28311" name="Luis Manuel CAPOULAS SANTOS" is_mep="True" mode="spoken" nationality="Portugal" birth_date="22-08-1951" birth_place="Montemor-o-Novo" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signor Presidente, signora Commissario, onorevoli colleghi, il sostegno offerto dalla commissione parlamentare per l’agricoltura e lo sviluppo rurale alle proposte contenute nella relazione Salinas García è innanzi tutto una dimostrazione del lavoro eccellente svolto dalla relatrice – e mi associo ai complimenti – e, in secondo luogo, conferma lo straordinario spirito di compromesso di cui hanno dato prova gli eurodeputati di quasi tutti i gruppi politici.</p>
      <p sl="pt">Accolgo con particolare favore le raccomandazioni del Parlamento sulla gestione delle crisi e il rafforzamento delle organizzazioni di produttori, nonché l’adozione della mia proposta volta a stabilire un periodo transitorio per garantire la continuità della produzione di pomodori in alcuni Stati membri, e in particolare nel mio paese, il Portogallo. Spero che la Commissione la accoglierà.</p>
      <p sl="pt">Sono tuttavia rimasto deluso dal fatto che non sia stato possibile registrare progressi su questioni altrettanto importanti, quali una maggiore flessibilità nella gestione delle risorse finanziarie stanziate per i programmi operativi e la discriminazione positiva che avrebbe dovuto interessare gli Stati membri in cui tali programmi sono organizzati in maniera particolarmente carente.</p>
      <p sl="pt">Il suo intervento all’inizio del dibattito, signora Commissario, mi ha fatto temere che l’aspetto del sostegno politico del Parlamento alle proposte non sia stato interpretato correttamente, ma confido nel fatto che in seno a Consiglio e Commissione finiscano per prevalere il buonsenso e lo spirito di compromesso.</p>
    </intervention>
    <intervention id="3-273" speaker_id="28389" name="Zbigniew KUŹMIUK" is_mep="True" mode="spoken" nationality="Poland" birth_date="19-09-1956" birth_place="Komorowo" m_state="PL">
      <p sl="pl">Signor Presidente, il settore ortofrutticolo è molto importante per l’agricoltura dell’Unione in generale e di paesi quali la Polonia in particolare. Purtroppo le soluzioni proposte non sono vantaggiose per noi.</p>
      <p sl="pl">In primo luogo, tra i cambiamenti significativi da introdurre nel settore, viene proposto il mantenimento del sostegno esistente a favore dei vecchi Stati membri, mentre i nuovi saranno trattati alla stregua di paesi candidati e non membri. Sostenere le dotazioni nazionali di paesi quali l’Italia, la Grecia e la Spagna con somme comprese tra i 316 e i 167 milioni di euro, mentre la dotazione della Polonia verrà aumentata di solamente 6,7 milioni di euro anche se ha un settore ortofrutticolo molto sviluppato, è sicuramente contrario al principio della solidarietà europea.</p>
      <p sl="pl">In secondo luogo, nei nuovi paesi membri manca una tradizione di organizzazioni di produttori, il che non può che significare che una somma pari a circa 700 milioni di euro annui finirà principalmente nelle tasche dei gruppi e delle associazioni di produttori dei vecchi paesi membri.</p>
      <p sl="pl">Infine, la riforma non copre la questione secondo cui il mercato dell’Unione si sta aprendo sempre più alle importazioni di frutta e verdura provenienti da paesi terzi. L’Unione europea ha un disavanzo commerciale annuale superiore agli 8 miliardi di euro in questo settore. Tali importazioni vengono spesso vendute a prezzi di dumping , a svantaggio della produzione ortofrutticola dell’Unione europea.</p>
    </intervention>
    <intervention id="3-274" speaker_id="1318" name="James NICHOLSON" is_mep="True" mode="spoken" nationality="United Kingdom" birth_date="29-01-1945" p_group="European Conservatives and Reformists Group" m_state="GB">
      <p sl="en">Signor Presidente, desidero iniziare col porgere le mie congratulazioni alla relatrice per il documento prodotto.</p>
      <p sl="en">Dal mio punto di vista permane ancora qualche questione da chiarire. Dobbiamo poter garantire che l’impatto in diverse regioni dei paesi membri non sia eccessivo. Il meccanismo della proposta in oggetto è complicato per le regioni che applicavano il modello ibrido, basato sulla superficie, correlato al pagamento unico per azienda agricola, compresa la mia stessa regione di provenienza, e tale questione specifica va risolta. Si tratta di una questione difficile e complessa che deve essere affrontata.</p>
      <p sl="en">Vi sono diverse pressioni esterne che influiscono sul processo di commercializzazione. Tra le più importanti si situa il potere d’acquisto delle grandi catene di supermercati, dove fornitori o produttori competono tra loro per abbassare i prezzi. Vi sono poi i soggetti che importano prodotti a basso costo, li modificano e aggiungono valore a merce di origine sconosciuta. Pare che non siamo in grado di porre freno a tale tendenza.</p>
      <p sl="en">Sto per sollevare una questione piuttosto provinciale. La scorsa settimana ero a capo di una delegazione che si è recata dal mio ministro locale in Irlanda del Nord per perorare la causa dei coltivatori di funghi di quella regione. Quattro anni fa in Irlanda del Nord c’erano più di 226 coltivatori di funghi, oggi ce ne sono 40 – un calo dell’80 per cento degli operatori di tale settore. Mi chiedo se a qualcuno importi, e sono giunto alla conclusione che la risposta è “no”. Le aziende agricole a conduzione familiare sono state spazzate via e il loro reddito si è azzerato. La loro attività è stata completamente ignorata da coloro che hanno preferito importare funghi a basso prezzo, aggiungere valore e rivenderli ai supermercati, che li spacciano per prodotti locali.</p>
      <p sl="en">Se non interverremo e se permetteremo a una situazione del genere di persistere in questo e in altri settori, distruggeremo il tessuto della società rurale così come la conosciamo. Prodotti del genere tengono insieme famiglie e comunità. Li distruggiamo a nostro rischio e pericolo; dobbiamo difendere la società rurale.</p>
    </intervention>
    <intervention id="3-275" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Signor Presidente, ringrazio la relatrice. Il mio collega, onorevole Nicholson, mi ha quasi battuto sul tempo, ma voglio ribadire alcuni dei concetti da lui espressi, e la signora Commissario si accorgerà che sono come un disco rotto. Appoggio l’idea dei gruppi di produttori, ma non sono del tutto convinta che riusciremo mai a eguagliare il potere del settore al dettaglio. L’ho già detto in passato e lo ribadisco ora che la Commissione è poco disposta ad affrontare questo argomento scomodo, vale dire il potentissimo settore della distribuzione al dettaglio in Europa, particolarmente forte nel Regno Unito e nella Repubblica d’Irlanda.</p>
      <p sl="en">Dopo l’avvio del vostro dibattito sul tema, in Irlanda gli agricoltori sono andati in televisione a dire che non avrebbero mai più coltivato frutta e verdura perché tale attività non consente di realizzare alcun guadagno, visto che non si possono ottenere i prezzi richiesti. Vediamo tuttavia cosa accadrà con questa riforma. Spero che la relazione che proponiamo per il 2010 ne esaminerà l’impatto in termini di equilibrio dei poteri, che attualmente pende nella direzione sbagliata.</p>
      <p sl="en">L’idea del consumo e della salute è molto positiva, ma mi pare che ogni volta che diciamo ai cittadini europei che fa bene mangiare frutta e verdura, il loro consumo sembra diminuire, pertanto dobbiamo escogitare un messaggio diverso. Mi piace l’idea dei programmi di promozione della frutta nelle scuole e vi chiederei di tener conto dei molti progetti pilota nella vostra valutazione d’impatto. In Irlanda ce n’è uno in particolare che funziona e probabilmente avete tutti i dettagli, e comunque vi auguro buona fortuna e spero che la soluzione funzioni per i produttori ortofrutticoli europei.</p>
    </intervention>
    <intervention id="3-276" speaker_id="photo_generic" name="Mariann Fischer Boel" is_mep="True" mode="spoken">
      <p sl="en">Membro della Commissione . – Signor Presidente, vorrei concludere in fretta perché è tardi.</p>
      <p sl="en">Vorrei sottolineare nuovamente la cooperazione molto costruttiva di cui abbiamo dato prova nella riforma del settore ortofrutticolo. Ritengo che il vostro parere sia in linea con il senso generale delle proposte della Commissione e dei miglioramenti in esse contemplati.</p>
      <p sl="en">Vorrei fare qualche commento, in quanto sono certa che alcuni membri di questa Assemblea non hanno assistito al mio primo intervento, quando mi sono soffermata sul settore dei frutti di bosco. Ho detto chiaramente che sono consapevole delle difficoltà in cui versa tale settore nell’Unione europea. Sono pronta a tener conto della sensibilità del settore e a tentare di individuare risorse di bilancio che lo sostengano per un periodo transitorio. Non aspettatevi tuttavia le somme da voi citate. Credo che abbiate parlato di 800 euro. E’ una cifra improponibile per il bilancio. Ho comunque ribadito chiaramente che farò del mio meglio per trovare una soluzione.</p>
      <p sl="en">Ritengo che le misure antidumping adottate in aprile siano state un passo nella giusta direzione. I problemi causati dalle gelate verranno trattati in sede separata. I casi specifici causati dai disastri climatici possono essere gestiti facendo riferimento alle norme sugli aiuti di Stato, per cui cercheremo di trattare la questione separatamente.</p>
      <p sl="en">E’ stata fatta una domanda sui finanziamenti. A mio avviso, tentare di creare un fondo al di fuori delle organizzazioni di produttori non rappresenta una vera semplificazione. Come sapete, la semplificazione occupa un posto elevato nell’agenda della Commissione. Sarà uno strumento molto complesso e non dobbiamo dimenticare che occorre agire nei limiti del bilancio annuale. Potremmo perdere molte risorse nella realizzazione del fondo, in quanto si tratta di uno strumento pluriennale, ma sono certa che troveremo una soluzione accettabile e uno strumento di gestione delle crisi che funzioni efficacemente.</p>
      <p sl="en">Spero che sia possibile conseguire un accordo politico alla riunione del Consiglio di lunedì e martedì. Sono sicurissima che riusciremo a trovare un accordo politico che possa essere vantaggioso per l’intero settore ortofrutticolo dell’Unione europea e che gli garantisca un futuro sostenibile, un obiettivo che, suppongo, tutti condividiamo.</p>
    </intervention>
    <intervention id="3-277" speaker_id="23788" is_mep="True" mode="spoken" role="Presidente" name="Adam BIELAN" nationality="Poland" birth_date="12-09-1974" birth_place="Gdańsk" m_state="PL">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì.</p>
      <p sl="unknown">Dichiarazioni scritte (articolo 142 del Regolamento)</p>
    </intervention>
    <intervention id="3-278" speaker_id="24089" name="Witold TOMCZAK" is_mep="True" mode="written" nationality="Poland" birth_date="05-04-1957" birth_place="Kępno" p_group="Independence/Democracy Group" m_state="PL">
      <p sl="pl">Sono passati tre anni da quando i nuovi Stati membri hanno aderito all’Unione europea, ma sono ancora vittime di discriminazioni in termini di stanziamenti di bilancio per il mercato ortofrutticolo. Tale fatto emerge chiaramente dall’ammontare dei pagamenti assegnati per ettaro di superficie adibita alla coltivazione di frutta e verdura. Nel 2005, i vecchi Stati membri (UE-15) hanno ricevuto 561 euro per ettaro, mentre quelli nuovi (UE-10) ne hanno ricevuti soltanto 20. I paesi più poveri hanno pertanto ottenuto un sostegno di 28 volte inferiore a quello degli Stati più ricchi.</p>
      <p sl="pl">Tale discriminazione è ingiustificata. I nuovi paesi membri hanno introdotto molti prodotti importanti e specifici nell’Unione. Nel contempo sono stati e continuano a essere vittime di difficoltà connesse alla redditività di questo tipo di prodotti. I problemi sono dovuti, tra le altre cose, a importazioni a basso prezzo dai paesi terzi e alla frammentazione della produzione. I nuovi paesi avevano pertanto ottime ragioni per attendersi un riconoscimento di tali difficoltà e la possibilità di ottenere la stessa ampia gamma di incentivi garantiti ai vecchi Stati membri.</p>
      <p sl="pl">La Commissione europea ha condotto missioni e intrapreso una serie di consultazioni e di studi. Ciononostante, la proposta della Commissione per una riforma del mercato continua a essere discriminatoria nei confronti degli Stati di recente adesione. La Commissione ha anche ignorato il Parlamento. Nella sua risoluzione dell’11 maggio 2005 l’Assemblea ha chiesto all’Unione di fornire quanto prima un sostegno ai frutti di bosco, alle amarene, alle ciliegie dolci e alle mele destinate alla trasformazione.</p>
      <p sl="pl">Le discriminazioni contro i nuovi paesi membri nel settore ortofrutticolo sono dannose non soltanto per i coltivatori dei nuovi Stati membri, ma anche per l’Unione nel suo complesso e per i suoi consumatori.</p>
    </intervention>
  </section>
  <section id="creitem24" title="24. Composizione delle commissioni e delle delegazioni: vedasi processo verbale"/>
  <section id="creitem25" title="25. Ordine del giorno della prossima seduta: vedasi processo verbale"/>
  <section id="creitem26" title="26. Chiusura della seduta"/>
</text>
