<?xml version='1.0' encoding='utf-8'?>
<text id="20110120.IT" lang="it" date="2011-01-20" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Presentazione di documenti: vedasi processo verbale"/>
  <section id="creitem3" title="3. Relazione sulla politica di concorrenza 2009 (discussione)">
    <intervention id="4-007-000" speaker_id="4346" is_mep="True" mode="spoken" role="Presidente">
      <p sl="unknown">L’ordine del giorno reca la relazione dell’onorevole Eppink, a nome della commissione per i problemi economici e monetari, sulla relazione sulla politica di concorrenza 2009 [2010/2137(INI) ] (A7-0374/2010).</p>
    </intervention>
    <intervention id="4-008-000" speaker_id="97133" name="Derk Jan Eppink" is_mep="True" mode="spoken" role="relatore">
      <p sl="en">Signor Presidente, al giorno d’oggi, la concorrenza è spesso considerata come un elemento che complica la vita, al punto che taluni prediligono soluzioni rassicuranti e comodi accordi a margine per proteggersi dall’impervio mondo della concorrenza globale. Tuttavia, signor Commissario, la concorrenza non rappresenta un ostacolo per l'economia europea ma, al contrario, un'ancora di salvezza. L'Europa si trova dinanzi ad un bivio: occorre creare un'economia di transizione, con bassi livelli di crescita e un elevato tasso di disoccupazione strutturale oppure definire un'economia generatrice di ricchezza in grado di superare il banco di prova della concorrenza globale?</p>
      <p sl="en">Signor Commissario, una squadra di calcio che non è competitiva perde una partita dopo l'altra e, analogamente, un'economia non competitiva perde investimenti, posti di lavoro, finendo in tal modo per erodere le basi della propria struttura sociale. La politica per la concorrenza ricade sotto la competenza esclusiva della Commissione europea e pertanto lei, signor Commissario, o meglio il commissario Almunia che lei oggi sostituisce, riveste un ruolo determinante.</p>
      <p sl="en">Le Nazioni Unite, questa settimana, hanno reso note le cifre relative agli investimenti diretti esteri per l’anno 2010. Gli Stati Uniti hanno attratto il 43 per cento di investimenti esteri in più rispetto al 2009 e lo stesso dato in America Latina è aumentato del 21 per cento, in Asia del 10 per cento mentre nell’Unione europea è diminuito del 20 per cento. Quali sono le cause di questo calo? Il denaro fluisce verso le regioni concrete più attive e, a quanto pare, gli investitori considerano l'Europa come un continente in cui non si agisce e dalla crescita limitata. E’ dunque evidente che l'Unione presenta lacune in termini di competitività.</p>
      <p sl="en">Signor Commissario, lei è chiamato ad assicurare parità di condizioni per le attività imprenditoriali in Europa, fornendo così al nostro continente gli strumenti per competere a livello internazionale. Conosciamo molto bene la Cina.</p>
      <p sl="en">Desidero richiamare la vostra attenzione su alcuni aspetti della politica di concorrenza 2009, i cui tratti distintivi sono parzialmente visibili oggi. La questione principale al momento è rappresentata dalle conseguenze dei consistenti aiuti di Stato al settore finanziario, ovvero denaro dei contribuenti utilizzato dagli Stati per evitare il collasso del settore finanziario. Qualora avessimo permesso il crollo del settore finanziario, i risparmi e le pensioni di milioni di cittadini europei sarebbero finiti sotto le macerie. E’ comunque palese che aiuti di Stato di una tale entità hanno determinato distorsioni della concorrenza. Questa situazione, pertanto, deve avere fine quanto prima e il denaro deve essere restituito ai contribuenti europei.</p>
      <p sl="en">Signor Commissario, il mio primo quesito è dunque: qual è l'effettiva durata di questo quadro provvisorio e in che modo sarà gradualmente sollevato? Mi auguro che lei possa chiarire questo aspetto a nome del Commissario Almunia.</p>
      <p sl="en">Un ulteriore aspetto è rappresentato dal sostegno fornito dalla Banca centrale europea a favore di alcune banche in termini di liquidità per permetterne la sopravvivenza. Riconosco l’esistenza di un legame tra la politica monetaria e quella di concorrenza ma mi chiedo se questo intervento abbia determinato distorsioni della concorrenza. E’ questa la mia domanda.</p>
      <p sl="en">Vi è poi la questione dell’insieme dei regolamenti in materia di dismissioni: i criteri operativi per il ridimensionamento delle società sono sufficientemente chiari ed equi. Siamo chiamati ora a guardare al futuro e chiederci quali saranno i passi successivi, signor Commissario. Gli Stati hanno abbondantemente ricapitalizzato il settore finanziario attraverso una parziale e/o totale nazionalizzazione delle istituzioni grazie al denaro dei contribuenti e sarà necessario districare questa situazione. Quando gli Stati membri, infatti, inizieranno a ritirarsi dalle istituzioni finanziarie per far recuperare loro lo status di enti privati, sussiste il rischio che si lascino dietro una dote, una sorta di corredo nuziale, che potrebbe essere utilizzato per sostenere la posizione delle istituzioni finanziarie nel mercato privato.</p>
      <p sl="en">Nei processi di privatizzazione situazioni del genere sono frequenti e ricordo molto bene cosa accadde per il settore delle poste. I governi aiutarono in maniera consistente i propri fornitori di servizi postali subito prima dell’entrata nel mercato privato e, a tal proposito, in una lettera al Commissario Almunia ho ricordato le lunghe indagini svolte sul fornitore di servizi postali tedesco. La Commissione sta attualmente avviando ulteriori indagini per i fornitori di servizi postali di Regno Unito, Francia e Belgio, dato che quest'anno i loro mercati postali saranno liberalizzati.</p>
      <p sl="en">Pertanto, signor Commissario, le chiedo di trattare con la dovuta attenzione il fenomeno della dote nel settore finanziario, considerando che prevenire un problema è molto più semplice che ricorrere poi alle lunghe vie legali per risolverlo.</p>
      <p sl="en">Desidero ringraziare lei, signor Commissario nonché il Commissario Almunia, per la vostra cooperazione e intendo estendere i miei ringraziamenti alla Direzione Generale per la concorrenza che, a mio avviso, è una delle migliori nella Commissione.</p>
    </intervention>
    <intervention id="4-009-000" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione . – Signor Presidente, a nome del Vicepresidente Almunia, che non ha potuto essere presente oggi, desidero in primo luogo ringraziare il relatore Eppink per il lavoro svolto sulla relazione sulla politica di concorrenza 2009. Ringrazio, inoltre, i relatori della commissione per l’industria, la ricerca e l’energia, della commissione per il mercato interno e la protezione dei consumatori e della commissione per i trasporti, gli onorevoli Koch-Mehrin, Buşoi e Cramer.</p>
      <p sl="en">La Commissione accoglie di buon grado il tono positivo della relazione e il sostegno espresso a favore delle nostre azioni nel campo della politica di concorrenza 2009 e, in particolare, nell'ambito della crisi economica e finanziaria. Condividiamo il vostro punto di vista circa l’importanza della concorrenza quale elemento fondamentale per garantire pari condizioni nel mercato unico e per promuovere un'uscita sostenibile dalla crisi. La Commissione, dunque, continua ad impegnarsi per consolidare la propria posizione rispetto comportamenti anticoncorrenziali e fusioni.</p>
      <p sl="en">La Commissione prende atto delle numerose richieste riguardanti l’elaborazione di relazioni o studi specifici, più di dieci, ma ribadisce la sua impossibilità a produrre tutti questi documenti a causa delle sue priorità e delle risorse limitate. Tuttavia, come annunciato dal Vicepresidente Almunia alla commissione per i problemi economici e monetari lo scorso novembre, la Commissione esaminerà le conseguenze sulla concorrenza dovute alle misure temporanee di aiuti di Stato introdotte nel contesto della crisi. Sarà sicuramente un lavoro difficile da compiere, ma la crisi rappresenta un’imperdibile opportunità per imparare.</p>
      <p sl="en">In secondo luogo, intendo ribadire oggi che queste misure sono effettivamente temporanee e che la Commissione ha prolungato il quadro di crisi per gli aiuti di Stato fino alla fine del 2011 perché le condizioni economiche sono ancora incerte. Tuttavia, è già stato avviato il graduale processo di cancellazione delle misure in questione e alcune di esse sono già terminate mentre altre sono state mantenute sotto condizioni più stringenti.</p>
      <p sl="en">In terzo luogo, per quanto attiene all’applicazione privata dei regolamenti in materia di concorrenza, la Commissione prende atto del sostegno espresso dal Parlamento a favore della creazione di un sistema europeo di ricorso collettivo e la richiesta di una iniziativa legislativa comunitaria specifica volta a garantire degli indennizzi a favore delle vittime di eventuali violazioni del diritto della concorrenza dell’Unione. All'inizio del 2011 la Commissione lancerà una consultazione pubblica in merito all’approccio europeo di ricorso collettivo e intende adottare successivamente una comunicazione sulla base dei suoi risultati.</p>
      <p sl="en">Infine, vorrei affrontare le perplessità espresse circa la concorrenza in settori specifici quali, ad esempio, l'energia, i trasporti, la catena di approvvigionamento alimentare e i settori digitali emergenti: la Commissione condivide le vostre preoccupazioni ed è intenzionata a mantenere il proprio impegno sul fronte dell’applicazione delle norme in questi settori, in stretta collaborazione con le autorità nazionali competenti.</p>
    </intervention>
    <intervention id="4-010-000" speaker_id="28241" name="Silvana Koch-Mehrin" is_mep="True" mode="spoken">
      <p sl="de">relatore per parere della commissione per l'industria, la ricerca e l'energia. – Signor Presidente, la politica di concorrenza è una delle aree politiche dell'Unione più importanti e centrali. Un’efficace politica di concorrenza permette un adeguato funzionamento dei mercati, fornisce ai consumatori la possibilità di beneficiare di un’ampia varietà di prodotti a prezzi ragionevoli e accessibili e, inoltre, contribuisce ad rivitalizzare la crescita in Europa. Pertanto, signor Commissario, è importante che la politica di concorrenza comprenda tutte le aree che lei ha menzionato e, al contempo, è fondamentale irrobustire le piccole e medie imprese, che rappresentano la forza motrice della crescita in Europa. Le barriere di mercato devono essere abolite, eliminando così i costi eccessivi che ancora permangono negli ambiti in cui la concorrenza non funziona adeguatamente, come ad esempio le tariffe di roaming della telefonia mobile, in cui la concorrenza ancora non esiste e che rappresentano un settore in cui è necessario apportare notevoli cambiamenti.</p>
      <p sl="de">Vorrei, infine, esprimere i miei più sentiti ringraziamenti al relatore Eppink per l’eccellente lavoro svolto e invito la Commissione ad essere ambiziosa nel perseguimento dei propri obiettivi.</p>
      <a text="(Applausi)"/>
    </intervention>
    <intervention id="4-011-000" speaker_id="38420" name="Cristian Silviu Buşoi" is_mep="True" mode="spoken">
      <p sl="en">relatore per parere della commissione per il mercato interno e la protezione dei consumatori . – Signor Presidente, in primo luogo desidero congratularmi con la Commissione per la flessibilità mostrata nell’applicare i regolamenti in materia di concorrenza nel corso dell’attuale crisi economica e finanziaria. Ritengo sia importante che quest'ultima non venga usata come pretesto per eliminare la concorrenza e la Commissione ha già dimostrato di avere una posizione molto ferma contro i cartelli, di cui mi compiaccio. È necessario garantire l'esistenza di meccanismi di uscita e la possibilità di tornare alle normali condizioni di mercato al più presto.</p>
      <p sl="en">Come lei ha precedentemente affermato, signor Commissario, vi sono svariati settori in cui è possibile migliorare la concorrenza e tra questi c’è il mercato dell’energia, in cui i prezzi regolamentati dell’energia continuano a determinare distorsioni della concorrenza; il completamento del mercato unico ferroviario potrebbe determinare inoltre notevoli benefici a vantaggio dei viaggiatori europei. La Commissione dovrebbe poi essere particolarmente attenta alla questione della concorrenza nell’ambito del mercato dei medicinali, specialmente in merito alle pratiche dei produttori di farmaci originatori che pongono limiti all’introduzione di farmaci generici sul mercato.</p>
      <p sl="en">Inoltre, invito la Commissione a mantenere una posizione ferma nell’assicurare la concorrenza tra ospedali pubblici e privati attraverso azioni concrete contro le sovvenzioni interne incrociate mirate a favorire gli ospedali pubblici. La Commissione, inoltre, deve comunicare in maniera più efficace ai consumatori i benefici derivanti dalla politica di concorrenza.</p>
    </intervention>
    <intervention id="4-012-000" speaker_id="28238" name="Michael Cramer" is_mep="True" mode="spoken">
      <p sl="de">relatore per parere della commissione per i trasporti e il turismo. – Signor Presidente, desidero in primo luogo ringraziare il relatore per l'eccellente lavoro di cooperazione svolto.</p>
      <p sl="de">Il settore dei trasporti è rilevante in materia di concorrenza in quanto, dopo tutto, è fonte del 30 per cento di emissioni di anidride carbonica e, pertanto, mi compiaccio che si sia deciso di inserire i trasporti tra le priorità principali della strategia Europa 2020.</p>
      <p sl="de">Tuttavia, il settore è ancora interessato da concorrenza sleale ed è proprio in quest'ambito che la Commissione è chiamata ad intervenire. Il settore dell’aviazione, ad esempio, il nemico del clima per eccellenza, gode di un’esenzione dalla tassa sul valore aggiunto e dalle imposte sul carburante, il che comporta una spesa annua di 30 miliardi di euro, che grava nelle tasche dei contribuenti europei e che permette alle compagnie aeree di offrire voli allo stesso prezzo di una breve corsa in taxi. Sul settore ferroviario, invece, grava un pesante fardello, a causa di un pedaggio ferroviario obbligatorio per ogni locomotiva e per ogni chilomtreo percorso, un’imposta obbligatoria senza alcun massimale. Per quanto attiene alle strade, invece, spetta agli Stati membri decidere in merito all'applicazione di pedaggi che, comunque, nella maggior parte dei casi, riguardano solo le autostrade o i veicoli commerciali pesanti di 12 tonnellate o oltre. In altre parole, alcuni Stati membri impongono elevati pedaggi ferroviari ma non impongono pedaggi stradali. Non possiamo permettere che questa situazione continui perché manca completamente l’obiettivo: d’altra parte, se non modifichiamo le abitudini legate alla mobilità, non riusciremo a prevenire i cambiamenti climatici. Eppure, si tratta di un obiettivo che dobbiamo raggiungere e, pertanto, è necessario creare delle condizioni di concorrenza equa anche nel settore dei trasporti.</p>
    </intervention>
    <intervention id="4-013-000" speaker_id="96901" name="Arturs Krišjānis Kariņš" is_mep="True" mode="spoken">
      <p sl="lv">a nome del gruppo PPE. – Signor Presidente, Commissario, siamo tutti pigri: se è possibile cavarsela evitando di fare qualcosa, sicuramente molte persone sceglieranno questa strada e le imprese non rappresentano un'eccezione. La maggior parte degli imprenditori, e ne sono convinto, sogna di avere la possibilità di diventare fornitori monopolistici in grado di dettare le condizioni, piuttosto che lasciare che siano i consumatori a decidere al posto loro. La concorrenza, infatti, garantisce che i consumatori non solo godano di prezzi bassi ma anche di un’ottima qualità e putroppo nell’Unione, in molti settori, non si puo' ancora parlare di una reale concorrenza. Primo fra tutti, il settore energetico, che presenta ancora mercati isolati in molte aree in Europa in cui manca qualunque forma di concorrenza per ragionitecniche di natura giuridica. Ne conseguono prezzi artificialmente elevati per i consumatori, come nel caso concreto del mercato del gas degli Stati baltici. Come ha ammesso lo stesso Commissario Oettinger, i consumatori tedeschi pagano attualmente il 30 per cento in meno per il gas naturale dei consumatori degli Stati baltici. Perché da un lato la concorrenza esiste, mentre nelle Repubbliche baltiche manca? Questa situazione deve cambiare. Un altro settore in cui manca una concorrenza effettiva è quello agricolo: tralasciando le conseguenze che i sussidi stessi comportano per il mercato agricolo, in Europa le sovvenzioni agricole o sussidi sono distribuiti in maniera molto diversa da uno Stato membro all'altro. Ne conseguono prezzi artificialmente elevati per i consumatori europei in molti paesi e, ovviamente, un impatto negativo per gli agricoltori. Onorevoli deputati, vi invito a sostenere questa relazione sul lavoro della Commissione "Verso la concorrenza" nel 2009. Vorrei ricordare, inoltre, che vi è ancora molto lavoro da svolgere e che è necessario includere quei settori in cui la concorrenza deve essere presente. Vi ringrazio per l’attenzione.</p>
    </intervention>
    <intervention id="4-014-000" speaker_id="28295" name="Antolín Sánchez Presedo" is_mep="True" mode="spoken">
      <p sl="es">a nome del gruppo S&amp;D . – Signor Presidente, la relazione sulla politica di concorrenza 2009 rappresenta forse uno dei testi più ampi e dettagliati elaborati finora dal Parlamento: la commissione per i problemi economici e monetari è stata in grado di integrare il parere di altre tre commissioni parlamentari e ha presentato questa relazione dopo un periodo di cinque anni, successivo all’attuazione di due regolamenti molto importanti sulla modernizzazione e sulle concentrazioni che hanno rivestito un ruolo positivo nell’ambito della politica di concorrenza. Tuttavia, l’attuazione di questi regolamenti sarebbe stata migliore se le priorità fossero state assegnate meglio, se gli sforzi di cooperazione fossero stati maggiori, se si fossero contenuti gli oneri amministrativi e se vi fosse stata convergenza tra le leggi UE e quelle nazionali.</p>
      <p sl="es">La relazione sottolinea l’importanza dei servizi pubblici per soddisfare le esigenze di base dei cittadini e riteniamo opportuno rimarcare questo aspetto nell'ambito del nuovo quadro creato dal trattato di Lisbona. Pertanto, tenendo in considerazione l’importanza della società dell'informazione, è necessario sostenere gli aiuti volti ad offrire una copertura universale della banda larga a tariffe accessibili per i nostri cittadini. richiediamo inoltre che nelle prossime relazioni si rivolga particolare attenzione alla definizione di tariffe di roaming nel campo delle telecomunicazioni.</p>
      <p sl="es">La concorrenza è un elemento chiave per i servizi finanziari e gli aiuti offerti hanno contribuito a stabilizzare e mitigare gli effetti della crisi economica. La relazione sottolinea la natura provvisoria di tali aiuti e specifica che la loro estensione deve verificarsi sotto condizioni più rigorose, ristabilendo pari condizioni per il processo di uscita, al fine di evitare rischi morali e, soprattutto, di permettere alle istituzioni finanziare che non hanno richiesto gli aiuti di Stato di riguadagnare una posizione concorrenziale.</p>
      <p sl="es">Per quanto attiene alla sfera finanziaria, il testo pone l'accento su tre punti, ovvero la trasparenza delle informazioni finanziarie, la necessità di rendere il sistema dei pagamenti accessibile, trasparente, efficiente e non discriminatorio e, infine, la necessità di contrastare i prezzi eccezionalmente elevati per le transazioni transfrontaliere effettuate con carte di pagamento. La relazione, inoltre, esprime timori circa le piccole e medie imprese e il settore dell’energia e accoglie le raccomandazioni del gruppo ad alto livello del settore lattiero-caseario, che sostiene che si debbano conciliare il potere di negoziazione dei produttori e le nuove relazioni contrattuali con la politica di concorrenza. Il testo, inoltre, invita la Commissione a lanciare un’iniziativa legislativa volta a facilitare le richieste individuali o collettive per il risarcimento dei danni arrecati da una violazione del diritto della concorrenza, evitando però gli eccessi del sistema statunitense.</p>
      <p sl="es">Mi congratulo, quindi, con il relatore Eppink per l’eccellente lavoro svolto.</p>
    </intervention>
    <intervention id="4-015-000" speaker_id="28266" name="Sophia in 't Veld" is_mep="True" mode="spoken">
      <p sl="en">a nome del gruppo ALDE. – Signor Presidente, vorrei in primo luogo congratularmi con il relatore, con cui ho cooperato in qualità di relatore per lo scorso anno, il che mi conduce al mio primo punto.</p>
      <p sl="en">Mi colpisce che, benché queste discussioni annuali sulla politica di concorrenza siano caratterizzate da uno scambio di opinioni amichevole e tranquillo, poi la Commissione, che detiene poteri esclusivi in materia, continui ad agire come al solito. In un momento in cui si discute di governance economica per l’Unione europea, ritengo che questa situazione debba cambiare. Il Parlamento europeo dovrebbe rivestire un ruolo di maggiore importanza nella definizione delle politiche di concorrenza e invito dunque la Commissione a seguire, in particolare, le raccomandazioni 3 e 4 e a riferire seriamente in materia dinanzi a questa Assemblea.</p>
      <p sl="en">In secondo luogo, ritengo che una relazione non debba limitarsi a enumerare le azioni prese, ma debba fornire un'analisi dell'impatto delle politiche di concorrenza e, allo stadio attuale, non ve n'è traccia. Avete ribadito più volte l'intenzione di presentare un testo sul quadro di riferimento temporaneo per gli aiuti di Stato, che rappresenta una delle vostre priorità, ma è pur vero che da anni richiediamo siano condotte analisi simili in materia di ripresa verde, di aiuti di Stato all’innovazione e ai servizi pubblici. Il tempo è ormai abbondantemente scaduto e chiedo alla Commissione di condurre delle analisi più approfondite.</p>
      <p sl="en">Desidero, infine, ribadire con insistenza le richieste, avanzate ormai da anni, riguardo a indagini settoriali sulla pubblicità on line e sui motori di ricerca: le attendiamo ormai da molto tempo e vorrei capire quando la Commissione ha intenzione di condurle.</p>
    </intervention>
    <intervention id="4-016-000" speaker_id="96648" name="Philippe Lamberts" is_mep="True" mode="spoken">
      <p sl="fr">a nome del gruppo Verts/ALE – Signor Presidente, in primo luogo desidero ringraziare il Commissario Almunia, che non è presente oggi, ma che trascorre un notevole quantitativo di tempo con noi nella commissione per i problemi economici e monetari, nonostante non si tratti di un ambitodi competenza del Parlamento, dedicando così del tempo in favore del dialogo continuo con questa Assemblea circa tali questioni.</p>
      <p sl="fr">Desidero inoltre ringraziare il relatore. Si tratta spesso di una formalità eppure, onorevole Eppink, nonostante i nostri gruppi spesso abbiano divergenze su numerose questioni, devo ammettere che, nell’elaborare questa relazione, non vi sono stati argomenti tabù nelle nostre discussioni: tutti i punti, infatti, sono stati affrontati in maniera molto costruttiva e ritengo sia doveroso sottolinearlo.</p>
      <p sl="fr">Desidero ora affrontare tre punti su cui credo che la Commissione sia chiamata a compiere passi avanti. Come precedentemente evidenziato, il primo punto riguarda l'importanza del settore finanziario a cui, in realtà, è attribuito troppo peso in ambito economico.</p>
      <p sl="fr">È risaputo che i gruppi finanziari sopravvissuti alla crisi ne sono usciti più grandi e fortificati: esiste dunque un reale problema di distorsione del mercato in quest’ambito, che non è legato soltanto alle misure straordinarie di aiuti di Stato stabilite dagli Stati membri per aiutare il proprio settore finanziario ma anche, come abbiamo evidenziato nella relazione, a varie forme di aiuti diretti provenienti dalla Banca centrale europea (BCE) che, mi duole dirlo, non sono affatto trasparenti.</p>
      <p sl="fr">Invitiamo dunque la Commissione a indagare sul modo in cui la BCE ha sostenuto le banche, perché è evidente che gli istituti di credito che l’hanno contattata per ricevere sostegno hanno beneficiato di un tipo di aiuti non richiesti, invece, da quelle banche amministrate meglio che hanno pertanto subito una distorsione del mercato.</p>
      <p sl="fr">Il secondo settore è quello delle materie prime e, in particolar modo, dei prodotti alimentari; è noto a tutti infatti che le grandi imprese agroalimentari e i principali rivenditori ricoprono una posizione di mercato che conferisce loro il potere di influenzare fortemente la formazione dei prezzi e, pertanto, un'indagine di mercato risulta quanto mai necessaria in quest'ambito.</p>
      <p sl="fr">Un altro punto non meno importante riguarda la concorrenza fiscale che, nella maggior parte degli Stati membri, incluso il mio, è praticata a discapito dell'interesse generale europeo. Ritengo sia doveroso porre fine a queste forme di concorrenza e so che la Commissione sta iniziando a mostrare nuovamente interesse sul tema, ma invito caldamente il Commissario Almunia e il Commissario Šemeta ad affrontare la problematica.</p>
      <p sl="fr">Giungendo alla conclusione del mio intervento, intendo esprimere il nostro compiacimento per la decisione del Commissario Almunia, presa fin dall’inizio del suo mandato, di imporre ammende in vari settori e in particolare in quello del trasporto aereo delle merci. Inoltre, accogliamo positivamente l'avvio delle indagini su Google, che ritengo fornisca in parte una risposta al punto appena sollevato dall'onorevole in 't Veld.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 149, paragrafo 8))"/>
    </intervention>
    <intervention id="4-017-000" speaker_id="4346" is_mep="True" mode="spoken" role="Presidente">
      <p sl="unknown">Onorevole Lamberts, l’onorevole Martin è ricorso al suo cartellino blu per porle un’interrogazione. È disposto a rispondere? La ringrazio.</p>
      <p sl="unknown">Onorevole Martin, ha la parola per 30 secondi per porre la sua domanda all’onorevole Lamberts.</p>
    </intervention>
    <intervention id="4-018-000" speaker_id="4238" name="Hans-Peter Martin" is_mep="True" mode="spoken">
      <p sl="de">Signor Presidente, l’onorevole Lamberts ha menzionato gli aiuti speciali alle banche da parte della Banca centrale europea. Potrebbe fornire maggiori dettagli al riguardo e spiegarci in che modo ha funzionato questo sistema? Il collega ha inoltre asserito che è necessario eliminare questo tipo di aiuti: come propone di procedere, in modo che non siano le persone sbagliate a ricavare notevoli profitti?</p>
    </intervention>
    <intervention id="4-019-000" speaker_id="4346" is_mep="True" mode="spoken" role="Presidente">
      <p sl="unknown">Trenta secondi sono pochi per rispondere ad una domanda così complessa, ma confido nella capacità di sintesi dell’onorevole Lamberts.</p>
    </intervention>
    <intervention id="4-020-000" speaker_id="96648" name="Philippe Lamberts" is_mep="True" mode="spoken">
      <p sl="fr">a nome del gruppo Verts/ALE – Signor Presidente, rispondere ad una domanda del genere in trenta secondi è quasi impossibile.</p>
      <p sl="fr">Qual è la questione? La Banca centrale europea accetta di fornire liquidità alle banche che lo richiedano, in modo illimitato, accettando ogni tipo di attivi come garanzia. Non abbiamo tuttavia un’idea chiara sulla natura di questi attivi e sospettiamo che molti di essi siano tossici o sifilitici, il cui valore di mercato è difficile da determinare e alcuni dei quali potrebbero essere anche privi di valore.</p>
      <p sl="fr">A tali condizioni, dunque, si tratta di una forma diretta di aiuti. È chiaro che se la BCE non fornisse questa liquidità contro tali garanzie, che sono effettivamente molto labili, probabilmente alcune di queste istituzioni finanziarie dichiarerebbero bancarotta.</p>
      <p sl="fr">Non è semplice trovare una risposta ma, in ogni caso, il primo passo da compiere è garantire la trasparenza di questi attivi.</p>
    </intervention>
    <intervention id="4-021-000" speaker_id="4346" is_mep="True" mode="spoken" role="Presidente">
      <p sl="unknown">La ringrazio, onorevole Lamberts, per la sua risposta così chiara su una questione così complessa.</p>
    </intervention>
    <intervention id="4-022-000" speaker_id="96920" name="Kay Swinburne" is_mep="True" mode="spoken">
      <p sl="en">a nome del gruppo ECR . – Signor Presidente, in primo luogo desidero congratularmi con il mio collega, l’onorevole Eppink, per questo testo così approfondito e bilanciato, che prende in considerazione molte tematiche. È fondamentale che la politica di concorrenza funga da pilastro del mercato unico europeo e che l’intera legislazione comunitaria contenga solidi principi di concorrenza. Quest’ultima dovrebbe servire a creare un mercato più forte per i cittadini europei e dovrebbe permettere all’Unione di essere più competitiva a livello globale.</p>
      <p sl="en">Con l’ultima ondata di norme sui servizi finanziari, si corre il rischio che questo principio vada perso. Dobbiamo cogliere ogni opportunità per incrementare la concorrenza in quei mercati dominati da grandi operatori di mercato e creare un mercato più vivace. Nell'ambito delle normative sulle derivate, attualmente in fase di negoziazione, possiamo garantire di non creare o rinforzare monopoli sostenendo l’accesso libero a CCP e strumenti affini e garantendo la disponibilità di un'importante serie di dati per tutti gli operatori.</p>
      <p sl="en">Nel contesto della prossima revisione della MiFID, sarà necessario tenere a mente il suo obiettivo originale di aprire i mercati azionari europei alla concorrenza e, in seguito alla sua estensione a nuove classi di titoli, dovremo sostenere i principi di concorrenza in quanto, nel corso degli ultimi tre anni, la loro combinazione ha di fatto ridotto in maniera significativa i costi delle transazioni a favore degli investitori in titoli.</p>
      <p sl="en">Nell'ambito delle riforme per i revisori dei conti, per le agenzie per la valutazione dei crediti e per altri fornitori di servizi finanziari, dobbiamo capire dove vi sono eventuali barriere e lavorare per eliminarle. Ritengo che il sostegno a favore della concorrenza nei settori chiave permetterà di generare un reale potenziale di crescita per l'Unione e di rinvigorire le nostre economie, in un mondo in continuo cambiamento.</p>
    </intervention>
    <intervention id="4-023-000" speaker_id="96851" name="Thomas Händel" is_mep="True" mode="spoken">
      <p sl="de">a nome del gruppo GUE/NGL. – Signor Presidente, onorevoli deputati, la relazione sostiene che la Commissione stia attuando una politica di successo in materia di concorrenza. Tuttavia, non dovremmo dimenticare che una concorrenza non regolamentata potrebbe comportare un incremento della disoccupazione, contribuendo così ad ampliare il divario tra ricchi e poveri.</p>
      <p sl="de">Nell’Unione europea, la libera concorrenza continua ad avere la precedenza rispetto ai bisogni sociali dei nostri cittadini. Il sostegno incondizionato ai liberi mercati non può mascherare le loro costanti lacune, né l’incapacità di portare una giustizia sociale duratura. Un paio di procedure volte a contrastare la distorsione della concorrenza e la fissazione dei prezzi non saranno sufficienti per risolvere il problema. Un mercato interno equo e sociale potrà funzionare solo attraverso norme solide e giuste, su cui è necessario lavorare ulteriormente. Non è accettabile, ad esempio, che sempre più istituzioni che forniscono servizi di interesse generale si trovino ad essere esposte alla concorrenza privata.</p>
      <p sl="de">Il testo, inoltre, fornisce indicazioni per la politica futura della Commissione in materia di concorrenza. È quanto mai necessario aumentare la protezione dei consumatori e proteggere i servizi d’interesse generale dalle regole della concorrenza, rimuovendoli al contempo dal controllo dei cartelli. Inoltre, è necessario introdurre una clausola contrattuale che favorisca un progresso sociale sicuro, di pari importanza rispetto alle norme comunitarie in materia di concorrenza in Europa.</p>
    </intervention>
    <intervention id="4-024-000" speaker_id="96958" name="William (The Earl of) Dartmouth" is_mep="True" mode="spoken">
      <p sl="en">a nome del gruppo EFD. – Signor Presidente, non mi capita spesso di spendere buone parole nei confronti di Gordon Brown, ma è doveroso ammettere che ha agito rapidamente, con risolutezza ed efficacia per affrontare la crisi bancaria nel Regno Unito, anche se mi preme sottolineare come molto sia dipeso dal suo operato disastroso nel ruolo di Ministro delle finanze/Cancelliere dello Scacchiere, nel corso del suo mandato decennale.</p>
      <p sl="en">Tuttavia, la ripresa del settore bancario nel Regno Unito è stata meno rapida del previsto proprio a causa della politica di concorrenza dell’Unione. Un mio esimio collega, il professor Tim Congdon, ha scritto un testo in materia. Il punto è che tali questioni dovrebbero essere affrontate a livello nazionale e non in seno alla Commissione, che semplicemente non sa come agire e dovrebbe quindi non entrare nel merito.</p>
      <p sl="en">Nei quindici secondi che mi rimangono, intendo commentare il discorso particolarmente deprimente dell’onorevole Lamberts a proposito della concorrenza fiscale, che permette, in realtà, di imporre imposte più basse. Il collega si riferiva in realtà ad una politica fiscale a livello europeo che comporterebbe tasse più elevate in tutta l'Unione. E’ questa la realtà e chiedo quindi all'onorevole Lamberts e ai suoi colleghi di usare in futuro questa espressione.</p>
    </intervention>
    <intervention id="4-025-000" speaker_id="4346" is_mep="True" mode="spoken" role="Presidente">
      <p sl="unknown">Onorevole, questa non era un'interrogazione ai sensi della procedura del cartellino blu, quanto piuttosto un intervento personale. Onorevole Lamberts, la invito a rispondere brevemente, provando ad illuminare il collega illustrando il suo punto di vista in soli trenta secondi.</p>
    </intervention>
    <intervention id="4-026-000" speaker_id="96648" name="Philippe Lamberts" is_mep="True" mode="spoken">
      <p sl="en">Signor Presidente, Lord Dartmouth dipinge i Verdi come i sostenitori delle tasse elevate fini a se stesse. Le voglio porre, Lord Dartmouth, solo una semplice domanda: affinché servizi forniti in settori quali l’istruzione, la sanità e la sicurezza abbiamo valore, credo sia necessario trovare un modo per finanziarli, è d’accordo?</p>
    </intervention>
    <intervention id="4-027-000" speaker_id="4346" is_mep="True" mode="spoken" role="Presidente">
      <p sl="unknown">No, non possiamo entrare ora nel merito della questione.</p>
      <p sl="unknown">Onorevole Dartmouth, lei potrà rispondere all’onorevole Lamberts più tardi in altra sede. In ogni caso, il regolamento non consente di rispondere ad una domanda con un'altra domanda.</p>
      <p sl="unknown">Ha la parola per 15 secondi.</p>
    </intervention>
    <intervention id="4-028-000" speaker_id="96958" name="William (The Earl of) Dartmouth" is_mep="True" mode="spoken">
      <p sl="en">… chi ha posto la domanda ha il diritto di rispondere. Lei ha inventato nuove regole, regole personali, in quanto Presidente ed è totalmente scorretto da parte sua.</p>
    </intervention>
    <intervention id="4-029-000" speaker_id="4346" is_mep="True" mode="spoken" role="Presidente">
      <p sl="unknown">Si, invento regole; inventiamo sempre delle regole, contribuendo così al funzionamento democratico di questa Camera. La ringrazio per avercelo ricordato..</p>
    </intervention>
    <intervention id="4-030-000" speaker_id="4238" name="Hans-Peter Martin" is_mep="True" mode="spoken">
      <p sl="de">Signor Presidente, desidero in primo luogo porle i miei complimenti per aver permesso un dibattito del genere. È un peccato che l'onorevole Dartmouth non abbia capito che lei gli aveva concesso l’opportunità di replicare. Ritengo sia molto positivo che quando vengono avanzate delle proposte concrete, in questo caso dall'onorevole Lamberts, vi sia la possibilità di avviare una discussione vivace, in modo dapoter rispondere in maniera più diretta E’ proprio questo che ciauguriamo per questa Camera. Probabilmente avrebbe dovuto concedergli la possibilità di fornire una breve risposta più avanti.</p>
      <p sl="de">Intendo riprendere dal punto in cui si è fermato l’onorevole Lamberts: non v’è dubbio che nel sistema bancario ci sia bisogno di trasparenza. I cittadini non sono ancora abbastanza coscienti del fatto che queste sovvenzioni, in seguito alla crisi finanziaria, hanno realizzato l’ inimmaginabile per gli standard europei: hanno chiarito che la concorrenza di per sé non può sempre funzionare efficacemente senza sovvenzioni quando gli obiettivi in gioco sono più importanti. Tuttavia, le banche che hanno ricevuto questi aiuti stanno nuovamente realizzando grandi guadagni e, in alcuni casi, agiscono contro l’interesse comune europeo rendendo così questa situazione una pillola amara da mandar giù. Non vorrei aggiungere altro relativamente al mercato finanziario.</p>
      <p sl="de">Il secondo punto che intendo affrontare è la questione dei farmaci, di cui ho già parlato prima. Mi rammarico che non siano stati ancora compiuti passi in avanti, come possibile e necessario da decenni. Infatti, sarebbe un grande progresso per l'Europa se i cittadini del mio paese, l'Austria, della Germania, o di altri paesi ancora potessero pagare per i prodotti farmaceutici lo stesso prezzo offerto ai cittadini di altri Stati membri. Questa situazione dipende dall’operato di cartelli e grandi imprese, contro i quali credo che la Commissione abbia la possibilità e il dovere di intervenire.</p>
      <p sl="de">Il secondo aspetto della questione concerne le autorizzazioni per i farmaci. Sono molti, infatti, i test non necessari condotti sugli animali e sugli esseri umani e gran parte del lavoro è inutilmente duplicato. Nell'ambito del mercato interno comunitario, avremmo dovuto risolvere questa questione avrebbe già il secolo scorso e, pertanto, vi esorto nuovamente ad un intervento deciso in materia.</p>
    </intervention>
    <intervention id="4-031-000" speaker_id="28124" name="Gunnar Hökmark" is_mep="True" mode="spoken">
      <p sl="en">Signor Presidente, la nostra attenzione è rivolta attualmente in particolar modo al vertice tra la Cina e gli Stati Uniti, in quanto queste due economie sono considerate le principali a livello mondiale. Ci chiediamo quando la Cina diventerà l'economia principale, ma sulla base di un’ipotesi errata, perché dimentichiamo che l’Unione europea è l’economia più importante ma la Cina e gli Stati Uniti hanno i mercati più grandi. Questa situazione è dovuta alla mancanza di concorrenza in seno all’Unione a livello transfrontaliero e in differenti settori.</p>
      <p sl="en">È proprio questa lacuna che ci porta a guardare a loro piuttosto che a noi e a non avere fiducia nella nostra capacità di essere al timone. Pertanto, è importante che in futuro la relazione sulla concorrenza analizzi anche la mancata attuazione delle norme già in vigore nonché la mancanza di concorrenza dell’economia europea. Dobbiamo intervenire in questo senso in molti settori e, inoltre, per essere l'economia principale, dobbiamo assicurarci di essere i più competitivi.</p>
      <p sl="en">Vi svelerò un segreto: non potremo mai essere i più competitivi senza la concorrenza. Gli aiuti di Stato e le norme che ostacolano i nuovi concorrenti non permettono all’economia europea di assumere la leadership e, pertanto, dobbiamo assicuraci che detti aiuti vengano stanziati solo in casi eccezionali, quando rappresentano l'unica risorsa possibile a cui ricorrere o quando sono incanalati in modo da sostenere il bene comune, senza indurre distorsioni della concorrenza.</p>
      <p sl="en">È necessario garantire l’accesso di nuovi concorrenti nel maggior numero possibile di aree dell’economia europea. Concorrenza non significa prevalere sugli altri, bensì permettere alle grandi aziende di fondersi e di accrescere il proprio peso a livello mondiale e consentire alle nuove aziende di aprisi alle innovazioni. Sotto questo aspetto siamo carenti e spetta alla Commissione dimostrarlo e intraprendere delle azioni concrete, in modo da progredire ed essere considerati, in futuro, come l'economia principale.</p>
    </intervention>
    <intervention id="4-032-000" speaker_id="28155" name="Edit Herczog" is_mep="True" mode="spoken">
      <p sl="en">Signor Presidente, la politica di concorrenza è un caposaldo della legislazione comunitaria. Concordiamo che innovare, essere creativi, essere migliori comporta naturalmente un vantaggio di mercato, ma non accettiamo che, solo perché qualcuno è più grande, più forte, meglio informato e, in particolare, ha connessioni speciali con il governo debba godere di questi vantaggi nell'ambito del mercato. Mi compiaccio, quindi, che la Commissione sia impegnata a controllare che questo non avvenga.</p>
      <p sl="en">Desidero menzionare ancora una volta un nuovo fenomeno: sembra che non siano gli operatori del mercato ma piuttosto i governi che, di tanto in tanto, giocano a conferire vantaggi speciali, in termini di politica di concorrenza, ad alcune delle loro aziende preferite. È un fenomeno riprovevole che risale alle tesorerie dei partiti.</p>
      <p sl="en">Invito dunque la Commissione a muoversi in questa direzione: è bene che vi siano innovazione, creatività e piccole e medie imprese, senza però permettere alcun tipo di abuso di informazione o di potere, economico o politico, in questi ambiti.</p>
    </intervention>
    <intervention id="4-033-000" speaker_id="97137" name="Sylvie Goulard" is_mep="True" mode="spoken">
      <p sl="fr">Signor Presidente, signor Commissario, la relazione dell’onorevole Eppink è davvero notevole ma temo che stiamo ritornando sempre sugli stessi punti, sebbene questo non dipenda in alcun modo dal relatore. Meniamo il can per l’aia. Mi associo senza dubbio alle parole dell’onorevole in 't Veld e dell’onorevole Lamberts relativamente alla necessità di misure di controllo adeguate per la concorrenza e del bisogno di valutare quanto sta accadendo nel settore agricolo, che conta pochi acquirenti e un elevato numero di produttori: la Commissione non se n'è mai preoccupata prima, mentre, se si fosse trattato del settore industriale, si sarebbe immediatamente lanciata nel cartello dei compratori. Inoltre sono necessarie nuove norme per il settore di Internet.</p>
      <p sl="fr">Il nostro rapporto con la Commissione, tuttavia, è oltremodo noioso: ci presenta un testo che tralascia la maggior parte degli aspetti temi e noi rispondiamo educatamente che è interessante e che dovrebbe essere integrato e poi ognuno lo ripone in un cassetto.</p>
      <p sl="fr">Volevo appunto dire questo oggi e ribadire quanto affermato dall’onorevole Hökmark, ovvero che il mondo sta cambiando. È bene affermare che gli aiuti di Stato non rappresentano un elemento positivo, ma sta di fatto che Cina, Corea, Stati Uniti e altri ricorrono ad essi. Non sono chiaramente a loro favore e non sono una francese protezionista convinta, ma voglio semplicemente invitare ad aprire un po’ di più gli occhi e a smettere di sognare!</p>
    </intervention>
    <intervention id="4-034-000" speaker_id="96739" name="Reinhard Bütikofer" is_mep="True" mode="spoken">
      <p sl="de">Signor Presidente, la raccomandazione n. 4 richiede alla Commissione di presentare delle relazioni circa il modo in cui intende gestire tutte le raccomandazioni future e di riferire in merito ad eventuali disparità. Ritengo che questa proposta sia molto ragionevole e desidero renderla più specifica. Lo scorso anno il Parlamento, nel corso della discussione in materia, ha deciso di porre l’accento su condizioni di concorrenza eque e non discriminatorie per le piccole e medie imprese. La Commissione, nel frattempo, non è intervenuta in alcun modo. Questa raccomandazione è stata adesso ribadita nella proposta di risoluzione dell’onorevole Eppink.</p>
      <p sl="de">Desidero dunque chiedere alla Commissione se intende ora attuare questa raccomandazione riproposta o, quanto meno, spiegare cosa non le permette di occuparsi di queste problematiche relative alle piccole e medie imprese .</p>
      <p sl="de">Il secondo punto riguarda il settore delle materie prime e mi compiaccio che questa relazione affronti il problema della mancanza di trasparenza che lo caratterizza. Accolgo positivamente, inoltre, che il testo si occupi del problema della speculazione per le materie prime. Tuttavia mi rammarico che non abbia preso in considerazione integralmente la raccomandazione della commissione per l’industria, la ricerca e l’energia, che suggerisce di non seguire la proposta della Presidenza francese, ovvero di limitare il tema della speculazione ai soli prodotti agricoli, proponendo invece di includere anche i metalli. Ritengo che si tratti di un punto altrettanto importante.</p>
    </intervention>
    <intervention id="4-035-000" speaker_id="96949" name="Vicky Ford" is_mep="True" mode="spoken">
      <p sl="en">Signor Presidente, desidero ringraziare l’onorevole Eppink per l’eccellente testo presentato e, in particolar modo, vorrei esprimere una considerazione in merito al mercato dell’energia, che la Commissione si appresta ad esaminare nel corso di quest'anno.</p>
      <p sl="en">Come hanno indicato altri deputati, l’approvvigionamento energetico e i prezzi possono divergere notevolmente tra gli Stati membri. Nella regione che rappresento, circa un quarto dei nuclei familiari non ha accesso alla fornitura di gas e dipende per lo più dal gasolio per uso domestico. In un solo mese, da novembre a dicembre, i prezzi di questo mercato sono aumentati di oltre il 50 per cento: i consumatori sono preoccupati (e molto infreddoliti) che vengano fissati prezzi di cartello e si sospetta che sia effettivamente così.</p>
      <p sl="en">Spetta giustamente alle autorità nazionali occuparsi per prime della questione, ma ho avuto modo di sentire che vi sono timori simili in altri Stati membri. Le chiedo, dunque, signor Commissario, di non dimenticare quanti vivono in zone rurali e molto isolate nell’esaminare, quest’anno, i mercati dell'energia.</p>
    </intervention>
    <intervention id="4-036-000" speaker_id="102886" name="Ildikó Gáll-Pelcz" is_mep="True" mode="spoken">
      <p sl="hu">Signor Presidente, onorevoli deputati, come avrete avuto modo di constatare nel corso della nostra presentazione ieri, il rafforzamento del mercato interno e la promozione della creazione di nuovi posti di lavoro sono delle priorità per la Presidenza ungherese. Una politica europea di concorrenza basata su condizioni eque di competitività e applicata in tutti i settori rappresenta un requisito fondamentale per le priorità citate e mi compiaccio per la stesura di questa relazione. Tuttavia, onorevoli deputati, si riferisce ad un passato distante; i tempi sono cambiati. Ciononostante, ritengo sia importante trarre le dovute conclusioni da questo testo e il fatto che il Parlamento europeo, ovvero noi deputati, potremo rivestire un ruolo più attivo nella definizione della politica di concorrenza in futuro è altrettanto importante. Invito la Commissione a cooperare in tal senso.</p>
      <p sl="hu">In primo luogo ritengo sia necessario che il Parlamento sia regolarmente informato circa tutte le iniziative avviate in questo campo e . In secondo luogo, invito la Commissione, in quanto unica autorità competente in materia di concorrenza a livello di Unione europea, a informare annualmente il Parlamento circa il seguito dato alle raccomandazioni da esso formulate e a spiegare ogni eventuale divergenza.</p>
      <p sl="hu">Ritengo sia importante comprendere, e in questo concordo con i miei colleghi, che la politica di concorrenza non può essere gestita su un piano verticale. È necessario che vi sia coordinamento in tutte le aree funzionali e normative e spetta alla Commissione occuparsene. Pertanto è essenziale armonizzare le politiche comunitarie e le priorità annunciate nella strategia UE 2020, volta a sostenere la crescita e l'occupazione.</p>
      <p sl="hu">Vorrei infine menzionare le piccole e medie imprese, il cui coinvolgimento è indispensabile e imprescindibile per favorire la crescita dell'intera economia europea, inclusa, ovviamente, l’occupazione. Tuttavia vi devono essere pari condizioni di concorrenza e spetta alla politica di concorrenza garantirle. Invito la Commissione a rivolgere particolare attenzione alle PMI e a fornire loro condizioni di concorrenza eque e non discriminatorie.</p>
    </intervention>
    <intervention id="4-037-000" speaker_id="2081" name="Peter Skinner" is_mep="True" mode="spoken">
      <p sl="en">Signor Presidente, desidero innanzitutto congratularmi con l’onorevole Eppink per il lavoro svolto in maniera così accurata per questa relazione. Mi auguro che il collega continuerà a svolgere un ruolo di rilievo in questo settore.</p>
      <p sl="en">Accolgo positivamente questo testo relativo allo stato della politica di concorrenza per il 2009, ma ritengo che vi siano ancora degli elementi che è necessario chiarire e rafforzare a livello comunitario. Invito a sviluppare una cooperazione maggiore tra la Commissione e il Parlamento europeo in quest’ambito, perché solo in questo modo potremo essere in grado di mantenere la fiducia dei cittadini rispetto alle decisioni prese. Inoltre, è di primaria importanza che questa Camera sia aggiornata circa le azioni intraprese dalla Commissione e, in particolare, in merito alla politica per le piccole e medie imprese.</p>
      <p sl="en">Attendo dunque le relazioni e le indagini menzionate in questo testo – secondo l’ultimo aggiornamento 11 relazioni e sei indagini in diversi campi – nonché la reintroduzione dell'unità sugli aiuti fiscali di Stato in seno alla DG Concorrenza. Mi compiaccio in particolar modo della rinnovata richiesta di incorporare la base di calcolo delle ammende, di cui abbiamo già discusso e che credo sia di importanza cruciale.</p>
      <p sl="en">Inoltre, è stato molto interessante pocanzi ascoltare l'onorevole Dartmouth descrivere la politica di concorrenza dal punto di vista di un aristocratico. È noto a tutti, infatti, che gli aristocratici nel Regno Unito hanno un grande interesse per la concentrazione delle terre. Dovremmo forse chiedere alle autorità competenti di approfondire la questione e cercare di capire in che modo gli aristocratici si sono occupati delle loro terre in tutta l'Unione per tutto questo tempo.</p>
    </intervention>
    <intervention id="4-038-000" speaker_id="96794" name="Sławomir Witold Nitras" is_mep="True" mode="spoken">
      <p sl="pl">Signor Presidente, è un piacere ascoltare questa discussione. Desidero ringraziare l’onorevole Eppink per la sua relazione e, conoscendo il suo modo di lavorare, ammiro questo testo e mi compiaccio che sia stato lui ad elaborarlo. È inoltre un piacere ascoltare gli interventi degli onorevoli colleghi, ma credo di dover esprimere una considerazione al riguardo. Ci stiamo concentrando, infatti, sul lavoro della Commissione europea, accusandola di non avere assunto una posizione o una politica forti e di non combattere il protezionismo ma, francamente il nostro problema principale sono gli Stati membri, e mi riferisco alle affermazioni dell’onorevole Hökmark, secondo cui l'economia europea non è competitiva. La Commissione, dal suo canto, spesso non ha alternative, se non quella di cercare di garantire per quanto possibile la libera concorrenza, agendo sotto le pressioni provenienti dagli Stati membri.</p>
      <p sl="pl">In questa Camera, qualche settimana fa, abbiamo discusso, tra l'altro, di una norma speciale per il mercato del carbone. In quella occasione, tuttavia, i deputati non hanno parlato di libera concorrenza, ma si sono state avanzate richieste per l’introduzione di misure protezioniste e di sovvenzioni, ad esempio, per le miniere chiuse – questa era la dicitura utilizzata – mentre la questione reale riguardava il sostegno alle miniere che non sarebbero state chiuse affatto. C’è bisogno di coerenza nel nostro lavoro e purtroppo spesso in questa Camera manca.</p>
      <p sl="pl">Abbiamo parlato del sostegno al settore bancario e temo che la Commissione europea, agendo sotto le pressioni provenienti dagli Stati membri, lo abbia solo sanzionato e oggi, nell’ambito di questa discussione sulla relazione, che in effetti si riferisce al 2009, e concordo qui con le critiche, mi sembra che il testo manchi di una valutazione delle conseguenze di tali aiuti e di un’indicazione del loro successo nel processo di ristrutturazione del settore bancario in maniera stabile. Signor Commissario, ritengo che questo aspetto, la valutazione di una politica così importante, dovrebbe essere incluso nella relazione.</p>
      <p sl="pl">Il testo, inoltre, menziona l'impegno profuso dalla Commissione nella lotta al protezionismo e vi sono molti esempi da portare a riguardo, tra cui il settore automobilistico: vengo dalla Polonia, dove la migliore fabbrica del gruppo Fiat è stata chiusa, o meglio ne è stata ridotta la produzione, per trasferirla in Italia. Ovviamente, questo è un caso di protezionismo e la Commissione europea dovrebbe combattere questo problema.</p>
      <p sl="pl">Lasciate che vi fornisca un altro esempio: nel 2009 sono stati chiusi in Polonia due cantieri navali. Provengo da una città del settore cantieristico polacco, ma il problema in realtà va ben oltre i due cantieri polacchi. Il problema è che, a livello mondiale, la politica di concorrenza europea costringe l'industria cantieristica a competere con i cantieri del Medio Oriente, che ricevono pesanti sovvenzioni. Oggi, di fatto, abbiamo decretato la fine dell'industria cantieristica in Europa attraverso questa politica di concorrenza, perché costringiamo i cantieri a competere con industrie che ricevono sovvenzioni. Ritengo sia importante che l’industria cantieristica continui ad esistere in Europa. La ringrazio e mi scuso per aver superato il tempo di parola a mia diposizione.</p>
    </intervention>
    <intervention id="4-039-000" speaker_id="96775" name="Lara Comi" is_mep="True" mode="spoken">
      <p sl="it">Signor Presidente, onorevoli colleghi, ritengo che elaborare un'efficace politica di concorrenza ed eseguirla in modo metodologicamente corretto sia un compito estremamente delicato e complesso, soprattutto in un periodo di crisi.</p>
      <p sl="it">Delicato, perché un'applicazione troppo rigida rischia veramente di colpire le conseguenze e di essere molto forte nell'ambito sociale e del ciclo economico. Complesso, perché i parametri che vengono adottati non è detto che valgano in una fase così delicata in modo trasversale per tutti i settori. Il lavoro svolto dalla Commissione in questo senso va dunque elogiato, perché al rigore del metodo è stata sicuramente abbinata una flessibilità necessaria in relazione a questa congiuntura, anzi, prevedere una valutazione degli strumenti ad hoc adottati a livello nazionale per uscire quindi dalla crisi è un segno di sensibilità, prima ancora che di elevata professionalità.</p>
      <p sl="it">La legislazione europea sulla concorrenza dimostra una visione molto ampia e un'elevata specializzazione e pone sicuramente l'Unione europea ancora una volta nella posizione di faro guida per i paesi limitrofi, soprattutto quelli meno sviluppati, in modo tale che non ci sia una divergenza e una separazione tra paesi che sono il motore e paesi invece più arretrati. A maggior ragione, dunque, è necessario che questa immagine non sia offuscata in alcun modo. Un'attenzione particolare andrà posta a mio avviso sulla valutazione delle diverse situazioni nello scenario post-crisi che già nel 2010 si dovrebbe iniziare a delineare.</p>
      <p sl="it">È molto verosimile la ripresa dei termini delle modifiche strutturali delle quali è necessario tener conto e valutare lo scenario nei diversi settori e sottosettori e una buona dose di prudenza è sicuramente indispensabile quando abbiamo una situazione di tale incertezza.</p>
      <p sl="it">Chiedo veramente alla Commissione di porre attenzione sia alle piccole e medie imprese, sia a un problema di occupazione giovanile che rende anche in questo caso la competizione un problema anche di ambito europeo.</p>
    </intervention>
    <intervention id="4-040-000" speaker_id="96682" name="Sari Essayah" is_mep="True" mode="spoken">
      <p sl="en">Signor Presidente, desidero lodare la relazione per la menzione positiva in essa contenuta in merito alla SEPA, l'area unica dei pagamenti in euro. Questa Camera ha più volte richiesto un rapido passaggio alla SEPA, per delle motivazioni molto semplici. La valutazione d’impatto della Commissione cita uno studio secondo cui la SEPA permetterebbe di risparmiare 300 miliardi di euro nell'economia dell'UE nel giro di sei anni, grazie ad un incremento della concorrenza favorito da standard e processi comuni. Questa permetterà inoltre di far risparmiare tempo e fatica a tutti i cittadini europei che necessitano di effettuare pagamenti in altri paesi.</p>
      <p sl="en">Concordo inoltre pienamente con il testo nel ritenere che il sostegno economico pubblico alle banche e ad altre società nel quadro della crisi economica abbia determinato distorsioni della concorrenza. Mi unisco agli onorevoli colleghi che, prima di me, hanno invitato la Commissione a fornire un'analisi di tali distorsioni.</p>
      <p sl="en">Vorrei esprimere un’altra considerazione circa la necessità di standard e processi comuni. In futuro, molte invenzioni si baseranno sulle tecnologie dell'informazione e della comunicazione: è necessaria una concorrenza maggiore nel settore delle TIC, ottenibile attraverso un maggiore utilizzo di codici sorgente aperti in Europa. Mi aspetto quindi che, in questo modo, l'Europa possa diventare più competitiva in questo settore chiave rispetto agli Stati Uniti e alle principali aree economiche, come affermato precedentemente dall’onorevole Hökmark.</p>
    </intervention>
    <intervention id="4-041-000" speaker_id="96781" name="Danuta Jazłowiecka" is_mep="True" mode="spoken">
      <p sl="pl">Signor Presidente, gli autori della risoluzione in oggetto indicano, a ragion veduta, che la crisi economica ha rappresentato una sfida straordinaria per la politica europea di concorrenza. Infatti gli interessi politici hanno ripetutamente prevalso non solo sulle regole del libero mercato ma anche sul buon senso. La grande crisi economica, i cui effetti sono ancora percepiti nei paesi europei, ha rappresentato un fattore decisamente determinante per la politica di concorrenza del 2009, un periodo in cui si è ricorsi a meccanismi e strumenti che avevano l'obiettivo principale di sostenere le grandi imprese e le istituzioni finanziarie che versavano in cattive acque, e non quello di difendere le regole dell’economia di mercato, comportando così effetti negativi a discapito soprattutto delle piccole e medie imprese.</p>
      <p sl="pl">Le azioni intraprese allora saranno efficaci nel lungo periodo? Lo stiamo scoprendo solo adesso. Dovremmo quindi invitare la Commissione a preparare delle analisi credibili che mostrino l'impatto di questi aiuti sull'economia, consentendo in questo modo non solo di valutare quanto è stato realizzato, ma anche di avere una reazione rapida ed efficace a minacce simili in futuro.</p>
    </intervention>
    <intervention id="4-042-000" speaker_id="96856" name="George Sabin Cutaş" is_mep="True" mode="spoken">
      <p sl="ro">Signor Presidente, la politica di concorrenza riveste un ruolo fondamentale per garantire la competitività dell'economia europea e il controllo degli aiuti di Stato ne è parte integrante.</p>
      <p sl="ro">Al contempo, nel contesto della crisi attuale, la Commissione europea ha ritenuto necessario approvare la concessione di aiuti di Stato, in particolare a favore del settore bancario ma anche di altri settori in difficoltà. Gli Stati membri hanno pertanto erogato considerevoli somme sotto forma di regimi di garanzia, regimi di ricapitalizzazione e altre forme di sostegno alla liquidità per i crediti bancari, con l’obiettivo di fornire una fonte di finanziamento e una protezione contro i rischi.</p>
      <p sl="ro">Tuttavia, la Commissione è chiamata a vigilare sul settore e a presentare piani per ristrutturare e regolare le istituzioni finanziare, al fine di garantire che queste non continuino ad adottare comportamenti rischiosi che mettano a repentaglio la stabilità finanziaria dell’Unione. Gli aiuti di Stato, contrariamente, servirebbero solo ad aumentare le difficoltà finanziarie dell’Unione.</p>
    </intervention>
    <intervention id="4-043-000" speaker_id="96654" name="Jaroslav Paška" is_mep="True" mode="spoken">
      <p sl="sk">Signor Presidente, questo testo conferma che la strada da percorrere verso una concorrenza adeguata nell'Unione è ancora lunga.</p>
      <p sl="sk">La produzione agricola ne è un esempio, in quanto sia l’Unione che i singoli Stati concedono diverse forme di sovvenzioni e aiuti inducendo, in questo modo, notevoli distorsioni alla sfera della concorrenza. Numerose imprese agricole dei nuovi Stati membri, in particolare, stanno maggiormente patendo gli effetti di una politica comunitaria dei sussidi iniqua. Anche il settore dei trasporti necessiterebbe di un cambiamento e un miglioramento radicali dell’ambiente competitivo. Ritengo sia dunque molto importante adottare le proposte della commissione per i trasporti e il turismo che richiamano giustamente l’attenzione sulla distorsione della concorrenza anche tra singole tipologie di trasporto.</p>
      <p sl="sk">In ogni caso, questa relazione è lodevole e illuminante ed è importante che sia utilizzata in maniera efficace per migliorare l'ambiente della concorrenza nell'Unione.</p>
    </intervention>
    <intervention id="4-044-000" speaker_id="96652" name="Alajos Mészáros" is_mep="True" mode="spoken">
      <p sl="hu">Signor Presidente, la situazione determinata dalla crisi economica e finanziaria ha lasciato il segno nel tono della relazione della Commissione. Ciononostante, si tratta di un testo eccellente, come dimostrato dalla risoluzione del Parlamento. Vi sono, tuttavia, punti in cui è possibile migliorare il lavoro nel prossimo futuro, in primo luogo per quanto riguarda la prevenzione e un’informazione adeguata. Non saremo in grado di riprenderci dalla crisi senza cooperare e, dunque, è molto importante che la Commissione si assicuri di fornirci costantemente informazioni circa i risultati già raggiunti. L’applicazione delle norme della politica di concorrenza dell'UE e il loro rispetto rappresentano fattori chiave per il successo del mercato unico. Nell’ambito della politica energetica vi sono ancora, ad esempio, mercati delle materie prime in cui è necessario aumentare la trasparenza e, analogamente, la concorrenza non è garantita in ogni segmento del settore energetico. Pertanto, è necessario rapidamente dare rapida attuazione al secondo pacchetto del mercato interno e al terzo pacchetto energia. La richiesta di un'indagine più approfondita della concorrenza in un altro settore, vale a dire nel comparto agroalimentare, giunge al momento opportuno. Dobbiamo identificare, attraverso uno studio, i principali fornitori e distributori responsabili della distorsione della concorrenza nel mercato.</p>
    </intervention>
    <intervention id="4-045-000" speaker_id="96814" name="Elena Băsescu" is_mep="True" mode="spoken">
      <p sl="ro">Signor Presidente, vorrei sottolineare l’importanza di elaborare regole di concorrenza chiare, favorevoli e utili alle PMI, che rivestono una notevole importanza per l’intera economia europea, oltre ad offrire un grande potenziale di innovazione. A tal riguardo, ritengo sia opportuno inserire un capitolo specifico incentrato sulle piccole imprese, ponendo l’accento in particolare su condizioni di concorrenza eque. La politica di concorrenza dovrebbe contribuire alla promozione e all’applicazione di standard aperti e di interoperabilità, al fine di prevenire l’agganciamento tecnologico di consumatori da parte di alcuni operatori del mercato.</p>
      <p sl="ro">Concludo affermando che l'attuazione di una politica di concorrenza efficace e il funzionamento senza restrizioni del mercato interno costituiscono condizioni preliminari essenziali per la crescita economica sostenibile nell'Unione europea.</p>
    </intervention>
    <intervention id="4-046-000" speaker_id="28115" name="Mairead McGuinness" is_mep="True" mode="spoken">
      <p sl="en">Signor Presidente, vorrei soffermarmi sul paragrafo 90 della relazione, in cui si legge che la concorrenza nella produzione agricola è una condizione preliminare per ridurre i prezzi al consumo nei paesi europei. Ritengo che questa affermazione sia parzialmente vera, ma che non colga decisamente il punto. Stiamo discutendo tra noi, e in particolare tra i gruppi in questa Camera di quanto sta accadendo ai mercati agricoli, sui motivi per cui non è presente un’equa trasmissione del prezzo finale che noi, in quanto consumatori, paghiamo ai produttori per i prodotti alimentari.</p>
      <p sl="en">Si tratta di un problema molto grave, in un momento in cui stiamo riformando la politica agricola, minacciando di ridurre il bilancio per l'agricoltura e tralasciando le imperfezioni di questo mercato. La relazione dovrebbe dunque approfondire ulteriormente la questione. La Commissione è invitata a esaminare la concorrenza nel settore agroindustriale: sì, per favore, si proceda a questa analisi anche nell'ambito del settore della vendita al dettaglio ma in seguito si smetta di pensare interrompano le valutazioni e si passi ai fatti! Siamo molto bravi a parlare in questa Assemblea, ma non tanto a passare all’azione.</p>
      <p sl="en">Ho un'altra considerazione da aggiungere in merito alla concorrenza e vorrei riferire alla Commissione alcune lamentele formulate dai miei elettori. I normali cittadini non hanno la possibilità di far ascoltare la propria voce contro lo Stato e chiedo alla Commissione di occuparsi di questo problema: vi sono alcune lamentele che, in quanto deputato, non ho …</p>
      <a text="(Il Presidente interrompe l’oratore)"/>
    </intervention>
    <intervention id="4-047-000" speaker_id="4346" is_mep="True" mode="spoken" role="Presidente">
      <p sl="unknown">Grazie, onorevole McGuinness. In occasione di future discussioni in materia, sarà interessante ascoltare il parere della commissione per l’agricoltura e lo sviluppo rurale.</p>
    </intervention>
    <intervention id="4-048-000" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signor Presidente, il mercato interno deve essere libero, efficace, dinamico e innovativo. Una politica di concorrenza adeguata è lo strumento perfetto per raggiungere questo obiettivo. Un corretto funzionamento della concorrenza nel mercato di beni e servizi garantisce una migliore qualità, prezzi inferiori e una maggiore scelta per il consumatore. Le valutazioni annuali della politica di concorrenza sono uno strumento molto utile e, col senno di poi, forniscono informazioni preziose. Un uso efficace dello strumento della politica di concorrenza ha consentito un miglioramento della stabilità economica e un contenimento delle conseguenze della crisi economica per imprese e consumatori. È fondamentale migliorare la concorrenza nei mercati dei farmaci e dell’energia. Ricordiamo che i monopoli, siano essi di Stato o privati, limitano la concorrenza. È giusto sottolineare che, con le modifiche alla politica agricola comune, i sussidi e gli aiuti esterni ora non limitano la concorrenza.</p>
    </intervention>
    <intervention id="4-049-000" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione . – Signor Presidente, la Commissione prende atto della richiesta di maggiore trasparenza , dialogo e informazione sulla politica di concorrenza da parte del Parlamento. Continueremo a informarvi in merito a importanti decisioni politiche in materia di concorrenza e faremo il possibile per trattare le vostre richieste all’interno della nostra risposta alla vostra risoluzione, nella prossima relazione sulla politica di concorrenza o in un documento ad hoc, come richiesto dall’onorevole Bütikofer e da altri parlamentari.</p>
      <p sl="en">Prendo atto della vostra richiesta di indagini di settore in numerosi mercati. Le esperienze pregresse dimostrano che un’applicazione equa e decisa delle norme ha effetti positivi sulla concorrenza nel settore. Le indagini settoriali non sono sempre lo strumento migliore per applicare le nostre norme in un dato settore. Sono molto costose in termini di risorse e dovrebbero essere utilizzate soltanto quando gli obiettivi di politica della Commissione le rendano necessarie.</p>
      <p sl="en">Confermo che le misure temporanee di aiuti di Stato per la crisi sono, appunto, temporanee. Desidero rispondere telegraficamente ad alcune domande nel tempo rimasto a mia disposizione.</p>
      <p sl="en">In primo luogo, per quanto concerne il settore finanziario e degli investimenti, sono in corso consultazioni sugli orientamenti circa salvataggi e ristrutturazioni.</p>
      <p sl="en">In secondo luogo, in materia di trasporti, la Commissione sta preparando un Libro bianco sul futuro dei trasporti, che dovrebbe essere adottato nel marzo 2011. Esso presenterà numerose proposte per accelerare il completamento del mercato interno dei trasporti.</p>
      <p sl="en">In terzo luogo, relativamente ai servizi di interesse economico generale, la Commissione presenterà una relazione nel primo trimestre di quest’anno.</p>
      <p sl="en">In quarto luogo, per quanto riguarda l’agenda digitale, la Commissione sostiene anch’essa l’importanza di promuovere un mercato interno digitale pienamente integrato.</p>
      <p sl="en">In quinto luogo, per quanto riguarda le piccole e medie imprese (PMI), è fondamentale garantire condizioni di parità per tutte le imprese, affinché esse possano prosperare, e l’applicazione da parte della Commissione delle norme sulla concorrenza è essenziale per ottenere questo risultato. Abbiamo affrontato anche il tema degli aiuti di Stato mirati per PMI, innovazione, ricerca, sviluppo e tecnologie verdi.</p>
      <p sl="en">Nel mese di giugno, il Vicepresidente Almunia vi presenterà la relazione sulla politica di concorrenza 2010. Nel frattempo, vi terremo informati sulle questioni da voi sollevate e, in merito al paragrafo 4 della relazione del Parlamento, i servizi della DG Concorrenza vi forniranno una risposta più dettagliata.</p>
    </intervention>
    <intervention id="4-050-000" speaker_id="4346" is_mep="True" mode="spoken" role="Presidente">
      <p sl="unknown">Concludiamo con l’intervento del relatore, l’onorevole Eppink, al quale, naturalmente, porgiamo le nostre congratulazioni, poiché il lavoro che ha svolto, nella stesura della presente relazione, è stato apprezzato dalla maggioranza dei suoi colleghi.</p>
    </intervention>
    <intervention id="4-051-000" speaker_id="97133" name="Derk Jan Eppink" is_mep="True" mode="spoken" role="relatore">
      <p sl="en">Signor Presidente, desidero ringraziare il Commissario per la sua presenza in sostituzione del collega. Accolgo con favore l’iniziativa della Commissione in merito al risarcimento collettivo, un’iniziativa da tempo necessaria, citata anche nella relazione, poiché ritengo che, se definita ed elaborata in modo corretto, vada nell’interesse dei consumatori. Lo considero un elemento positivo. Inizieremo da un Libro verde per raccogliere le diverse opinioni e mi compiaccio di questa decisione.</p>
      <p sl="en">Nel settore bancario, la situazione è alquanto peculiare: gli aiuti statali funzionano a livelli differenti nei diversi paesi, nonché a fasi differenti. In alcuni paesi, come ad esempio la Spagna, nel settore bancario sono le banche regionali (cajas) a trovarsi in particolari difficoltà: è necessario un sostegno alla loro sopravvivenza da parte della Banca centrale europea, sebbene essa, come giustamente sottolineato dall’onorevole Lamberts in trenta secondi, rischi di entrare in possesso di numerosi attivi tossici, trasformandosi in una sorta di banca cattiva e sarebbe preferibile evitarlo.</p>
      <p sl="en">In altri paesi, gli Stati vogliono ritirarsi dal settore bancario: si presenta così il rischio di una dote. Immagino che lei, signor Commissario, non possa rispondere alla presente questione, ma sarebbe un’ingiustizia nei confronti delle banche che non hanno ricevuto aiuti di Stato se un istituto che è stato sorretto nella ripresa o necessitava di rianimazione, all’improvviso ricevesse questa cosiddetta dote. Pertanto, è necessario affrontare il tema della parità di condizioni.</p>
      <p sl="en">Infine, desidero affrontare il tema del follow-up, collegandomi alle considerazioni appropriate espresse dagli onorevoli in ’t Veld, Gáll e Bütikofer. Lo scorso anno è stata redatta una relazione, abbiamo prodotto una relazione anche quest’anno e probabilmente ne avremo una simile il prossimo anno. Tutto resta sempre inalterato. Sembra un rituale vaticano, in cui si ripetono sempre le stesse azioni. Dovremmo controllare il seguito dato alle richieste presentate e propongo che il relatore di quest’anno e di quello precedente contattino il Commissario e il Direttore generale della DG Concorrenza per capire come si evolve la richiesta che abbiamo presentato.</p>
      <p sl="en">È necessaria una relazione che sia attuata in modo corretto per quanto concerne la fornitura di informazioni. Per questa ragione propongo un follow-up adeguato per verificare il lavoro della Commissione, e sono certo di avere il sostegno dell’onorevole in ’t Veld.</p>
    </intervention>
    <intervention id="4-052-000" speaker_id="4346" is_mep="True" mode="spoken" role="Presidente">
      <p sl="unknown">La ringrazio, onorevole Eppink. Certamente avrà notato la reazione dei suoi colleghi e, con ogni probabilità, la sua proposta riceverà il sostegno necessario.</p>
      <p sl="unknown">La discussione è chiusa.</p>
      <p sl="unknown">La votazione si svolgerà oggi, giovedì.</p>
    </intervention>
  </section>
  <section id="creitem4" title="4.  Una politica sostenibile dell’UE per il Grande Nord (discussione)">
    <intervention id="4-054-000" speaker_id="4346" is_mep="True" mode="spoken" role="Presidente">
      <p sl="unknown">L’ordine del giorno reca la relazione dell’onorevole Gahler, a nome della commissione per gli affari esteri, su una politica europea sostenibile per il Grande Nord [2009/2214(INI) ] (A7-0377/2010).</p>
    </intervention>
    <intervention id="4-055-000" speaker_id="2341" name="Michael Gahler" is_mep="True" mode="spoken" role="relatore">
      <p sl="de">Signor Presidente, signor Commissario, onorevoli deputati, rappresentanti degli Stati artici che seguite questa discussione, sono estremamente lieto, in qualità di relatore, di illustrarvi oggi i risultati di un anno di lavoro, svolto in collaborazione con i relatori ombra, i colleghi del foro europeo sull’Artico, nonché numerosi esperti e rappresentati, alcuni dei quali provenienti dalla stessa regione artica.</p>
      <p sl="de">L’elaborazione di una politica sostenibile sul tema del Grande Nord ha riscosso ampio consenso. La relazione illustra la nuova rilevanza assunta della regione artica e presenta il punto di vista del Parlamento sull’organizzazione della politica europea nei confronti dei nostri vicini settentrionali, all’insegna della cooperazione con gli Stati del Grande Nord e le loro istituzioni.</p>
      <p sl="de">Conosciamo gli accordi di cooperazione bilaterali e multilaterali con gli Stati artici. A prescindere dalle tematiche che riguardano questa regione, Norvegia e Islanda sono già attivamente coinvolte nello spazio economico europeo (SEE) e nella cooperazione avviata con Schengen. Sebbene l’Unione europea faccia già parte del Consiglio artico in qualità di osservatore ad hoc, auspico che ottenga lo status di osservatore permanente, soprattutto dal momento che quasi tutte le tematiche che rivestono una certa rilevanza per questa regione sono passate, almeno in parte, sotto l’ambito comunitario. L’attuale proposta di cooperazione è così formulata poiché l’Unione europea non può, di sua iniziativa, avviare azioni nell’Artico, ma dipende in larga misura dalla disponibilità a cooperare dimostrata dai territori adiacenti.</p>
      <p sl="de">La relazione affronta inoltre la dimensione umana: nel perseguire ciascuna delle aree della politica comune, occorre sempre prestare attenzione ai problemi di coloro che abitano la regione artica. Penso ai popoli indigeni, i cui stili di vita e mezzi di sussistenza rispettano il principio della sostenibilità, come pure ad altri popoli che risiedono nella regione.</p>
      <p sl="de">Accettiamo la volontà di questi popoli di sviluppare il territorio in cui vivono, ossia di non vederselo trasformare in una sorta di parco nazionale, e collaboriamo pertanto con i nostri partner affinché gli interventi che interessano l’ecosistema e gli habitat naturali seguano sempre, per quanto possibile, il principio della conservazione. In tema di cooperazione, l’UE è un interlocutore attraente per gli Stati artici, per il ruolo di apripista che essa ha rivestito su temi quali la tutela dell’ambiente e la lotta ai cambiamenti climatici. Questa regione attribuisce quindi enorme importanza al fatto che il mercato interno più grande al mondo persegua o meno una politica ambientale ambiziosa.</p>
      <p sl="de">Nell’ambito della cooperazione, l’UE rappresenta un partner allettante anche in veste di acquirente delle materie prime reperibili nell’Artico, che consistono non soltanto in petrolio e gas, ma anche minerali rari, ad esempio. In questo ambito dovremmo prendere a esempio la cooperazione tra Norvegia e Russia sul giacimento Shtokman, nel Mare di Barents, in base al quale l’estrazione delle risorse minerarie avviene nel rispetto dei più rigorosi standard ambientali norvegesi. Mi auguro che avvenga lo stesso anche nel caso dell’accordo di cooperazione sottoscritto di recente da Russia e BP per l’esplorazione dell’Oceano Artico. I nostri sistemi di monitoraggio via satellite rappresenteranno in futuro un prezioso strumento sia per l’ambiente, sia in vista dell’apertura di nuove rotte marittime, come il passaggio a Nord Est. La cooperazione in questo ambito permetterà, ad esempio, di abbreviare le rotte marittime che collegano l’Asia sudorientale, fattore indubbiamente rilevante – soprattutto dal punto di vista finanziario – per l’UE, a cui fa capo quasi il 40 per cento della flotta commerciale mondiale.</p>
      <p sl="de">Il programma quadro di ricerca rappresenta una solida premessa per espandere ulteriormente la cooperazione scientifica tra i vari istituti artici di ricerca nelle rispettive stazioni nella regione. I nostri vicini nel Grande Nord vedono nell’UE un partner competente e aperto alla cooperazione, seppure ci sia ancora margine di miglioramento rispetto alla formulazione, al coordinamento e all’attuazione delle nostre politiche: per esempio, si potrebbero accorpare le aree responsabili all’interno della commissione sotto la direzione generale degli Affari marittimi e della pesca, nonché istituire un organismo dedicato all’interno del SEE. La creazione di un centro d’informazione per l’Artico, incaricato di raccogliere e valutare tutte le informazioni relative a questa regione, consentirebbe inoltre di migliorare ulteriormente la nostra banca dati. Iniziative circumpolari di cofinanziamento e coprogrammazione, che coinvolgano tutti i partner del Grande Nord, renderebbero inoltre più efficace la cooperazione finalizzata alla ricerca e allo sviluppo.</p>
      <p sl="de">Sono certo che questa relazione fornirà orientamenti migliori a una politica europea per l’Artico veramente esauriente ed efficace, dalla quale trarranno vantaggio anche i nostri vicini a Nord.</p>
    </intervention>
    <intervention id="4-056-000" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione. – Signor Presidente, all’inizio dell’anno, la Vicepresidente/Alto rappresentante Ashton aveva lanciato il dibattito sulla regione artica. La discussione in plenaria ci ha permesso di conoscere il suo punto di vista e di esprimere l’importanza che attribuiamo alla cooperazione con gli Stati artici, nel contesto delle relazioni esterne dell’Unione europea.</p>
      <p sl="en">La regione artica figura nelle attività comunitarie a vari livelli. In primo luogo, sia l’Unione europea che gli Stati membri perseguono attivamente politiche di ricerca nella regione, come pure in ambito ambientale e marittimo. La nostra attività diplomatica nella lotta contro il cambiamento climatico affronta alla radice le trasformazioni che interessano l’Artico. Siamo, infine, costantemente impegnati su iniziative a favore dei popoli indigeni di tutto il mondo, e quindi anche quelli che vivono nella regione artica.</p>
      <p sl="en">Se è vero che il dialogo con i popoli indigeni circumpolari potrebbe essere migliorato, il 2010 ha segnato l’inizio di una più ampia e fruttuosa interazione, che intendiamo sicuramente portare avanti nei prossimi anni.</p>
      <p sl="en">Per quanto attiene all’accesso all’Artico e allo sfruttamento delle sue risorse, dobbiamo tenere fede alla nostra reputazione che ci vuole consumatori responsabili di materie prime e risorse energetiche, nonché rispettare le più rigorose norme di sicurezza e ambientali. Cercheremo al contempo di assicurare un trattamento equo ai nostri interessi e a quelli delle nostre aziende.</p>
      <p sl="en">Siamo lieti di constatare che la relazione del Parlamento sul Grande Nord comprenda tutte queste tematiche, oltre ad avanzare valide proposte sui passi futuri. La relazione fornisce inoltre un valido contributo alla formulazione della politica europea sull’Artico; ringrazio l’onorevole Gahler per aver portato avanti questo progetto.</p>
      <p sl="en">Quest’iniziativa è ancor più lodevole dal momento che il relatore, insieme a vari eurodeputati, ha avviato un interessante dialogo con i paesi artici e la società civile, uno scambio a cui abbiamo partecipato attivamente. Il testo finale della relazione rispecchia i vari punti di vista e testimonia l’impegno dell’Unione europea ad ascoltare e collaborare con i vari soggetti interessati.</p>
      <p sl="en">Ci apprestiamo ad inaugurare una nuova fase nello sviluppo della politica europea sull’Artico: la relazione del Parlamento andrà a costituire il terzo pilastro di questa architettura essenziale, accanto alla comunicazione della Commissione del 2008 e alle conclusioni stilate dal Consiglio nel 2009. La coerenza di questi tre testi intende lanciare un messaggio positivo e responsabile ai partner nell’Artico e alle popolazioni di quella regione. Il nostro obiettivo è promuovere un Artico sicuro e sostenibile. Rispettiamo gli accordi internazionali e puntiamo a collaborare al loro sviluppo e miglioramento.</p>
      <p sl="en">Vorrei ricordare, in particolare, l’accordo di delimitazione sul Mare di Barents sottoscritto l’anno scorso da Norvegia e Russia, che costituisce un punto di riferimento per la collaborazione pacifica a lungo termine nell’intera regione artica circumpolare.</p>
      <p sl="en">L’Unione europea vorrebbe un Consiglio artico rafforzato ed efficiente, capace di concordare e attuare decisioni strategiche sul futuro della regione. Vorremmo che l’UE sedesse in seno al Consiglio artico in qualità di osservatore permanente, così da poter condividere la solida esperienza maturata nella cooperazione regionale internazionale, e ringraziamo il Parlamento per aver appoggiato questa nostra visione.</p>
      <p sl="en">La relazione sul Grande Nord imprimerà netto slancio all’attività della Commissione e del servizio europeo per l’azione esterna rispetto alla regione artica. Trovo che l’approccio adottato e i messaggi in essa contenuti siano appropriati e giungano al momento più opportuno.</p>
      <p sl="en">La relazione del Parlamento sul Grande Nord costituirà inoltre la base della nostra relazione sui progressi compiuti rispetto alla politica europea sull’Artico, che il Consiglio ci ha chiesto di presentare tra qualche mese. Il testo che redigeremo si rivolgerà a entrambe le istituzioni – Consiglio e Parlamento – e ci auguriamo che entrambe lo troveranno soddisfacente.</p>
    </intervention>
    <intervention id="4-057-000" speaker_id="28617" name="Inese Vaidere" is_mep="True" mode="spoken">
      <p sl="lv">a nome del gruppo PPE. – Signor Presidente, onorevoli colleghi, ringrazio l’onorevole Gahler per l’impegno profuso nel preparare la relazione. Sono veramente lieta che la politica comunitaria per il Grande Nord rientri tra quegli ambiti a cui l’Unione europea si è dedicata in tempi relativamente brevi. La regione artica offre potenzialità decisamente rilevanti: racchiude, infatti, quasi un quarto delle risorse mondiali ancora inesplorate di petrolio e gas, minerali, risorse biogenetiche e ittiche. Si aprono inoltre nuove opportunità per il trasporto marittimo che, in seguito allo scioglimento della calotta polare, ha visto abbreviarsi di quasi il 40 per cento la rotta che collega i paesi dell’Asia. L’Artico ha un potenziale notevole, che deve essere gestito in maniera responsabile: sfruttamento sfrenato e flussi di trasporto selvaggi possono infatti avere conseguenze gravissime per l’ambiente. D’altro canto, bisogna ammettere che lo sfruttamento delle risorse di questa regione può aprire nuove prospettive per la risoluzione non soltanto dei problemi energetici, ma anche di quelli legati alle materie prime e alle risorse alimentari. Le grandi potenze mondiali si contendono il diritto a gestire e sfruttare queste risorse, dal momento che, sebbene la regione sia abitata da circa 3,7 milioni di persone appartenenti a vari popoli indigeni, non si può non considerarla, in una certa misura, come un territorio condiviso da tutto il mondo. Per il momento, le Nazioni Unite non hanno attribuito a nessuno Stato artico un ruolo privilegiato nella gestione della regione; mi auguro che questa situazione rimanga invariata ed è proprio per questo motivo che la nostra politica deve essere responsabile. L’Unione europea deve elaborare una strategia specifica e coordinata per tutti gli ambiti che ruotano intorno al Grande Nord, nonché convenire sulle fonti di finanziamento di tale politica, senza dimenticare temi quali il cambiamento climatico, il benessere e lo sviluppo delle popolazioni locali e la sicurezza energetica. Proprio ai fini di implementare questa politica, sarebbe importante ottenere lo status di osservatore permanente in seno al Consiglio artico. Seppure l’UE non abbia frontiere marittime che affacciano direttamente sull’Artico, può assumere un ruolo di primo piano nell’esplorazione della regione, sia rispetto alle risorse che alle nuove rotte marittime, nonché nel garantire elevati standard di tutela ambientale. Grazie.</p>
    </intervention>
    <intervention id="4-058-000" speaker_id="96684" name="Liisa Jaakonsaari" is_mep="True" mode="spoken">
      <p sl="fi">a nome del gruppo S&amp;D. – Signor Presidente, desidero innanzi tutto ringraziare il relatore, onorevole Gahler, per l’atteggiamento costruttivo e aperto alla collaborazione, riconosciuto puntualmente dal commissario Füle, secondo il quale questa relazione costituirà il terzo pilastro della politica europea per l’Artico.</p>
      <p sl="fi">Non sorprende che la politica sull’Artico stia diventando un punto focale della politica internazionale, dal momento che – come ha ricordato l’oratore che mi ha preceduto – in questa regione si trova un terzo delle risorse mondiali ancora inesplorate di minerali, gas e petrolio. Cambiamento climatico e concorrenza per accaparrarsi queste risorse naturali sono questioni correlate, seppure questa tendenza sia evidentemente trainata dall’economia globale. Fortunatamente, gli sviluppi che hanno interessato la regione dell’Artico sono stati costanti e fondati sulla volontà di cooperazione.</p>
      <p sl="fi">In futuro, la politica sull’Artico fungerà da banco di prova per dimostrare se, insieme, saremo capaci di consolidare la stabilità o invece innescare nuovi conflitti. È importante sfruttare le risorse naturali in maniera attenta e responsabile per evitare una "corsa all’oro" e catastrofi simili a quelle che si sono verificate nel Golfo del Messico.</p>
      <p sl="fi">È importante poter contare su una relazione equilibrata e lanciare la proposta di un Consiglio artico rafforzato, nonché di un maggiore coinvolgimento dell’UE in veste di osservatore. Non dovremmo, tuttavia, farci largo a forza, bensì attivarci attraverso i canali diplomatici, i negoziati, una solida cooperazione politica e, soprattutto, schierarci in prima linea al momento di valutare l’impatto ambientale. Sono particolarmente lieta che la relazione riconosca l’importanza di un centro di informazione dell’UE sull’Artico, che potrebbe essere ospitato dall’Università della Lapponia a Rovaniemi, in Finlandia.</p>
    </intervention>
    <intervention id="4-059-000" speaker_id="28314" name="Anneli Jäätteenmäki" is_mep="True" mode="spoken">
      <p sl="fi">a nome del gruppo ALDE. – Signor Presidente, desidero ringraziare sinceramente l’onorevole Gahler e i relatori ombra. Insieme abbiamo lavorato benissimo ed è importante che la relazione d’iniziativa venga approvata, al fine di dar vita a una proposta che ne sviluppi i punti fondamentali.</p>
      <p sl="fi">La relazione sostiene con forza la necessità di futuri investimenti finalizzati a consentire ai popoli artici di sopravvivere nella regione, nonché sostenere l’occupazione, i trasporti e l’ambiente. Ritengo inoltre particolarmente importante il riconoscimento dello status dei popoli indigeni, specie i Sami, unico popolo indigeno europeo, con cui l’UE, ossia Commissione, Parlamento e Consiglio, devono collaborare su base paritaria.</p>
      <p sl="fi">La relazione riconosce inoltre lo status del Consiglio artico che, secondo il commissario Füle, l’UE era addirittura intenzionata a rafforzare. Personalmente, ho trovato piuttosto deludente che il commissario veda una graduale progressione della cooperazione nella regione artica. L’Unione europea deve ovviamente mostrarsi motivata, pronta a investire e desiderosa di intensificare la cooperazione nella regione, che non deve limitarsi a un progresso graduale, quasi lavorassimo con una mano legata dietro la schiena, ma costituire una priorità.</p>
      <p sl="fi">Mi rallegro, infine, per i previsti investimenti da destinare alla ricerca nell’Artico e per la scelta dell’Università della Lapponia come possibile fulcro di questa iniziativa. L’ateneo merita il plauso per essere l’unico istituto ad essersi impegnato a fondo per l’istituzione di questo centro, dedicandovi tempo e sforzi.</p>
    </intervention>
    <intervention id="4-060-000" speaker_id="97136" name="Indrek Tarand" is_mep="True" mode="spoken">
      <p sl="en">a nome del gruppo Verts/ALE. – Signor Presidente, desidero innanzi tutto esprimere viva gratitudine e congratularmi con il relatore e gli altri relatori ombra per la fattiva cooperazione e la comprensione dimostrata. Ringrazio inoltre gli altri membri del gruppo dei Verdi per la collaborazione e disponibilità.</p>
      <p sl="en">Finalmente possiamo dirci soddisfati del documento cui siamo pervenuti, poiché consente all’UE di procedere in maniera sostanzialmente ragionevole, tenendo in considerazione le aspettative di tutti i soggetti interessati. Sebbene i Verdi, comprensibilmente, si aspetterebbero una posizione ancora più radicale, riteniamo già positivo che la relazione tenga conto delle nostre preoccupazioni e delle proposte che abbiamo sottoposto al relatore sulla base dei dati scientifici, che dimostrano chiaramente massicce alterazioni in atto nell’ecosistema dell’Artico, legate al cambiamento climatico. La situazione impone inoltre di assumere una posizione cauta e solida dal punto di vista scientifico rispetto al futuro sviluppo nella regione.</p>
      <p sl="en">Riteniamo pertanto necessario espandere ulteriormente le ricerche scientifiche, nel contesto di un futuro accordo internazionale, su cui basare le conoscenze internazionali e le decisioni che riguardano l’ecosistema artico, prima che si verifichi qualsiasi sviluppo rilevante. Ringraziamo gli altri gruppi per aver accettato questa proposta, dimostrando che è possibile porre le questioni in maniera congeniale per un’ampia rosa di circoscrizioni. Alcuni scettici qui presenti hanno dichiarato che l’Artico non merita la nostra attenzione, mentre è vero il contrario, soprattutto ora che l’Islanda si appresta a diventare il ventottesimo Stato membro dell’UE.</p>
      <p sl="en">L’Artico è "cool", non soltanto per il cambiamento climatico e il conseguente riscaldamento del Grande Nord, ma anche per le prospettive economiche che si cominciano a intravedere, sebbene portino con sé problemi decisamente complessi. Ritengo dunque che i politici che affrontano queste questioni in maniera responsabile e politicamente attenta siano altrettanto "cool", come tutti coloro che oggi voteranno a favore della relazione Gahler.</p>
    </intervention>
    <intervention id="4-061-000" speaker_id="28358" name="Konrad Szymański" is_mep="True" mode="spoken">
      <p sl="pl">a nome del gruppo ECR. – Signor Presidente, l’Artico è indubbiamente in trasformazione. Le conseguenze più evidenti di questo cambiamento sono nuove rotte per il trasporto e il commercio, e la prospettiva già piuttosto concreta di sfruttare le risorse naturali ed estrarre petrolio e gas. Le reazioni della comunità internazionale sono dissonanti: da un lato abbiamo il costruttivo accordo di delimitazione sul Mare di Barents tra la Russia e la Norvegia, dall’altro il tentativo, sempre della Russia, di perseguire una sorta di politica del fatto compiuto. A questo proposito vedo delinearsi un ruolo decisamente rilevante per l’Unione europea e la comunità internazionale, un aspetto che nella relazione incoraggiamo e che il testo esprime molto bene. Il secondo elemento che abbiamo sottolineato è la necessità di garantire l’accesso paritario e non discriminatorio alle rotte di trasporto, libero da considerazioni giuridiche o normative che potrebbero ostacolarlo. La relazione esprime molto bene questi concetti e saremo lieti di confermarlo con il voto a favore.</p>
    </intervention>
    <intervention id="4-062-000" speaker_id="96854" name="Sabine Lösing" is_mep="True" mode="spoken">
      <p sl="de">a nome del gruppo GUE/NGL. – Signor Presidente, ringrazio sentitamente l’onorevole Gahler per la relazione. Come emerge anche dal documento, l’interesse per le risorse naturali della regione artica è notevole: per effetto del cambiamento climatico, l’estrazione di petrolio, gas e altre risorse diventa via via più agevole, e si è già discusso di uno sfruttamento più efficiente delle rotte di trasporto.</p>
      <p sl="de">Detto questo, è logico aspettarsi un incremento dell’inquinamento nella regione. Lo sviluppo industriale, specie quando comporta l’estrazione di petrolio e gas, l’intensificarsi della pesca per fini commerciali e del traffico marittimo porterà a interferire, se non addirittura distruggere, l’ecosistema estremamente delicato di questa regione, con conseguenze devastanti.</p>
      <p sl="de">La relazione purtroppo si limita a un approccio generico alla questione, senza proporre strategie efficaci per contrastare queste minacce. Non fa, per altro, menzione del fatto che l’UE non è la sola a riconoscere il maggior peso geostrategico dell’Artico: la Russia, gli Stati Uniti, il Canada, la Danimarca e la Norvegia – Stati membri della NATO – hanno già avviato operazioni di militarizzazione, determinati a tutelare i loro interessi nella regione artica.</p>
      <p sl="de">L’attuale situazione dell’Artico è stata determinata dal cambiamento climatico e per evitare conseguenze catastrofiche, è necessario passare quanto prima a fonti di energia rinnovabile. Ciononostante, questa strategia assume una posizione diametralmente opposta.</p>
      <p sl="de">Il gruppo confederale della Sinistra unitaria europea/Sinistra verde nordica chiede di evitare di trasformare l’Artico in un nuovo obiettivo geopolitico. Di concerto con molte altre organizzazioni ambientali, chiediamo una moratoria su nuovi progetti di estrazione petrolifera nell’Artico, nonché un trattato – sull’esempio di quello per l’Antartico – che proibisca l’estrazione delle risorse minerali della regione. Chiediamo infine che la regione sia immediatamente demilitarizzata e dichiarata zona demilitarizzata.</p>
      <p sl="de">Il gruppo GUE/NGL non può appoggiare le conclusioni della relazione di iniziativa e ha pertanto presentato un documento alternativo.</p>
      <a text="(L'oratore accetta di rispondere a un'interrogazione presentata con la procedura del cartellino blu ai sensi dell'articolo 149, paragrafo 8)"/>
    </intervention>
    <intervention id="4-063-000" speaker_id="96684" name="Liisa Jaakonsaari" is_mep="True" mode="spoken">
      <p sl="fi">Signor Presidente, vorrei chiedere alla rappresentante del gruppo confederale della Sinistra unitaria europea/Sinistra verde nordica come possa ritenere possibile una moratoria, dal momento che nessuna delle parti o dei paesi della regione la vuole. Come reagirebbero i popoli indigeni se l’Unione europea tentasse di imporre loro il comportamento da tenere? Il Parlamento ha già sbagliato a imporre il bando sui prodotti di foca, che li ha profondamente irritati; perché peggiorare ulteriormente le cose? È arrivato il momento di giocare la carta della diplomazia e della cooperazione.</p>
    </intervention>
    <intervention id="4-064-000" speaker_id="96854" name="Sabine Lösing" is_mep="True" mode="spoken">
      <p sl="de">Signor Presidente, non sono favorevole a una soluzione del genere né, ovviamente, ad alcuna imposizione dall’alto. Rimangono, tuttavia, irrisolte una serie di questioni: chi è stato consultato? Quali Stati e quali popoli indigeni sono coinvolti? Sono stati consultati i popoli che possono trarre vantaggio dalla situazione e quelli che rischiano di vedere compromessa la propria fonte di sostentamento? Ritengo necessario proseguire il dialogo, dal momento che i negoziati tenuti finora non sono stati sufficienti. Dobbiamo tentare di mantenere la massima apertura possibile, continuando anche a consultare ampie fasce della società e coinvolgere soprattutto i popoli indigeni.</p>
    </intervention>
    <intervention id="4-065-000" speaker_id="4507" name="Bastiaan Belder" is_mep="True" mode="spoken">
      <p sl="nl">a nome del gruppo EFD. – Signor Presidente, vorrei innanzi tutto esprimere profondo apprezzamento per il prezioso lavoro svolto dal relatore Gahler.</p>
      <p sl="nl">L’Artico assume importanza strategica, soprattutto ora che il riscaldamento della regione sembra aver aperto nuove opportunità per il trasporto e l’estrazione delle risorse naturali. Quest’area è caratterizzata inoltre da un ambiente estremamente delicato, specie per effetto dell’inquinamento prodotto da Europa, Nord America, Russia e Cina. Le rivendicazioni nazionali, non sempre chiare, sull’Artico complicano ulteriormente il quadro. Sebbene l’UE non avrà accesso alla costa artica fino a quando l’Islanda non diventerà Stato membro, conta già altri Stati membri in questa regione.</p>
      <p sl="nl">Sono dunque favorevole a una strategia comunitaria per l’Artico che consenta all’UE di assumere una posizione paritaria nei confronti delle altre potenze principali, in particolare la Russia, chiaramente intenzionata a sfruttare questa regione sotto il profilo economico. Nel caso in cui, nei prossimi anni, le attività economiche dovessero intensificarsi, sarà importante assicurare un corretto equilibrio tra la dimensione ambientale e quella economica, coinvolgendo sempre le popolazioni locali. Ottenere lo status di osservatore per l’UE in seno al Consiglio artico rappresenterebbe un passo positivo in questo senso.</p>
    </intervention>
    <intervention id="4-066-000" speaker_id="28255" name="Andreas Mölzer" is_mep="True" mode="spoken">
      <p sl="de">Signor Presidente, com’è noto, le risorse minerarie ancora intatte presenti nell’Artico hanno posto la regione al centro di accese controversie. Si stima che sotto i ghiacci si trovino niente meno che 90 miliardi di barili di greggio. È inevitabile provare un certo fastidio davanti alla prospettiva che proprio British Petroleum, responsabile della catastrofe che ha colpito il Golfo del Messico l’anno scorso, sia ora autorizzata a estrarre risorse in questo delicato ambiente naturale, in condizioni ben più critiche rispetto al Golfo.</p>
      <p sl="de">La regione artica, dopo tutto, costituisce già la destinazione finale delle emissioni di mercurio a livello mondiale. Ciononostante, in ragione della domanda globale di energia, appare quanto meno irrealistica la prospettiva che le risorse petrolifere dell’Artico vengano risparmiate. Mi auguro che l’Unione europea, in forza del ruolo che riveste in seno al Consiglio artico, garantisca l’applicazione di misure di sicurezza più severe, per scongiurare il pericolo che l’ecosistema artico vada incontro allo stesso tragico destino del Golfo del Messico.</p>
      <p sl="de">Dal punto di vista dell’UE, l’Artico è altresì essenziale per lo sviluppo di nuove rotte commerciali: la possibilità di aprire nuovi collegamenti tra Europa, Asia e Nord America consentirebbe immediatamente di evitare gli attacchi dei pirati in Somalia, e renderebbe superflua la missione Atalanta, con un considerevole risparmio per l’Unione europea. Tutto ciò sarebbe possibile sempreché non si spingano le popolazioni Inuit ad iniziative disperate come atti di pirateria, in seguito alla perdita dei loro mezzi di sussistenza. Questo aspetto va tenuto ben presente sia al momento di pianificare le rotte commerciali, sia di estrarre il petrolio.</p>
    </intervention>
    <intervention id="4-067-000" speaker_id="96774" name="Jarosław Leszek Wałęsa" is_mep="True" mode="spoken">
      <p sl="pl">Signor Presidente, desidero anch’io ringraziare l’onorevole Gahler per l’ottima proposta di risoluzione e per la proficua collaborazione.</p>
      <p sl="pl">A mio avviso, l’aspetto più significativo del lavoro svolto su questa relazione è stata la maggiore importanza attribuita alla ricerca e al monitoraggio del cambiamento ambientale: le informazioni acquisite sono infatti essenziali ai fini delle decisioni di ordine politico ed economico. Ho l’impressione che i principali interessi dell’Unione europea ruotino intorno a questioni quali la pesca, i trasporti e le risorse naturali e me ne rammarico, perche è indubbio che la scienza ci permette di valutare il peso dei cambiamenti economici sull’ambiente della regione, un impatto ben più significativo rispetto ad altre aree. L’entità precisa di questo impatto è un quesito a cui soltanto gli esperti possono rispondere.</p>
      <p sl="pl">La ricerca nella regione artica viene purtroppo sempre più spesso limitata dagli Stati che affacciano sull’ Oceano Artico. Negli ultimi due o tre anni, anche nelle zone coperte da convenzioni e trattati internazionali, la liberta di azione e ricerca è stata significativamente ridotta, spesso con il pretesto di tutelare l’ambiente. I processi relativi al clima e agli oceani nella zona artica hanno un effetto notevole sul cambiamento climatico e ambientale: la liberta della ricerca è quindi un elemento chiave per comprendere le dinamiche in atto non soltanto nella regione stessa, ma soprattutto qui in Europa. Il lavoro svolto finora su queste tematiche dagli scienziati dei paesi al di fuori dell’Artico e i fondi investiti ci danno inoltre diritto ad avere voce in capitolo sulle questioni che riguardano la regione polare settentrionale.</p>
    </intervention>
    <intervention id="4-068-000" speaker_id="4544" name="Diana Wallis" is_mep="True" mode="spoken">
      <p sl="en">Signor Presidente, ringrazio l’onorevole Gahler per la relazione dettagliata ed accurata e per la disponibilità al compromesso da lui dimostrata. Ciononostante, temo che ci ritroviamo in mano una lista dei desideri, per quanto ormai fuori stagione, desideri che mettono in secondo piano il principale punto politico.</p>
      <p sl="en">Le precedenti discussioni sulla politica per l’Artico svoltesi in quest’Aula hanno indubbiamente portato alla comunicazione della Commissione. Abbiamo insistito sulla tutela coerente del delicato ecosistema artico, sulla protezione delle ultime aree selvagge, ora diventate un punto critico sotto il profilo ambientale.</p>
      <p sl="en">Ho l’impressione che la nostra posizione rispetto alla sicurezza si sia spostata, poco a poco, verso la sicurezza dell’approvvigionamento energetico e dell’utilizzo delle risorse. Questa impressione trova conferma anche nel recente accordo tra Rosneft e BP, la stessa BP della Deepwater Horizon.</p>
      <p sl="en">Come sottolineato più volte dalla Commissione e non solo, sono numerose le lacune normative sull'Artico e l’impatto ambientale dell’UE in questa regione non è affatto trascurabile.</p>
      <p sl="en">La normativa è frammentaria e vaga e presta il fianco all’intervento delle multinazionali. Potremmo fare meglio, come ci eravamo prefissi inizialmente, determinati ad adottare un approccio ben più coerente. Mi domando, come immagino facciano anche gli altri cittadini, che cosa sia cambiato.</p>
    </intervention>
    <intervention id="4-069-000" speaker_id="4546" name="Struan Stevenson" is_mep="True" mode="spoken">
      <p sl="en">Signor Presidente, mi complimento anch’io con l’onorevole Gahler per l’equilibrata relazione. Nonostante le delicate caratteristiche dell’ecosistema artico, il rialzo dei prezzi del petrolio ha suscitato l’interesse della comunità internazionale per l’estrazione delle risorse di questa zona. Come tutti sappiamo, il petrolio fu estratto per la prima volta nel 1968 dai giacimenti di Prudhoe Bay, in Alaska, ma numerose aree della regione artica rimangono tutt’ora inesplorate.</p>
      <p sl="en">Secondo le stime elaborate da uno studio americano di geologia del 2008, nelle aree a nord del Circolo polare artico sono presenti 90 miliardi di barili di greggio ancora inesplorato e tecnicamente estraibile, nonché 44 miliardi di barili di gas naturale allo stato liquido, ossia una quantità che oscilla tra il 13 e il 20 per cento di tutte le risorse di greggio ancora non scoperte nel mondo. È evidente che l’estrazione di una simile quantità di greggio avrà un impatto enorme sull’Artico, con il rischio di provocare catastrofi ecologiche di portata mondiale. Dobbiamo pertanto riflettere su quanto sia sensato avviare un simile progetto, alla luce degli sforzi per svincolarsi dalla dipendenza dai combustibili fossili e realizzare finalmente una società libera dalla CO2 .</p>
    </intervention>
    <intervention id="4-070-000" speaker_id="37676" name="Søren Bo Søndergaard" is_mep="True" mode="spoken">
      <p sl="da">Signor Presidente, sotto certi aspetti, la comunicazione della Commissione sull’Artico mi ricorda un gatto che si lecca i baffi al pensiero di una ciotola colma di latte. Come abbiamo sentito, indubbiamente il riscaldamento globale e lo scioglimento della calotta polare aprono nuove prospettive in termini di risorse naturali, petrolio, pesca, trasporti, eccetera. L’Unione europea non dovrebbe però farsi troppe illusioni, dal momento che non ha coste sull’Oceano Artico. Da danese, trovo meschino che il mio paese venga preso a pretesto come collegamento tra l’Unione europea e l’Artico. In realtà, l’unico collegamento della Danimarca con l’Artico passa per la Groenlandia, la quale 26 anni fa, con un referendum, ha deciso di uscire dall’Unione europea.</p>
      <p sl="da">L’UE non dovrebbe nemmeno aspettarsi troppo dall’Islanda: la decisione sull’eventuale adesione spetta unicamente ai cittadini islandesi, senza pressioni da parte dell’Unione europea, e al momento non ci sono elementi a indicare una maggioranza della volontà popolare in questo senso.</p>
      <p sl="da">Anziché considerarsi una possibile potenza artica, l’UE dovrebbe piuttosto riconoscere la propria collocazione geografica e impegnarsi a coltivare buoni rapporti con i paesi Nordici occidentali a noi vicini che effettivamente si trovano nella regione artica: Norvegia, Islanda, Groenlandia e le Isole Faroe. Spetta soprattutto al Parlamento europeo adoperarsi a tal fine.</p>
    </intervention>
    <intervention id="4-071-000" speaker_id="96666" name="Timo Soini" is_mep="True" mode="spoken">
      <p sl="fi">Signor Presidente, ci troviamo davanti a una questione importante, che – vista la posizione della Finlandia – conosco molto bene. Per una volta, concordo con gli altri europarlamentari finlandesi quando sostengono che l’Università della Lapponia di Rovaniemi conosce bene queste tematiche. Sono d’accordo anche sulla posizione dei popoli indigeni.</p>
      <p sl="fi">Voterò a favore della relazione, seppure dissento dalle posizioni rispetto al cambiamento climatico, laddove si sostiene la necessità di un accordo basato, per così dire, sul punto di vista dell’UE. Lo scambio di quote di emissioni all’interno dell’UE è stato un fiasco clamoroso: nel 2008 sono emersi abusi, frodi fiscali e ogni genere di truffe, sempre più diffuse, per un valore di 5 miliardi di euro. Lo scambio di quote sostanzialmente non funziona, anzi, è addirittura dannoso. Al suo posto dovremmo adottare un sistema di emissioni specifiche, come avviene per i veicoli, che permetta di identificare chi è responsabile delle emissioni e di quale tipo di emissioni si tratta, anziché allestire un mercato delle indulgenze, dove si mercanteggia il diritto a inquinare. È una questione importante.</p>
      <p sl="fi">Il tema dell’Artico è altrettanto rilevante, sebbene non possa dire con certezza in quale direzione evolverà, se consideriamo le iniziative intraprese di recente dall’UE. I piani a cui l’Unione mette mano non sempre fanno progressi. Il collega danese ha fatto un’osservazione utile a proposito delle regioni artiche: esse godono infatti dei diritti di sovranità, che sono libere di esercitare per prendere decisioni che riguardano le loro questioni interne.</p>
    </intervention>
    <intervention id="4-072-000" speaker_id="96838" name="Cristian Dan Preda" is_mep="True" mode="spoken">
      <p sl="ro">Signor Presidente, innanzi tutto mi congratulo con l’onorevole Gahler per la validissima relazione presentata. Il testo invita Consiglio e Commissione a delineare una specifica politica comunitaria per l’Artico, e sottolinea come l’adesione dell’Islanda offrirebbe all’Unione europea l’opportunità di entrare nel novero dei paesi artici.</p>
      <p sl="ro">In qualità di relatore per l’Islanda, desidero sottolineare la compatibilità delle priorità di questo paese per l’Artico con quelle dell’Unione europea: rafforzare il ruolo politico e amministrativo del Consiglio artico, garantire lo sviluppo sostenibile della regione e sostenere i diritti dei popoli indigeni. L’attuale impegno sia del’Islanda che dell’Unione europea a delineare una strategia per l’Artico può costituire l’occasione per coordinare entrambe queste politiche, anche rispetto alla richiesta da parte dell’Unione europea di ottenere lo status di osservatore permanente in seno al Consiglio artico.</p>
      <p sl="ro">È infine evidente che l’Unione europea può contribuire a un’efficiente governance multilaterale del Grande Nord. All’onorevole Søndergaard vorrei dire che ho ascoltato attentamente il suo commento sulla maggioranza in Islanda e ritengo che ci troviamo davanti a un lungo processo che potrebbe subire numerosi cambiamenti. Ci troviamo nelle condizioni per incoraggiare in questo paese un processo di preadesione responsabile e una discussione sostanzialmente equilibrata sull’Unione europea.</p>
    </intervention>
    <intervention id="4-073-000" speaker_id="28279" name="Justas Vincas Paleckis" is_mep="True" mode="spoken">
      <p sl="lt">Signor Presidente, i miei complimenti all’onorevole Gahler, per aver dimostrato – sebbene sia originario della Germania del sud – profonda conoscenza e attaccamento verso l’Artico e il Grande Nord. Alcuni deputati sostengono che ciascun paese dovrebbe affrontare individualmente eventuali problemi, senza tanto bisogno di coordinamento. Rifiuto categoricamente questa posizione. Per la solida esperienza nella cooperazione e nel muoversi in territori inesplorati, spetta proprio all’Unione europea svolgere un ruolo estremamente rilevante in questa regione. Dopo tutto, la scelta è chiara: scontro, lotta incerta e conflitti, da una parte, dall’altra cooperazione pacifica e una regione che potrebbe essere da esempio per altri paesi del mondo. Da un ulteriore punto di vista: profitto o vantaggi economici, oppure ambiente e conservazione. A mio avviso, l’Unione europea – sempre in prima linea nella lotta al cambiamento climatico – deve continuare a sottolineare questa seconda dimensione, nello sforzo di armonizzare entrambi gli approcci.</p>
    </intervention>
    <intervention id="4-074-000" speaker_id="2125" name="Pat the Cope Gallagher" is_mep="True" mode="spoken">
      <p sl="ga">Signor Presidente, per effetto dei cambiamenti climatici, lo scioglimento dei ghiacci sta determinando notevoli cambiamenti nella regione artica: si aprono nuove rotte marittime, sono disponibili nuove aree di pesca ed emergono migliori opportunità per lo sfruttamento dei giacimenti di greggio e gas.</p>
      <p sl="en">L’UE è impegnata attivamente sulle questioni che riguardano l’Artico: fornisce, per esempio, un importante contributo al finanziamento della ricerca e sviluppo nell’ambito del settimo programma quadro di ricerca e sviluppo. Il Parlamento europeo è coinvolto attivamente nel dialogo con i rappresentanti eletti nell’ambito della commissione permanente di parlamentari artici, e in qualità di presidente della delegazione SINEEA, personalmente rappresento il Parlamento europeo in seno a questa autorevole istituzione.</p>
      <p sl="en">A settembre, il Parlamento ha ospitato per la prima volta l’incontro biennale della commissione permanente. La conferenza ha riscosso grande successo e ha consentito al Parlamento europeo di approfondire e rafforzare le relazioni con i paesi dell’Artico.</p>
    </intervention>
    <intervention id="4-076-000" speaker_id="28155" name="Edit Herczog" is_mep="True" mode="spoken">
      <p sl="hu">Signor Presidente, nemmeno io provengo da un paese che si affaccia sul Circolo polare artico; desidero soltanto rammentare a tutti che il Polo Nord non offre soltanto risorse economiche ed energetiche, ma costituisce altresì uno degli elementi principali del nostro patrimonio naturale. È pertanto essenziale che le aziende che svolgeranno esplorazioni e perforazioni in quest’area non la considerino solo dal punto di vista del profitto che ne possono ricavare, come i cercatori d’oro di un tempo, quanto piuttosto con quel senso di responsabilità europea che è emerso tra il XX e i primi anni del XXI secolo. Non dobbiamo dimenticare che le operazioni sul campo si svolgeranno in condizioni climatiche estremamente difficili e si avvarranno delle tecnologie più recenti: a questo proposito è essenziale non fare concessioni, e anzi pretendere da queste aziende il rispetto di regole e requisiti che permettano di gestire queste operazioni secondo lo standard tecnologico più avanzato, rendendo disponibili, al contempo, fondi per prevenire eventuali catastrofi naturali, come il caso della Deepwater Horizon. È fondamentale rispettare sempre il giusto ordine delle cose: il pianeta, le persone e il prodotto …</p>
      <p sl="en">il pianeta, le persone e il prodotto. Il prodotto, in questo caso, ovviamente è rappresentato dai giacimenti di gas e petrolio. Vi ringrazio per l’attenzione e mi congratulo con il relatore.</p>
    </intervention>
    <intervention id="4-078-000" speaker_id="96827" name="Birgit Schnieber-Jastram" is_mep="True" mode="spoken">
      <p sl="de">Signor Presidente, signor Commissario, onorevoli deputati, ringrazio anch’io il relatore, onorevole Gahler, e tutti i relatori ombra. L’Europa deve costantemente adattarsi a nuove realtà e alle evoluzioni nell’equilibrio del potere politico. In termini di politica per l’Artico, ciò significa comprendere che gli Stati artici intendono occuparsi direttamente dello sviluppo di questa regione, pur restando aperti alla cooperazione. Questi paesi non puntano a nuovi trattati, ma auspicano un’ulteriore evoluzione delle norme esistenti.</p>
      <p sl="de">Il cambiamento climatico e le nuove rotte del trasporto non comportano soltanto rischi, ma possono anche offrire nuove opportunità. Nel caso dell’Artico, per l’UE ciò si traduce nella possibilità di maggiore cooperazione e sviluppo. Dopo tutto, nessuno può pensare di contrastare gli effetti dei cambiamenti climatici individualmente, proprio come non si può pensare di sviluppare il potenziale della regione artica individualmente. L’Unione europea ha inoltre un forte interesse a sviluppare in sicurezza …</p>
      <a text="(Il Presidente interrompe l’oratore)"/>
    </intervention>
    <intervention id="4-079-000" speaker_id="96686" name="Mitro Repo" is_mep="True" mode="spoken">
      <p sl="fi">Signor Presidente, il patrimonio dell’Artico non consiste soltanto in ingenti risorse energetiche e nuove rotte di trasporto, ma anche nei popoli indigeni che lo abitano. L’Artico non è un museo a cielo aperto, bensì un territorio in cui vivono tre milioni e mezzo di persone che hanno il diritto di essere ascoltate, mentre nessuno può sentirsi legittimato a snaturare e depredare questa regione.</p>
      <p sl="fi">In futuro, con l'intensificarsi delle attività industriali, estrattive e di trasporto, aumenterà anche il rischio di catastrofi ambientali. Dobbiamo essere pronti ad assumerci queste responsabilità e il difficile compito di tutelare l’ambiente di questa regione particolarmente vulnerabile.</p>
      <p sl="fi">Un recente studio condotto dall’Università della Lapponia indica come l’Unione europea, inaspettatamente, disponga già di ampi poteri sulla regione artica. Dovrebbe pertanto assumere una posizione più attiva e responsabile, destinando a questa regione investimenti finanziari e concreti, interventi che dipendono anche dall’eventuale adesione dell’Islanda. Concordo anch’io che l’Università della Lapponia a Rovaniemi sia la sede migliore per il centro d’informazione sull’Artico.</p>
    </intervention>
    <intervention id="4-080-000" speaker_id="96685" name="Riikka Manner" is_mep="True" mode="spoken">
      <p sl="fi">Signor Presidente, signor Commissario, mi congratulo con il relatore per l’ottimo equilibrio del testo. Come abbiamo avuto modo di sentire, negli ultimi anni l’interesse per le regioni settentrionali è notevolmente aumentato. È dunque fondamentale che anche l’Unione europea svolga un ruolo attivo in questo senso e s’impegni a ottenere lo status di osservatore permanente al Consiglio artico.</p>
      <p sl="fi">Come già detto, queste regioni hanno potenzialità notevoli, per esempio in termini di risorse naturali. Servono cooperazione e una prospettiva ambiziosa, ma anche investimenti finanziari affinché i popoli che vivono in questa regione possano sfruttare in maniera sostenibile ciò che essa ha da offrire.</p>
      <p sl="fi">Come molti altri colleghi, anch’io sono lieto che la relazione proponga l’istituzione di un centro d’informazione sull’Artico e citi la competenza dell’Università della Lapponia e le ottime strutture di cui dispone.</p>
    </intervention>
    <intervention id="4-081-000" speaker_id="96988" name="Alfreds Rubiks" is_mep="True" mode="spoken">
      <p sl="lv">Signor Presidente, l’argomento oggetto della discussione è indubbiamente molto importante e, a mio avviso, in questo secolo assisteremo a una lotta tra nazioni e tra governi per accaparrarsi le ricchezze dell’Artico. In quest’ottica, dunque, mi rallegro che la discussione odierna verta su questo tema. Su quali premesse si basa la mia conclusione? In questo momento, la Cina sta costruendo una nave rompighiaccio e una serie di paesi che non si affacciano sul Mare del Nord desiderano entrare a far parte del Consiglio artico, e sono lieta che l’Unione europea ne sia membro. Vi sono tuttavia due aspetti da tenere presenti: in primo luogo, raccomanderei alla Commissione di evitare la futura militarizzazione della regione, dal momento che già …</p>
    </intervention>
    <intervention id="4-082-000" speaker_id="96664" name="Anna Rosbach" is_mep="True" mode="spoken">
      <p sl="da">Signor Presidente, la relazione non manca di ricordare i timori rispetto al clima e all’ambiente, ma in realtà tratta della corsa dell’UE alle risorse dell’Artico. Il testo enumera le previste quantità di petrolio, gas, risorse minerali, forestali e ittiche che l’UE sarà in grado di sfruttare nel prossimo futuro. Afferma che l’Unione europea ha ampi territori in Svezia e Finlandia, ma tralascia il fatto che tali aree appartengono, rispettivamente, a Svezia e Finlandia. Sostiene inoltre che l’UE gode della competenza esclusiva in materia di conservazione delle risorse biologiche marine, ma non sarei tanto sicuro che gli Inuit di Groenlandia, Russia e Canada sottoscrivano questa posizione.</p>
      <p sl="da">Il fatto che l’Artico sia scarsamente popolato non significa che chiunque possa fare man bassa delle risorse di questa regione, che non è in grado di sopportare turismo di massa, lo sfruttamento eccesivo delle risorse ittiche e delle materie prime di cui dispone. L’Artico è una regione estremamente delicata, con una tradizione di cooperazione alle spalle, e la maggior parte degli Stati artici non sono membri dell’UE. La Groenlandia, di fatto, si è attivamente ritirata dall’Unione europea, come ricordava l’onorevole Søndergaard.</p>
    </intervention>
    <intervention id="4-084-000" speaker_id="28125" name="Anna Ibrisagic" is_mep="True" mode="spoken">
      <p sl="sv">Signora Presidente, ringrazio l’onorevole Gahler per l’ottima iniziativa. La sua eccellente relazione è molto equilibrata: prende infatti in considerazione la posizione di coloro che intendono sfruttare le risorse naturali, come pure i seri timori per l’effetto sulle condizioni climatiche.</p>
      <p sl="sv">Ritengo che il migliore strumento per tutelare l’Artico sarebbe un accordo globale sul clima, ma nel frattempo occorrono soluzioni a breve termine volte a contenere il riscaldamento della regione. Vorrei che il Parlamento europeo riconoscesse che le emissioni di fuliggine contribuiscono, in misura notevole, al riscaldamento della regione artica. Invito pertanto la Commissione ad apportare le necessarie modifiche alla direttiva sui limiti nazionali di emissione di determinate sostanze inquinanti, affinché siano incluse anche le emissioni di fuliggine.</p>
    </intervention>
    <intervention id="4-085-000" speaker_id="97009" name="Kriton Arsenis" is_mep="True" mode="spoken">
      <p sl="el">Signora Presidente, condivido i commenti di numerosi colleghi, in particolare degli onorevoli Herczog e Repo, che hanno ricordato la rilevanza ambientale di quest’area e l’importanza di tutelare i diritti dei cittadini che vi risiedono. L’Artico è una regione vergine e lontanissima, ciononostante è abitata da popoli con una propria cultura. L’ambiente di questa zona è estremamente importante, come lo è il suo ruolo nella lotta e nell’adattamento al cambiamento climatico. Mi rattrista profondamente vedere che l’Unione europea non si tiri indietro nella gara a chi per primo riuscirà a sfruttare i giacimenti petroliferi di questa regione, in seguito allo scioglimento dei ghiacci. Il fatto che altri lo stiano facendo non ci giustifica ad assumere le stesse posizioni. La nostra voce deve sempre esprimere i nostri valori e dobbiamo in ogni caso agire in difesa di queste risorse e raggiungere l’obiettivo di un’economia a basse emissioni di ossidi di carbonio.</p>
    </intervention>
    <intervention id="4-086-000" speaker_id="23706" name="Miloslav Ransdorf" is_mep="True" mode="spoken">
      <p sl="cs">Signora Presidente, sono tre le principali questioni che riguardano l’Artico. La prima è l’energia: finora si è parlato di petrolio e gas, ma in futuro riguarderà anche il metano, dal momento che sotto il permafrost sono presenti riserve per 300 anni circa. Finora, le istituzioni europee non hanno preso minimamente in considerazione questa questione.</p>
      <p sl="cs">Il secondo tema è il trasporto. L’apertura del passaggio a Nord abbrevia le rotte verso l’Estremo Oriente: sarà infatti possibile viaggiare da Amburgo a Seul in 21 giorni. Questa possibilità potrebbe portare a un notevole risparmio e contribuire a intensificare i contatti tra le due regioni.</p>
      <p sl="cs">La terza questione è l’ambiente, che in futuro sarà minacciato dallo sfruttamento delle risorse energetiche e dall’incremento dei volumi di trasporto. A mio avviso, dovremmo elaborare un piano …</p>
      <a text="(Il Presidente interrompe l’oratore)"/>
    </intervention>
    <intervention id="4-087-000" speaker_id="96695" name="Radvilė Morkūnaitė-Mikulėnienė" is_mep="True" mode="spoken">
      <p sl="lt">Signora Presidente, voglio congratularmi con il relatore, onorevole Gahler, per aver elaborato un’importantissima e necessaria relazione del Parlamento europeo sul Grande Nord e per aver risposto con proposte mirate ed esaurienti alle raccomandazioni della Commissione europea per l’elaborazione di una politica comunitaria per l’Artico. La relazione spazia infatti dalla partecipazione delle popolazioni locali al dialogo, dalla stabilità e sicurezza della regione ai progetti futuri, dalla dimensione ambientale al cambiamento climatico. Un quinto delle risorse ancora non scoperte nel mondo si trovano infatti in questa regione. Per quanto deprecabile, la corsa sconsiderata per accedere alle risorse naturali dell’Artico è un fatto. Occorre pertanto allargare il dialogo, affinché questa regione non diventi teatro della lotta tra Stati e aziende petrolifere, le cui vittime sarebbero, in primo luogo, gli abitanti locali e l’ecosistema artico, che è particolarmente sensibile. La relazione prevede un progressivo intensificarsi dei progetti di perforazione nella regione artica, dove gli effetti dei cambiamenti climatici sono particolarmente evidenti. Ritengo dunque giusto e particolarmente importante ricordare che una valutazione dell’impatto ambientale …</p>
    </intervention>
    <intervention id="4-088-000" speaker_id="96668" name="Seán Kelly" is_mep="True" mode="spoken">
      <p sl="en">Signora Presidente, sono lieto di constatare che l’Unione europea sta elaborando politiche e strategie per ampie regioni quali il Baltico, il Danubio, l’Atlantico, da dove vengo io, e che oggi discuta del Grande Nord.</p>
      <p sl="en">Nell’affrontare questo tema, è importante che l’UE assuma un atteggiamento diplomatico, piuttosto che didattico; dobbiamo mostrarci aperti alla cooperazione e all’esplorazione, anziché desiderosi di imporre la nostra volontà e di perseguire ciecamente lo sfruttamento delle risorse. Considerata l’importanza dei popoli indigeni, a loro va accordata la precedenza in ogni genere di considerazione, e ci sono aziende e Stati che ora guardano avidamente al Nord e alle risorse che esso offre in termini di combustibili fossili, zone di pesca e probabilmente nuove opportunità per il trasporto marittimo. Alla luce dei suoi trattati e della sua stessa ragion d’essere, l’Unione europea non è nella posizione di tenere in equilibrio l’ago della bilancia.</p>
      <p sl="en">Un ultimo commento: in quanto membro della delegazione per le relazioni con il Canada, propongo di delineare una posizione collegiale con questo paese e con altri che ne condividano le posizioni per assicurare il fair play sul Grande Nord, specie per quanto attiene ai popoli indigeni.</p>
    </intervention>
    <intervention id="4-089-000" speaker_id="96981" name="Franz Obermayr" is_mep="True" mode="spoken">
      <p sl="de">Signora Presidente, lo sfruttamento indiscriminato delle materie prime, gli interessi strategici, il cambiamento climatico e, non ultimo, l’intensificarsi del turismo minacciano di distruggere questo delicato ecosistema relativamente autosufficiente e quindi estremamente sensibile. Occorre pertanto trovare un equilibrio tra sfruttamento e massima tutela di questo vulnerabile sistema, un obiettivo che non può essere raggiunto senza imporre restrizioni all’estrazione delle materie prime e ai relativi metodi, come pure al turismo e alla navigazione commerciale.</p>
      <p sl="de">La notizia dei progetti congiunti tra BP e il gruppo petrolifero statale russo Rosneft per l’estrazione di petrolio e gas non sembrano puntare verso l’obiettivo dell’estrazione prudente delle materie prime, anzi!</p>
      <p sl="de">Appare quindi evidente che la tutela dell’Artico è una questione che travalica gli interessi strategici ed economici nazionali e deve quindi rappresentare una tematica centrale per l’UE.</p>
    </intervention>
    <intervention id="4-090-000" speaker_id="96682" name="Sari Essayah" is_mep="True" mode="spoken">
      <p sl="fi">Signora Presidente, ringrazio il relatore, onorevole Gahler, e i relatori ombra per l'eccellente relazione, che tocca numerosi ambiti in maniera molto equilibrata. La relazione tratta infatti del potenziale della regione artica, delle sue abbondanti risorse naturali, delle materie prime e delle risorse energetiche, delle nuove rotte del trasporto e del turismo, senza peraltro tralasciare di sottolineare quanto sia vulnerabile il delicato ecosistema dell'Artico e le popolazioni indigene che lo abitano. Tutto ciò ci impone di adottare una condotta estremamente responsabile e una valida strategia per l'Artico.</p>
      <p sl="fi">Concordo inoltre con gli altri deputati finlandesi che hanno espresso soddisfazione per la relazione laddove riferisce positivamente dell'iniziativa intrapresa dall'Università della Lapponia di istituire al suo interno un centro d'informazione dell'UE sull'Artico. Attendo con grande interesse la relazione della Commissione sulla politica per l'Artico che il Commissario Füle ci ha promesso.</p>
    </intervention>
    <intervention id="4-091-000" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione. – Signora Presidente, la discussione odierna è stata indubbiamente molto interessante: ci ha dimostrato quanti temi importanti rientrino nella cooperazione sull’Artico e i diversi gradi di sensibilità presenti nella nostra società rispetto al futuro di questa regione. Vorrei commentare cinque punti emersi dalla discussione odierna.</p>
      <p sl="en">Primo, il centro d’informazione sull’Artico. Sia la comunicazione della Commissione del 2008 che le conclusioni del Consiglio del 2009 invitano la Commissione a vagliare la possibilità di istituire un nuovo centro d’informazione sull’Artico. Stiamo valutando le varie opzioni nell’Unione europea, incluso il centro lappone di Rovaniemi, in Finlandia, e soprattutto il ruolo di questo eventuale centro.</p>
      <p sl="en">Secondo, l’Unione europea è l’unico soggetto interessato all’Artico ad aver riconosciuto fin da subito la propria responsabilità, insieme a tutte le altre aree industrializzate, nei cambiamenti in atto nella regione. La comunicazione della Commissione accorda la priorità alla tutela dell’ambiente, aspetto mantenuto invariato nelle conclusioni del Consiglio del 2009.</p>
      <p sl="en">Terzo, siamo orgogliosi dei cittadini europei Sami, come pure delle misure previste dai trattati comunitari e dalla politica regionale europea che a loro si rivolgono. La cooperazione transfrontaliera, lo strumento europeo per la democrazia e i programmi per i diritti umani mirano a sostenere il popolo Sami della Russia nordoccidentale e altri popoli indigeni della regione di Barents.</p>
      <p sl="en">Quarto, l’Unione europea e gli Stati membri sono il motore della ricerca sull’Artico a livello mondiale, e ne siamo fieri. Anche il quinto programma quadro fa menzione di questo aspetto e nel complesso, attraverso il quinto, sesto e settimo programma quadro, l’UE sta investendo 200 milioni di euro in questo campo. Ciononostante, il tentativo di assumere in maniera unilaterale un ruolo prominente in tutte le politiche e, in generale, nella politica sull’Artico, senza peraltro essere un paese costiero di questa regione, non è un passo prudente.</p>
      <p sl="en">Quinto, nel 2010 la Commissione ha approvato una comunicazione sulle trivellazioni offshore, a cui dovrebbero conformarsi le nostre iniziative in tutto il mondo, anche nell’Artico, e che raccomanda un approccio improntato alla cautela. Questa posizione è perfettamente in linea con i principi dell’UE sulla tutela dell’Artico e con la volontà di esigere gli standard ambientali più rigorosi.</p>
      <p sl="en">Signor Presidente, onorevoli deputati, la relazione del Parlamento sul Grande Nord offre una panoramica completa delle attività, degli interessi e delle responsabilità dell’Unione europea nella regione artica. Consolida inoltre l’equilibrato approccio comunitario all’Artico, armonizzando gli aspetti della tutela e dello sviluppo sostenibile della regione. Siamo convinti che sia un obiettivo alla nostra portata e che l’Unione europea diventerà un essenziale punto di riferimento per la cooperazione circumpolare nell’Artico.</p>
    </intervention>
    <intervention id="4-092-000" speaker_id="2341" name="Michael Gahler" is_mep="True" mode="spoken" role="relatore">
      <p sl="de">Signora Presidente, desidero anch’io ringraziare tutti coloro che hanno preso la parola. Signor Commissario, vorrei chiarire che, nel riferirmi alla politica relativa ai nostri vicini nel Grande Nord, non intendevo affermare che lei abbia ingaggiato una lotta per l’autorità con la Baronessa Ashton.</p>
      <p sl="de">Quasi tutti gli interventi hanno ribadito che la sfida cui ci troviamo davanti consiste nel dimostrare con la nostra politica che diversi interessi e attività sono riconciliabili o devono essere resi tali.</p>
      <p sl="de">Ritengo che la Norvegia ce ne offra un esempio, come se si trattasse di una sorta di microcosmo: si pratica la pesca, si eseguono perforazioni per l’estrazione di petrolio e gas, si applicano gli standard ambientali più elevati sia in mare che sulla terraferma e si sviluppano le regioni più settentrionali per le popolazioni che le abitano. Se riusciremo ad applicare lo stesso principio all’intera regione attraverso la cooperazione con le comunità locali, saremo un esempio per altre regioni sensibili. La realtà politica è cambiata, nel senso che non crediamo di poter costringere gli altri ad accettare la nostra volontà, ma dobbiamo accettare la sfida di raggiungere tutti gli obiettivi contemporaneamente: servono elevati standard di tutela ambientale, un’azione mirata a contenere il cambiamento climatico, una politica sostenibile per la pesca, assicurare lo sviluppo delle rotte di trasporto e uno sviluppo accettabile per le comunità locali. Se ci impegniamo a fissare questi obiettivi e a perseguirli, otterremo un risultato importante in collaborazione con i nostri partner, a tutto vantaggio della regione e nostro.</p>
      <p sl="de">Rinnovo ancora una volta il mio grazie a tutti i relatori ombra. Sono ansioso di seguire il prosieguo della discussione sulla relazione. Questo dibattito non dovrebbe esaurirsi con la votazione.</p>
    </intervention>
    <intervention id="4-093-000" speaker_id="96639" name="President" is_mep="True" mode="spoken">
      <p sl="it">La discussione è chiusa.</p>
      <p sl="it">La votazione si svolgerà più tardi.</p>
    </intervention>
  </section>
  <section id="creitem5" title="5. Composizione delle commissioni e delle delegazioni: vedasi processo verbale"/>
  <section id="creitem6" title="6. Una strategia UE per il Mar Nero (discussione)">
    <intervention id="4-096-000" speaker_id="96639" is_mep="True" mode="spoken" role="Presidente">
      <p sl="unknown">L’ordine del giorno reca la relazione (A7-0378/2010), presentata dall’onorevole Ungureanu a nome della commissione per gli affari esteri su una strategia UE per il Mar Nero (2010/2087(INI)).</p>
    </intervention>
    <intervention id="4-097-000" speaker_id="96835" name="Traian Ungureanu" is_mep="True" mode="spoken" role="relatore">
      <p sl="en">Signora Presidente, proprio tre anni fa, il Parlamento europeo avvallava la sinergia del Mar Nero. È stato un primo passo verso una politica coerente in quella che è una delle regioni più sensibili d’Europa, un passo nella giusta direzione perché il Mar Nero è oggi visto – e temuto – come spazio di convergenza di speranze, forze e ambizioni in ambito politico, strategico e di sicurezza.</p>
      <p sl="en">Oggi abbiamo la possibilità di sviluppare ulteriormente la nostra politica in questa regione. L’Assemblea può svolgere un ruolo cruciale nel far crescere le politiche dell’Unione europea fino a farle diventare una strategia europea a tutti gli effetti. È questa l’idea centrale della relazione che ho presentato con il sostegno degli onorevoli colleghi della commissione per gli affari esteri e di tutto il Parlamento.</p>
      <p sl="en">Perché una nuova relazione sul Mar Nero e perché una strategia sul Mar Nero? Alcuni ritengono che il Mar Nero sia un mare piccolo. È vero, ma se alla carta geografica sostituiamo una carta strategica, il Mar Nero diventa enorme. C’è poi un altro fattore: il Mar Nero diventa sempre più nero.</p>
      <p sl="en">Con l’adesione della Bulgaria e della Romania all’Unione europea il Mar Nero è diventato in parte un bacino interno dell’UE. Gli sviluppi nella regione, tuttavia, sono spesso imprevedibili: le tensioni si accumulano e le incomprensioni abbondano. Secondo una breve analisi della regione, in questa zona permangono o vanno addirittura rafforzandosi elementi negativi. La guerra fra Russia e Georgia del 2008, i conflitti irrisolti e cosiddetti “congelati”, e il preoccupante sgretolarsi della democrazia in Ucraina e in Russia sono tutti sviluppi molto gravi nonché esempi evidenti dei rischi che la regione pone sotto il profilo della sicurezza.</p>
      <p sl="en">Se esaminiamo i risultati attuali delle iniziative dell’Unione europea nella regione, ci appaiono quanto meno variegati. L’approccio della politica europea per il Mar Nero non prevede meccanismi di monitoraggio, valutazione e follow up. Il Mar Nero non è sufficientemente visibile nelle discussioni a Bruxelles e il finanziamento dell’UE a questa regione è frammentato e complesso.</p>
      <p sl="en">Pur sviluppando i punti di forza della sinergia del Mar Nero da noi adottata tre anni orsono, una nuova strategia per questa regione dovrebbe introdurre una politica più forte e strumenti concreti. Vorrei ricordare soltanto due delle raccomandazioni contenute nella relazione. La prima riguarda la disponibilità di risorse adeguate: se l’Unione europea vuole svolgere un ruolo chiave nel Mar Nero, deve dedicare a questo spazio risorse adeguate sia sotto il profilo finanziario sia sotto quello umano. È dunque fondamentale che si crei nel bilancio dell’Unione europea una voce separata. La seconda raccomandazione prevede l’elaborazione di un piano d’azione dell’UE con obiettivi e compiti chiari, fra i quali la convocazione di incontri periodici a livello ministeriale che riuniscano i diversi paesi.</p>
      <p sl="en">La strategia dell’Unione europea per il Mar Nero non dovrebbe sottovalutare o sopravvalutare nessuno Stato di questa regione. I principi di piena inclusione e appartenenza regionale dovrebbero trovare riscontro in un ruolo di primo piano che la Turchia e la Russia, ma anche tutti gli altri partner regionali, svolgerebbero per garantire il successo della cooperazione regionale.</p>
      <p sl="en">Vorrei in conclusione ringraziare tutti i miei colleghi per il contributo costruttivo alla versione finale di questa relazione. Siamo tutti d’accordo, credo, sul fatto che l’Assemblea si aspetta dalla Commissione e dal Consiglio un impegno a tradurre questa relazione in realtà. Il coinvolgimento strategico e fruttuoso dell’Unione europea nella regione del Mar Nero dovrebbe essere una realtà.</p>
    </intervention>
    <intervention id="4-098-000" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione. – Signora Presidente, sono particolarmente lieto della priorità annessa dal Parlamento europeo alla regione del Mar Nero. Si tratta di una regione importante per l’Unione europea e, come riconoscimento della sua grande valenza per noi, è necessario che ci concentriamo su di essa.</p>
      <p sl="en">Desidero ringraziare e congratularmi con il relatore della commissione per gli affari esteri, onorevole Ungureanu, per la sua relazione eccellente e molto concreta La relazione e le sue raccomandazioni sono interessanti e innovative per moltissimi aspetti.</p>
      <p sl="en">Dopo l’ultimo allargamento, il Mar Nero è divenuto un mare europeo. Abbiamo delle responsabilità nei suoi confronti, le stesse responsabilità che abbiamo verso tutti gli altri bacini ai nostri confini. Dobbiamo farci carico di questa nuova responsabilità con grande determinazione.</p>
      <p sl="en">Disponiamo già di un’iniziativa per questa regione in seno alla politica europea di vicinato: la sinergia del Mar Nero. Dobbiamo tuttavia riconoscere che l’attuazione di tale iniziativa si è rivelata ben più difficile di quanto avessimo creduto. Non tutte le nostre iniziative vengono accolte con entusiasmo unanime nella regione.</p>
      <p sl="en">Proprio per questo motivo il Parlamento ha optato per un’impostazione fondata sull’appartenenza regionale e sulla promozione del dialogo. Ritengo sia questo per noi l’approccio giusto da adottare ora, ma il nostro impegno sarà credibile solo se e quando apporterà benefici concreti alle popolazioni di questa regione.</p>
      <p sl="en">La relazione sullo sviluppo di una nuova strategia europea per il Mar Nero rappresenta, quindi, il nostro impegno nei confronti di questa regione e di quegli Stati membri che a essa appartengono, impegno che prevede il nostro pieno sostegno per affrontare le sfide poste loro da quella specifica situazione geografica.</p>
      <p sl="en">È nostra convinzione che una strategia per il Mar Nero non dovrebbe essere vista come una sostituzione degli sforzi esistenti, in particolare della sinergia del Mar Nero. Dovrebbe piuttosto essere un quadro generale che funga da riferimento per tutte le attività dell’Unione europea nella regione.</p>
      <p sl="en">La strategia per il Mar Nero può essere l’occasione ideale per rivedere i nostri interessi nella regione – interessi di ordine strategico, politico ed economico – e per discutere di come possano essere raggiunti. Il Parlamento ha individuato gli ambiti più appropriati nei quali tale strategia va sviluppata, ad esempio la governance, la sicurezza e l’energia, i trasporti, l’ambiente, il commercio, lo sviluppo economico locale e quello sociale e umano.</p>
      <p sl="en">La definizione di questa strategia può inoltre consentire l’aggiunta di una dimensione marittima alle attività in corso nella regione. La Commissione sta attualmente sviluppando un pacchetto generale che comprende le iniziative di politica marittima, la gestione delle risorse naturali e la lotta alle attività di pesca illegali.</p>
      <p sl="en">Abbiamo la possibilità di attingere alle conoscenze acquisite con altre strategie, ad esempio quella per la regione del Mar Baltico e del Danubio. Anzi, la strategia per il Danubio richiederà ovvie interazioni con quella per il Mar Nero. Siamo tuttavia consapevoli del fatto che ogni bacino europeo è diverso. Occorre quindi garantire che tutte le future strategie dell’Unione europea siano adeguate rispetto alle loro caratteristiche settoriali, negli ambiti dello sviluppo economico e sociale, dell’ambiente e dell’energia, delle infrastrutture e delle risorse naturali.</p>
      <p sl="en">La relazione sullo sviluppo di una strategia dell’Unione europea per il Mar Nero ci offre una panoramica delle sfide che la regione dovrà affrontare in futuro, ma permetterà anche di stabilire solidi canali di contatto con i paesi partner per garantire un’agevole e rapida attuazione. Dobbiamo cogliere questa opportunità per avviare ampie consultazioni con tutte le parti interessate, a partire dai nostri partner nella regione e con la partecipazione del Parlamento.</p>
      <p sl="en">La relazione, lo ripeto, è particolarmente opportuna e siamo pronti ad attingere alle sue raccomandazioni. Il Servizio europeo per l’azione esterna e i servizi competenti della Commissione non lesineranno alcuno sforzo per approntare una strategia per il Mar Nero rispetto alla quale chiederemo il sostegno del Parlamento e del Consiglio.</p>
    </intervention>
    <intervention id="4-099-000" speaker_id="38613" name="Metin Kazak" is_mep="True" mode="spoken">
      <p sl="bg">relatore per parere della commissione per il commercio internazionale – Signora Presidente, signor Commissario, onorevoli colleghi, desidero congratularmi con l’onorevole Ungureanu. In qualità di relatore per parere della commissione per il commercio internazionale sono lieto che alcune delle nostre proposte siano state incluse nel testo principale della relazione.</p>
      <p sl="bg">È per me motivo di soddisfazione il fatto che, come già ricordato, dopo l’adesione della Bulgaria e della Romania nel 2007, il Mar Nero sia divenuto, per così dire, un mare “europeo”, che richiede una strategia globale europea dotata di ingenti risorse amministrative e finanziarie e gestita con un buon coordinamento e trasparenza.</p>
      <p sl="bg">Uno degli aspetti centrali è l’integrazione nella nuova strategia di un approccio basato su progetti. Particolare attenzione deve essere prestata ad ambiti di comune interesse, ad esempio l’ambiente, l’energia, i trasporti e le infrastrutture, che rivestono un’importanza decisiva per lo sviluppo sostenibile della regione.</p>
      <p sl="bg">Occorre altresì un’intensa cooperazione a livello parlamentare, che coinvolga, per esempio, istituzioni come l’Assemblea parlamentare dell’Organizzazione per la cooperazione economica del Mar Nero, l’OMC e la Banca per il commercio e lo sviluppo del Mar Nero. Sono inoltre convinto che dovremmo prendere in considerazione altre iniziative regionali senza tuttavia permettere che la nostra strategia si perda in esse.</p>
    </intervention>
    <intervention id="4-100-000" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">relatore per parere della commissione per l’industria, la ricerca e l’energia. – Signora Presidente, la commissione per l’industria, la ricerca e l’energia sostiene la piena integrazione normativa e commerciale sulla base della legislazione dell’UE in materia di energia e ambiente, e incoraggia l’adesione di paesi della regione allargata del Mar Nero al trattato che istituisce la Comunità dell’energia nonché l’assistenza da parte dell’UE, della BEI e della BERS ai fini della modernizzazione delle infrastrutture energetiche in tale regione.</p>
      <p sl="ro">Noi sottolineiamo il valore aggiunto europeo e l’importanza del corridoio meridionale del gas come mezzo per migliorare la sicurezza dell’approvvigionamento dell’Unione europea. Progetti come il gasdotto Nabucco, della massima priorità per l’Unione europea, unitamente al gasdotto transadriatico, all’oleodotto paneuropeo, all’interconnettore Turchia-Grecia-Italia o a quello Azerbaigian-Georgia-Romania, evidenziano sia l’importanza del coinvolgimento dell’UE nella regione del Mar Nero sia la necessità di aumentare ulteriormente la cooperazione fra i paesi che si affacciano su questo bacino. Noi ribadiamo l’importanza di creare nella regione allargata del Mar Nero una rete regionale di ricerca e formazione che si colleghi a GEANT e invitiamo la Commissione a proseguire il finanziamento di progetti di ricerca.</p>
      <p sl="ro">Vorrei concludere, signora Presidente, con un appello alla Commissione, affinché sviluppi una strategia europea e un piano d’azione per questa regione. Noi riteniamo che sia indispensabile stabilire un legame fra tale strategia e quella per il Danubio.</p>
    </intervention>
    <intervention id="4-101-000" speaker_id="39711" name="Victor Boştinaru" is_mep="True" mode="spoken">
      <p sl="en">relatore per parere della commissione per lo sviluppo regionale. – Signora Presidente, signor Commissario, la regione del Mar Nero riveste evidente importanza per l’Unione europea dal punto di vista dei trasporti, dell’energia, della stabilità, della sicurezza e dell’ambiente. Proprio per questo motivo la strategia dell’Unione europea per il Mar Nero avrà un impatto certamente molto positivo sulla regione e sull’UE nel suo complesso.</p>
      <p sl="en">La commissione per lo sviluppo regionale ritiene che tale strategia possa assicurare la crescita e lo sviluppo sostenibile della regione, ma è altresì convinta che, per garantirne la piena efficacia, sia necessario coinvolgere tutti gli Stati dell’area, a prescindere dalla loro appartenenza all’Unione europea. Questa strategia richiede un coordinamento degli interventi – ma come si può procedere a un coordinamento senza la piena partecipazione di tutti i paesi? Sarà indubbiamente necessario un coordinamento con la strategia per il Danubio, che presto dovrebbe divenire una delle più importanti priorità della presidenza ungherese.</p>
      <p sl="en">Dovremmo promuovere il ricorso a un approccio integrato e alla cooperazione transfrontaliera fra le regioni in tutti gli ambiti della strategia ma, in particolare, nel settore dei trasporti, dell’energia e dell’ambiente.</p>
    </intervention>
    <intervention id="4-102-000" speaker_id="1263" name="Elmar Brok" is_mep="True" mode="spoken">
      <p sl="de">a nome del gruppo PPE. – Signora Presidente, signor Commissario, onorevoli colleghi, vorrei ringraziare il relatore per l’eccellente lavoro svolto e per essere riuscito a raccogliere moltissimi spunti in un testo ampio e completo che ci sarà di grande ausilio nelle nostre attività future.</p>
      <p sl="de">Va detto che questa cooperazione nella regione del Mar Nero non va confusa con il partenariato orientale o con le nostre relazioni strategiche con la Turchia e la Russia. Questi ultimi sono due ambiti diversi e la cooperazione con il Mar Nero non va a sostituirli. D’altro canto, mi sembra particolarmente affascinante la possibilità di riunire questi gruppi diversi su alcuni temi per produrre una politica coerente che sia nel nostro interesse e, al contempo, vada a beneficio dei paesi in questione. Una tale cooperazione può contribuire ad avvicinare interessi politici ed economici contrastanti, rendendo meno drammatiche e pericolose le dispute future e impedendo, per esempio, che il nostro lavoro in seno al partenariato orientale sia percepito come attività diretta contro un soggetto particolare, mentre tutti gli sforzi devono essere intesi come complementari. In una prospettiva europea, tuttavia, una simile cooperazione non dovrebbe impedirci di attenderci dal partenariato orientale con questi paesi risultati diversi rispetto a quelli conseguiti con le strategie di sviluppo per la Russia, ad esempio. Simili distinzioni devono esserci permesse, come senza dubbio saprà il Commissario Per questa ragione, tuttavia, la cooperazione con il Mar Nero è nell’interesse dell’Unione europea, della Russia, della Turchia e degli altri paesi della regione – la maggior parte dei quali appartiene al partenariato orientale. Sono dell’avviso che ciò contribuirà in modo significativo alla stabilità politica ed economica dell’Europa e mi auguro che potremo lavorare a stretto contatto con il Commissario per compiere progressi in questo ambito.</p>
    </intervention>
    <intervention id="4-103-000" speaker_id="33984" name="Ioan Mircea Paşcu" is_mep="True" mode="spoken">
      <p sl="en">a nome del gruppo S&amp;D. – Signora Presidente, il Mar Nero è una porta d’ingresso e di uscita per l’Europa e come tale dovrebbe pertanto essere considerato. Non si tratta di un luogo remoto di nessuna importanza che, di tanto in tanto, balza alla nostra attenzione.</p>
      <p sl="en">La verità è che questa regione è già comparsa – e continuerà a comparire – nel nostro ordine del giorno a causa, per esempio, dell’interruzione del transito di gas nel 2006 e nel 2008 o della guerra in Georgia nello stesso anno. Nonostante le evidenze e l’importanza riconosciuta di questa regione, il Mar Nero non riceve ancora dall’Unione europea l’attenzione che merita, quella stessa Unione europea che, in un certo senso, aveva il dovere di affrontare queste problematiche dopo l’adesione di Romania e Bulgaria nel 2007.</p>
      <p sl="en">A posteriori, la sinergia del Mar Nero, elaborata poco tempo dopo l’adesione di questi due paesi, appare un documento redatto frettolosamente per coprire un “vuoto” o un “buco nero” – a voi la scelta – che l’Unione europea si era trovata a dover affrontare quasi dall’oggi al domani. È significativo, in questo senso, il fatto che non sia accaduto nulla di rilevante dalla prima revisione dell’iniziativa nel 2008 – sebbene, come ricorda la relazione, la sua attuazione non si trovi in una fase particolarmente avanzata.</p>
      <p sl="en">Ritengo che siano due le motivazioni. In primo luogo, esistono da parte degli Stati membri dell’Unione europea un evidente disinteresse e una mancanza di volontà ad affrontare con decisione il tema posto da questa regione. Ora che scarseggiano i mezzi, inoltre, questa volontà si fa sempre più piccola.</p>
      <p sl="en">In secondo luogo, il presupposto iniziale sui si fondava la sinergia – e segnatamente che l’area diventasse una regione coesa e in grado di cooperare per poter ottenere l’attenzione e il sostegno materiale dell’Unione europea – non teneva conto di una semplice verità: appena vent’anni prima la regione aveva un aspetto completamente diverso. Credere che una regione tanto complessa e diversa possa divenire coesa e sviluppare un’unica identità in un periodo così breve è una dimostrazione di mancanza di realismo o – odio doverlo dire – di malafede. Forse, nel contesto di una revisione del partenariato orientale, la situazione migliorerà.</p>
    </intervention>
    <intervention id="4-104-000" speaker_id="97019" name="Ivo Vajgl" is_mep="True" mode="spoken">
      <p sl="sl">a nome del gruppo ALDE. – Signora Presidente, ringrazio l’onorevole Ungureanu per la relazione elaborata con tanto impegno e che apre la porta alla cooperazione. Il testo attira nuovamente la nostra attenzione su una regione caratterizzata dalla diversità. Diversità di sistemi politici, tradizioni culturali, religione, status e ambizioni in termini di avvicinamento all’Unione europea, grado di sviluppo economico, disponibilità di risorse naturali, senza dimenticare, naturalmente, la nuova condizione di tre paesi della regione che oggi sono Stati membri dell’UE.</p>
      <p sl="sl">La regione del Mar Nero riveste per noi particolare interesse a causa della sua posizione geostrategica che si accompagna o a valore aggiunto o a rischi gravi per la nostra sicurezza. A questo proposito, vorrei sottolineare in modo particolare la sicurezza energetica e la garanzia di un approvvigionamento energetico sostenibile per l’Unione europea, le infrastrutture e la possibilità di influire sulla risoluzione dei conflitti e delle problematiche irrisolte nella regione, nonché lo sviluppo di partenariati con la Russia e la Turchia. Tutti questi obiettivi potranno essere conseguiti con un maggiore coinvolgimento dei paesi nella regione e con la partecipazione di tutti gli Stati membri dell’Unione europea e di altre organizzazioni e reti presenti nel Mar Nero, incluse le reti delle organizzazioni della società civile; proprio quest’ultime richiedono una speciale attenzione e un riconoscimento da parte nostra.</p>
      <p sl="sl">Non abbiamo bisogno di nuove istituzioni per raggiungere i nostri scopi, occorre invece garantire un regolare finanziamento e un più forte impegno politico. Signor Commissario, sono certo che lei saprà utilizzare al meglio questa relazione e sono lieto di poter collaborare con lei.</p>
    </intervention>
    <intervention id="4-105-000" speaker_id="96731" name="Werner Schulz" is_mep="True" mode="spoken">
      <p sl="de">a nome del gruppo Verts/ALE. – Signora Presidente, signor Commissario, onorevoli colleghi, se vogliamo che il Mar Nero diventi un’area di stabilità, sicurezza, democrazia e prosperità e che queste sfide e opportunità diventino realtà, dobbiamo sviluppare una strategia generale. Questo è lo scopo della risoluzione in esame che ha, pertanto, il sostegno del mio gruppo. Il nostro appoggio è anche dovuto al fatto che alcune delle nostre proposte sono state riprese nel testo, per esempio quelle riguardanti i conflitti non risolti nella regione, il miglioramento della cooperazione con la società civile, il sostegno ai progetti people-to-people e la promozione dei progetti su piccola scala nel contesto della cooperazione transfrontaliera.</p>
      <p sl="de">Vorremmo inoltre che si introducessero una politica sostenibile per l’energia e una maggiore efficienza energetica e che si creassero reti fra università e studenti. Mi sento, tuttavia, di criticare la mancanza di una posizione coerente rispetto al tema delle infrastrutture energetiche della regione – mi riferisco a questo proposito a Nabucco e a South Stream. Non riesco a capire perché non sia stato accolto il nostro appello a un più rigoroso monitoraggio delle piattaforme petrolifere nel Mar Nero. Meccanismi di monitoraggio sono assolutamente indispensabili alla luce della catastrofe che ha colpito il golfo del Messico. Per questo motivo oggi presentiamo di nuovo un emendamento in questo senso.</p>
    </intervention>
    <intervention id="4-106-000" speaker_id="96793" name="Paweł Robert Kowal" is_mep="True" mode="spoken">
      <p sl="pl">in nome del gruppo ECR. – Signora Presidente, signor Commissario, ritengo che il documento presentato meriti il nostro appoggio. A nome del mio gruppo, esprimo quindi il nostro sostegno. Desidero sottolineare che la sinergia del Mar Nero deve essere rivista, oggi. Le più nobili intenzioni non sempre si sono tradotte in un uso efficace della sinergia e sono lieto che il relatore lo abbia evidenziato. Credo, pertanto, che il compito più importante per il Commissario Füle sia di cercare di mettere ordine fra le nostre iniziative in questa regione europea e mostrare che la nostra priorità è la politica di vicinato e che tutti gli altri aspetti devono cadere in secondo piano in questo contesto. Sono dell’avviso che questa impostazione garantirà l’efficacia futura della sinergia del Mar Nero, soprattutto nel settore dell’energia. Tale sinergia potrebbe inoltre rivelarsi uno strumento utile se decideremo di appoggiare la Georgia nel processo di trasformazione democratica ed economica che il paese ha avviato negli ultimi anni. Il primo passo, il più importante, tuttavia, consiste oggi nell’organizzare iniziative in questa parte d’Europa che siano non solo motivo d’orgoglio per noi, ma permettano anche il raggiungimento di alcuni obiettivi specifici.</p>
    </intervention>
    <intervention id="4-107-000" speaker_id="96912" name="David Campbell Bannerman" is_mep="True" mode="spoken">
      <p sl="en">a nome del gruppo EFD. – Signora Presidente, quando si discute del Mar Nero, mi balza in mente una parola: “cautela”. Dobbiamo tutti procedere con cautela.</p>
      <p sl="en">Il Mar Nero è territorio della Russia. La flotta russa è ancorata a Sebastopoli, vicino ai campi insanguinati della guerra di Crimea. Abbiamo assistito al tragico conflitto in Georgia, quando torti sono stati compiuti da entrambe le parti. Se la Georgia fosse stata membro della NATO, le conseguenze avrebbero potuto essere disastrose. Sebbene io sia favorevole all’indipendenza della Georgia, non è saggio andare a provocare l’orso nella sua tana.</p>
      <p sl="en">C’è poi la Turchia, coinvolta in un gioco che vede l’Unione europea offrire a questo paese l’adesione nonostante la certezza che alcuni Stati membri, fra cui la Francia, porranno il veto a una sua candidatura. Il territorio della Turchia si trova solo per il 4 per cento in Europa. Questo paese non dovrebbe far parte dell’Unione europea. È davvero pericoloso illudere la Turchia. La delusione potrebbe spingerla nelle braccia degli estremisti islamici.</p>
      <p sl="en">Infine, sempre presente sullo sfondo, c’è il fatto che il Mar Nero è il centro del petrolio e del gas naturale del Caspio. Occorre davvero prudenza.</p>
    </intervention>
    <intervention id="4-108-000" speaker_id="34254" name="Dimitar Stoyanov" is_mep="True" mode="spoken">
      <p sl="bg">Signora Presidente, mi unisco alla maggioranza dei pareri espressi in seno all’Assemblea e mi congratulo con il relatore per i risultati conseguiti con questa relazione. Il Pontus Euxinus , come veniva chiamato il Mar Nero nell’antichità, ha sempre rivestito grande importanza per l’Europa sotto il profilo geostrategico ed economico. Tale importanza è rimasta immutata fino a oggi.</p>
      <p sl="bg">Per questa ragione è indispensabile che questa strategia si traduca in azioni concrete, perché oggi siamo qui di nuovo a discutere e ricordo un’altra discussione simile tenutasi di recente. Per questa ragione voglio sottolineare ciò che hanno affermato i membri del gruppo socialista e appoggiare in modo particolare la proposta che prevede una voce di bilancio separata per l’attuazione della strategia.</p>
      <p sl="bg">Invito quindi la Commissione ad agire. Solo con finanziamenti adeguati potremo tradurre le parole pronunciate oggi in quest’Aula in un’iniziativa che abbia un impatto sulle vite dei cittadini europei.</p>
    </intervention>
    <intervention id="4-109-000" speaker_id="39725" name="Iuliu Winkler" is_mep="True" mode="spoken">
      <p sl="en">Signor Presidente, desidero innanzitutto congratularmi con l’onorevole Ungureanu per la sua relazione sul Mar Nero e voglio dare il mio appoggio a quegli onorevoli colleghi che sono intervenuti e si sono impegnati a promuovere una nuova strategia europea della regione del Mar Nero.</p>
      <p sl="en">Il Mar Nero è davvero diventato, almeno in parte, un mare interno dell’Unione europea. La sua rilevanza geostrategica è evidente se guardiamo alla stabilità regionale, ai processi di democratizzazione, alla sicurezza energetica, agli aspetti economici e commerciali. Sono fermamente convinto che debba essere l’Unione europea, e non altri, a beneficiare del potenziale della regione del Mar Nero.</p>
      <p sl="en">Perché ciò avvenga, l’Unione europea deve fare maggiore affidamento sugli Stati membri che appartengono a questa regione, deve smettere di rimanere ancorata al passato e mostrare più dinamismo, leadership e lungimiranza. Vorrei inviare un messaggio a tutti gli scettici del Mar Nero, evitando comunque di toccare i temi del processo di allargamento. Qualsiasi rallentamento nel processo di integrazione della regione nell’Unione europea avrà come risultato quello di frenare l’evoluzione democratica dell’area. Il rischio è quello di un’instabilità di medio e lungo termine, le cui implicazioni per l’UE sono difficili da prevedere e ancora più difficili da gestire.</p>
      <p sl="en">Per concludere, l’Unione europea ha bisogno del suo mare interno, il Mar Nero, e a noi serve una strategia integrata per questa regione. La strategia per il Mar Nero dovrebbe essere sviluppata dalla Commissione sulla scorta delle raccomandazioni elaborate dal nostro relatore. Oggi l’Assemblea dovrebbe sostenere con forza questa strategia.</p>
    </intervention>
    <intervention id="4-110-000" speaker_id="39319" name="Maria Eleni Koppa" is_mep="True" mode="spoken">
      <p sl="el">Signora Presidente, oggi discutiamo di una relazione estremamente importante dedicata a una regione vicina all’Unione europea: il Mar Nero. Questa regione raggruppa Stati membri dell’UE e paesi che svolgono un ruolo fondamentale per la cooperazione regionale. Esiste dunque un interesse comune nel preservare l’esistenza di un’area di pace, democrazia, sicurezza e stabilità attorno a questo bacino.</p>
      <p sl="el">Grazie alla sinergia del Mar Nero, introdotta qualche tempo fa senza tuttavia ottenere risultati tangibili, disponiamo di un quadro di cooperazione stabile. Una sua efficace attuazione tramite la partecipazione concreta di tutti i paesi rafforzerà ulteriormente le nostre relazioni fondate su valori comuni. Tale sinergia deve andare a integrare la politica europea di vicinato e il partenariato orientale.</p>
      <p sl="el">La stabilità e la sicurezza nella regione del Mar Nero hanno un impatto diretto sull’Unione europea. Di conseguenza, ricade anche sull’UE la responsabilità di sostenere la risoluzione pacifica dei conflitti e rafforzare la fiducia. Questa regione è importante per l’Unione europea, soprattutto in virtù degli aspetti inerenti all’energia e ai trasporti. Il rafforzamento della democrazia e uno Stato di diritto forte agevoleranno il commercio, gli investimenti e la libera circolazione delle persone.</p>
      <p sl="el">Appoggio senza riserve la proposta di prevedere una linea di bilancio specifica per la sinergia del Mar Nero, che consentirà di erogare aiuti efficaci alla modernizzazione della regione. È nostro dovere impiegare le nostre politiche per avvicinare ancora di più quei paesi all’Europa, a beneficio di entrambe le parti.</p>
    </intervention>
    <intervention id="4-111-000" speaker_id="37324" name="Adina-Ioana Vălean" is_mep="True" mode="spoken">
      <p sl="it">Signora Presidente, l’Unione europea ha riconosciuto l’importanza della regione del Mar Nero fin dal 2007, ma l’impatto del nostro approccio è stato quantomeno modesto: nessun progetto o risultato concreto. Ci serve un piano d’azione realistico e finanziariamente solido, che stabilisca obiettivi chiari, azioni prioritarie e criteri di riferimento, nonché una migliore ripartizione dei compiti e un più forte coordinamento con il partenariato orientale e la strategia per il Danubio.</p>
      <p sl="it">Dobbiamo lanciare il partenariato per l’energia e i trasporti insieme a quello per l’ambiente. Solo tramite un approccio basato su progetti e incentrato in particolare su quelli specifici su piccola scala potremo superare il problema della forte diversità e complessità degli interessi nella regione. Dobbiamo inoltre abbandonare questa frammentarietà di approccio anche sotto il profilo finanziario. Fino a oggi abbiamo avuto a disposizione diversi strumenti finanziari e ottenuto scarsa visibilità. Per questa ragione dovremmo trasformare il programma operativo congiunto per questa regione nel nostro strumento centrale per l’attuazione della strategia del Mar Nero, utilizzandolo come capitale di avviamento per attirare istituzioni disposte a investire nell’area e, quindi, per promuovere la cooperazione.</p>
    </intervention>
    <intervention id="4-112-000" speaker_id="28323" name="Oldřich Vlasák" is_mep="True" mode="spoken">
      <p sl="cs">Signora Presidente, il ritmo lento di attuazione, la mancanza di piani d’azione e di relazioni di valutazione, l’assenza di riunioni ad alto livello, il rischio di sovrapposizioni con il partenariato orientale e molti altri elementi problematici indicano che la decisione di affidare agli Stati membri un ruolo chiave nella realizzazione della strategia per il Mar Nero sia stata avventata. È evidente che la Commissione dovrebbe svolgere un ruolo più significativo in quanto segretariato e organismo facilitatore di questa strategia per il Mar Nero.</p>
      <p sl="cs">Credo inoltre fermamente che questa strategia, proprio come le altre strategie a livello macroregionale, dovrebbe restare neutrale in termini istituzionali, legislativi e di bilancio; in altre parole, non dovrebbe prevedere la creazione di nuove istituzioni né l’elaborazione di nuove normative e neppure l’esborso di ulteriori risorse.</p>
      <p sl="cs">Non abbiamo bisogno di nuovi programmi operativi o di voci di bilancio specifiche. È però necessario concentrarsi sulla realizzazione di progetti specifici che siano di reale interesse per gli Stati coinvolti.</p>
    </intervention>
    <intervention id="4-113-000" speaker_id="97011" name="Georgios Koumoutsakos" is_mep="True" mode="spoken">
      <p sl="el">Signora Presidente, signor Commissario, oggi è una pura formalità sottolineare che il Mar Nero è un’area di importanza strategica per l’Unione europea. Come potrebbe essere altrimenti ora che, con l’adesione della Bulgaria e della Romania, questo bacino è in sostanza un mare interno dell’Unione europea? L’energia, la sicurezza, la stabilità e, naturalmente, la democrazia sono ambiti di prioritaria importanza per noi in questa regione.</p>
      <p sl="el">Dal 2007, quando abbiamo avviato la nostra politica per questa regione – politica fondamentale per diversi aspetti – abbiamo realizzato qualche progresso e conseguito qualche risultato. Purtroppo, però, ci sono stati anche ritardi, approcci frammentati e periodi di inerzia. È deplorevole che dal 2008 non sia stato organizzato alcun incontro ministeriale dedicato a questa politica. La situazione è senz’altro deludente rispetto alle nostre ambizioni iniziali e, alla luce della rilevanza geostrategica, geopolitica ed economica della regione, non ci resta che una possibilità: rafforzare la nostra politica e il nostro intervento per il Mar Nero.</p>
      <p sl="el">Appoggio quindi senza riserve la proposta del relatore, onorevole Ungureanu, di trasformare la politica europea per il Mar Nero in una strategia integrata accompagnata da una linea di bilancio specifica. In qualità di membro della commissione per i trasporti e il turismo, desidero sottolineare l’importanza di questi due settori che devono essere parte integrante di una strategia europea per il Mar Nero.</p>
      <p sl="el">Infine, credo sia superfluo ribadire che anche la politica marittima integrata dell’Unione europea potrebbe contribuire in modo sostanziale a uno sviluppo uniforme e sostenibile della regione del Mar Nero. Occorre intervenire in questo senso ora. L’allargamento, invece, è una questione del tutto diversa che richiede una riflessione attenta e approfondita.</p>
    </intervention>
    <intervention id="4-114-000" speaker_id="34231" name="Evgeni Kirilov" is_mep="True" mode="spoken">
      <p sl="en">Signora Presidente, con l’adesione della Bulgaria e della Romania, il Mar Nero è divenuto una regione confinante dell’Unione europea. È un ponte strategico che collega l’Europa con il Mar Caspio e l’Asia centrale. La sua rilevanza geopolitica ed economica per l’Unione europea continua a crescere e mi riferisco ai settori della sicurezza, della stabilità e dell’energia. L’Unione dovrebbe dunque rafforzare la propria presenza nella regione, sviluppare politiche attive e individuare soluzioni durevoli ai problemi di quest’area.</p>
      <p sl="en">Non sono solo i paesi costieri a nutrire grande interesse per la cooperazione regionale multilaterale – che riveste un’importanza fondamentale per la risoluzione di questioni urgenti di rilevanza europea e regionale come, ad esempio i conflitti “congelati”, il traffico di essere umani e altre problematiche correlate alla sicurezza.</p>
      <p sl="en">Oggi è indispensabile concentrare l’attenzione su diversi temi preoccupanti che interessano in modo concreto tutti i paesi che si affacciano sul Mar Nero. Uno di questi è la sicurezza in mare. Negli ultimi anni sono aumentati gli incidenti che hanno provocato perdite di vite umane e catastrofi ambientali in questo bacino. L’Unione europea dovrebbe ridurre il rischio di incidenti fornendo assistenza alle operazioni di ricerca e soccorso nel quadro della propria politica marittima integrata. Fra breve voteremo sulla relazione dell’onorevole Iotova che, per la prima volta, affronta il tema della politica europea della pesca nel Mar Nero. Anche questo ambito potrebbe rappresentare un buon punto di partenza per una cooperazione multilaterale nella regione.</p>
      <p sl="en">L’Unione europea dovrebbe inoltre sostenere progetti come l’autostrada del Mar Nero, i corridoi paneuropei 8 e 9 e i collegamenti fra i porti di questo bacino.</p>
      <p sl="en">Desidero ringraziare il relatore per aver appoggiato i miei emendamenti e per il suo efficace intervento in Aula.</p>
    </intervention>
    <intervention id="4-115-000" speaker_id="28380" name="Marek Siwiec" is_mep="True" mode="spoken">
      <p sl="pl">Signora Presidente, parlando del Mar Nero, occorre riconoscere che non esiste alcuna altra regione vicina all’Unione europea in cui esistano differenze tanto estreme, conflitti così accesi – anche sanguinari – e interessi tanto contrastanti. Non dovremmo quindi illuderci e credere che, sviluppando una qualsiasi politica, potremo risolvere questioni che altre politiche non sono in grado di risolvere. Questo non è un programma radiofonico di richieste e non possiamo risolvere i problemi energetici se la Russia, diversamente da noi, non vuole il gasdotto. Né possiamo risolvere i conflitti regionali. Si tratta, in realtà, di una politica molto limitata che, nonostante tutto, merita di essere attuata.</p>
      <p sl="pl">Giacché si è parlato di sinergia in relazione alla politica per il Mar Nero, dovemmo tenere presente che una sinergia implica un certo valore aggiunto. Vorrei sapere, per esempio, perché il Parlamento europeo non stia collaborando con le organizzazioni che operano nella regione, fra le quali l’Assemblea parlamentare dell’organizzazione per la cooperazione economica del Mar Nero (PABSEC). Tale istituzione è pronta a collaborare con noi. Il Parlamento pensa di essere troppo grande e importante e non prende in considerazione questa forma di cooperazione. Propongo che si dia il via a questa collaborazione e a un lavoro comune.</p>
    </intervention>
    <intervention id="4-116-000" speaker_id="96856" name="George Sabin Cutaş" is_mep="True" mode="spoken">
      <p sl="ro">Signora Presidente, il Mar Nero è una regione di importanza strategica per l’Unione europea. Rileviamo, tuttavia, la mancanza di un approccio strutturato a questa regione. Non è stato definito alcun piano d’azione per la sinergia del Mar Nero e il finanziamento avviene tramite una serie di strumenti non coordinati fra loro. Occorre dunque sviluppare una strategia europea per il Mar Nero alla quale sia attribuito la stessa priorità delle altre strategie regionali dell’Unione europea e che si concentri su tre aree principali: lo sviluppo economico, sociale e umano; l’energia, i trasporti e l’ambiente; la sicurezza e la buona governance.</p>
      <p sl="ro">Va dato impulso immediato a certi progetti chiave per l’economia europea, ad esempio il gasdotto Nabucco, che garantirebbe una maggiore indipendenza energetica, o lo sviluppo dei porti del Mar Nero, ma ciò è possibile solo se disponiamo di una strategia comune.</p>
    </intervention>
    <intervention id="4-117-000" speaker_id="96660" name="Niki Tzavela" is_mep="True" mode="spoken">
      <p sl="el">Signora Presidente, il Mar Nero riveste grande importanza per la sicurezza energetica dell’Europa. Signor Commissario, non dobbiamo dimenticare la questione fondamentale del gasdotto Nabucco, da cui dipende in larga misura la sicurezza dell’approvvigionamento energetico europeo. Le informazioni riguardanti la fonte di approvvigionamento di gas per questo grande gasdotto sono, tuttavia, piuttosto confuse. Ieri, il Presidente della Commissione Barroso ci ha comunicato di essersi recato in Azerbaigian e in Turkmenistan dove i colloqui sono stati fruttuosi. Che cosa significa? Dobbiamo prima o poi stabilire una scadenza. Quando sapremo se Nabucco si farà in modo da non sprecare energie e individuare alternative? Il problema di questo gasdotto, che è uno degli elementi fondamentali per la sicurezza energetica europea, è di estrema importanza e deve essere chiarito. Abbiamo una fonte di approvvigionamento oppure no?</p>
    </intervention>
    <intervention id="4-118-000" speaker_id="96823" name="Petru Constantin Luhan" is_mep="True" mode="spoken">
      <p sl="ro">Signora Presidente, vorrei innanzi tutto congratularmi con il relatore, onorevole Ungureanu, per l’eccellente lavoro svolto con questa relazione che è estremamente importante sotto il profilo geopolitico ed economico. La regione presenta buone potenzialità sotto il profilo della produzione e dell’approvvigionamento energetico e merita maggiore attenzione, soprattutto nell’ottica di garantire la sicurezza energetica dell’Unione europea.</p>
      <p sl="ro">Poiché fino a ora le iniziative adottate dell’Unione europea non sono state chiarite a sufficienza e la sinergia del Mar Nero non ha raggiunto i risultati previsti, mi auguro di tutto cuore che il Servizio europeo per l’azione esterna disporrà delle risorse umane e materiali necessarie per completare l’attuazione dei tre partenariati: ambiente, trasporti ed energia. L’Unione europea non dovrebbe ignorare questa regione. Dovrebbe, invece, far sentire la propria presenza con interventi di lungo termine che permetteranno di cogliere ogni opportunità di sviluppo.</p>
    </intervention>
    <intervention id="4-119-000" speaker_id="96855" name="Csanád Szegedi" is_mep="True" mode="spoken">
      <p sl="hu">Signora Presidente, onorevoli colleghi, in qualità di membro ungherese del Parlamento europeo, vorrei sottoporvi alcune considerazioni sulla strategia per Mar Nero. Noto, infatti, che due degli obiettivi della relazione sono identici alle priorità stabilite dalla Presidenza ungherese.</p>
      <p sl="hu">Il primo obiettivo riguarda l’impegno, ribadito nella relazione, a favore di uno sviluppo regionale che coinvolga l’Unione europea e il Mar Nero. Per noi membri ungheresi del Parlamento, questo è un punto molto importante che rimanda al sostegno per la strategia del Danubio giacché qualsiasi richiesta di appoggio a tale strategia è credibile solo se esiste la disponibilità da parte nostra a sostenere anche altre strategie.</p>
      <p sl="hu">Il secondo obiettivo è rappresentato dalla sicurezza dell’approvvigionamento energetico. Oltre alla promozione della pace e della stabilità nella regione, forse l’obiettivo più importante della strategia del Mar Nero nell’ambito dell’energia è proprio quello di garantire la sicurezza dell’approvvigionamento energetico. Come è stato ricordato ieri, la sicurezza energetica è l’altra grande priorità della Presidenza ungherese ed è certamente nell’interesse di tutti noi.</p>
    </intervention>
    <intervention id="4-120-000" speaker_id="28165" name="Lambert van Nistelrooij" is_mep="True" mode="spoken">
      <p sl="nl">Signora Presidente, il Mar Nero è molto vicino all’Europa e, dal punto di vista dell’energia, è anche veramente europeo. Quale relatore ombra del gruppo del Partito Popolare Europeo (Democratico Cristiano) per la commissione per l’industria, la ricerca e l’energia e in qualità di coordinatore per la politica regionale, vorrei ribadire con forza questa affermazione. Il Mar Nero offre grandi opportunità. L’aspetto chiave, in questo senso, è la cooperazione. Abbiamo appena discusso degli investimenti relativi a Nabucco; tutte iniziative che sono efficaci solo se esistono relazioni stabili. Ieri il Presidente Barroso ci ha messo al corrente dei risultati raggiunti in Azerbaigian e in Turkmenistan. In altre parole, il valore aggiunto di queste strategie è fuori discussione, non vi è dubbio. Peraltro lo ha ricordato anche l’onorevole Brok.</p>
      <p sl="nl">Sono del parere che la diversificazione dei flussi di energia sarebbe prioritaria all’interno di un contesto molto più ampio. Infine, vorrei anch’io ringraziare l’onorevole Ungureanu per la sua interessante e indispensabile relazione.</p>
    </intervention>
    <intervention id="4-121-000" speaker_id="95281" name="Vasilica Viorica Dăncilă" is_mep="True" mode="spoken">
      <p sl="ro">Signora Presidente, il Mar Nero è importante per l’Unione europea non solo per la sua posizione strategica, ma anche per le opportunità economiche che offre e i presupposti di un più forte sviluppo regionale. I benefici di una strategia per questa regione derivano dal contributo che essa può apportare alla diversificazione delle attività economiche nei paesi vicini, al rafforzamento della cooperazione in materia di formazione e ricerca, e al potenziamento della cooperazione regionale tesa a garantire l’importante tutela delle risorse naturali.</p>
      <p sl="ro">Sono del parere che l’Unione europea debba incoraggiare i paesi del Mar Nero a impiegare opportunamente le risorse naturali, a promuovere lo sviluppo sostenibile della regione, a migliorare la qualità della vita e a creare partenariati locali e regionali.</p>
    </intervention>
    <intervention id="4-122-000" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione. – Signora Presidente, mi si consentano, a questo punto, tre osservazioni. La prima, che ho già formulato all’inizio della discussione, vuole essere un ringraziamento per questa relazione sul Mar Nero che giunge al momento opportuno.</p>
      <p sl="en">In secondo luogo, mi rallegro che la discussione abbia evidenziato l’importanza che il Parlamento attribuisce a questa regione speciale, una posizione che è condivisa dal Servizio europeo per l’azione esterna e dalla Commissione.</p>
      <p sl="en">Infine, sono lieto di poter collaborare con l’Assemblea alla definizione e successiva attuazione della strategia per il Mar Nero.</p>
    </intervention>
    <intervention id="4-123-000" speaker_id="96835" name="Traian Ungureanu" is_mep="True" mode="spoken" role="relatore">
      <p sl="en">Signora Presidente, fortunatamente posso essere breve, non solo a causa del rumore, ma anche perché ho avuto la fortuna di ricevere sostanzialmente il sostegno di entrambe le parti del Parlamento. Come ha evidenziato l’onorevole Brok nel suo brillante intervento, la relazione che ci accingiamo a votare oggi è un bellissimo esempio di cooperazione fra gruppi politici in seno all’Assemblea; devo ringraziare in modo particolare l’onorevole Paşcu, che si dimostrato un sostenitore attivo e sincero della relazione.</p>
      <p sl="en">Non voglio citare altri nomi, sarebbe ingiusto perché tutti hanno contribuito in modo significativo alla discussione sulla relazione sottolineando l’unicità della regione del Mar Nero, la sua fragilità e la necessità di procedere con cautela alla formulazione di una politica per quest’area.</p>
      <p sl="en">Occorre, ovviamente, ricordare che il progetto Nabucco è indispensabile e ha una rilevanza paneuropea. Desidero inoltre ringraziare il Commissario Füle per le sue osservazioni, in particolare, per aver ricordato la dimensione marittima, cui la Commissione sta lavorando proprio ora, e per aver stabilito un collegamento indispensabile fra la strategia per il Mar Nero e quella per il Danubio.</p>
    </intervention>
    <intervention id="4-124-000" speaker_id="96639" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà fra qualche istante.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="4-125-000" speaker_id="96814" name="Elena Băsescu" is_mep="True" mode="written">
      <p sl="ro">Desidero in primo luogo congratularmi con l’onorevole Ungureanu per la sua relazione che riveste grande importanza per la Romania. Il mio paese è lo Stato membro che più attivamente sottolinea l’importanza strategica del Mar Nero e la necessità che l’Unione europea rafforzi il proprio ruolo nella regione. La valenza di questo bacino è stata sottolineata all’interno di diversi strumenti sviluppati a sostegno dei vicini orientali dell’Unione europea. La sinergia del Mar Nero, tuttavia, ha prodotto risultati limitati. Le priorità dell’Unione europea dovrebbero puntare a consolidare la stabilità e la democrazia nella regione. I conflitti non risolti sono divenuti il punto dolente nel Mar Nero. Possono riaccendersi in qualsiasi momento, minacciando la sicurezza regionale. Il Mar Nero è inoltre importante per la sicurezza dell’approvvigionamento energetico dell’Unione europea. La Commissione deve continuare a concentrarsi, in particolare, sui progetti energetici sviluppati per la regione.</p>
    </intervention>
    <intervention id="4-126-000" speaker_id="33997" name="Corina Creţu" is_mep="True" mode="written">
      <p sl="ro">Gli obiettivi confusi e i doppioni di cooperazione minacciano di privare la strategia per il Mar Nero di qualsiasi efficacia. È improbabile che la situazione migliori a causa delle differenze nei rapporti che legano i paesi della regione all’Unione europea, degli interessi spesso diversi degli attori della cooperazione e della mancanza di una strategia globale, come sottolinea anche la relazione Ungureanu. Se vogliamo accelerare il processo di risoluzione dei conflitti nella regione, dobbiamo iniziare dalla constatazione che un simile intervento è stato in larga misura rallentato dai promotori dei diversi piani in contrasto gli uni con gli altri, che hanno frenato per più di 15 anni ogni passo avanti. Questa competizione evidenzia, in realtà, gli interessi contrastanti delle parti, spesso legati, implicitamente o esplicitamente, al controllo delle rotte di trasporto nella regione. Credo che un quadro più chiaro emergerà solo quando sapremo con certezza quale sarà il destino della candidatura della Turchia all’adesione all’Unione europea e quale sarà lo status della Russia in relazione all’UE. Solo quando questi aspetti saranno stati chiariti, sarà possibile una risoluzione dei conflitti e si potrà assicurare la stabilità di lungo termine della regione.</p>
    </intervention>
    <intervention id="4-127-000" speaker_id="23816" name="András Gyürk" is_mep="True" mode="written">
      <p sl="hu">La strategia per il Mar Nero dovrebbe svolgere un ruolo sempre più importante nel futuro dell’Unione europea. Lo dimostra in modo piuttosto chiaro la dichiarazione congiunta firmata la scorsa settimana dalla Commissione e dall’Azerbaigian, in cui questo paese si impegna a mettere a disposizione dell’Europa un grande quantitativo di gas naturale. Mi rallegra constatare che la Commissione sta finalmente adottando passi concreti per promuovere il progetto di Nabucco. Deve, infatti, essere per noi prioritario garantire l’accesso alle fonti di gas naturali situate nella regione del Caspio. Nel frattempo, tuttavia, non dobbiamo dimenticare il problema del trasporto del gas in Europa, trasporto che deve necessariamente attraversare i paesi del Mar Nero.</p>
      <p sl="hu">Il rafforzamento del dialogo fra l’Unione europea e i paesi del Mar Nero potrebbe rappresentare un significativo passo avanti verso la sicurezza dell’approvvigionamento energetico europeo poiché la costruzione del gasdotto Nabucco assicurerà un accesso a nuove fonti di gas naturale a quegli Stati membri le cui risorse sono scarsamente diversificate. La costruzione dei gasdotti richiederà, tuttavia, un contributo attivo dei paesi interessati. Un quadro trasparente e non discriminatorio per i trasporti e un clima economico favorevole agli investimenti sono importanti non solo per la sicurezza dell’approvvigionamento degli Stati membri dell’UE, ma anche per la stabilità e la prosperità della regione. A mio giudizio il Mar Nero trarrà grande beneficio dalla costruzione di Nabucco: il gasdotto sarà una fonte di reddito affidabile per i paesi che si affacciano su questo mare e, al contempo, consentirà loro un accesso diretto al più grande mercato mondiale di gas naturale.</p>
    </intervention>
    <intervention id="4-128-000" speaker_id="96781" name="Danuta Jazłowiecka" is_mep="True" mode="written">
      <p sl="pl">L’autore della relazione in esame indica chiaramente che la cosiddetta sinergia del Mar Nero, adottata nel 2007, ha disatteso in parte le speranze che erano state in essa riposte. L’allargamento dell’Unione alla Bulgaria e alla Romania ha inevitabilmente portato questa regione alla nostra attenzione. Una volta garantita la stabilità dell’Europa centro-orientale, sembrava giunto il momento per l’Unione di concentrarsi sul Mar Nero. La crisi economica mondiale, tuttavia, ha cancellato letteralmente questo argomento dall’agenda europea. Non dobbiamo dimenticare che l’Unione non è solo il bacino del Baltico e del Mediterraneo. Gli eventi di questi giorni in Tunisia dimostrano certamente che anche queste regioni meritano la nostra attenzione. Dobbiamo, tuttavia, iniziare a comprendere che il Mar Nero va assumendo una posizione sempre più centrale nell’ottica europea. È lì che va ricercata la soluzione ai nostri problemi energetici. È lì che si trovano le rotte di trasporto importanti per la nostra economia. È lì che si trovano anche le cause dell’instabilità che, per noi, può rappresentare un grave pericolo. Per tutte queste ragioni non possiamo che concordare con il relatore quando afferma che è giunto il momento di sviluppare una politica generale dell’Unione europea per il Mar Nero. Sembra, peraltro, che i cambiamenti introdotti dal trattato di Lisbona possano contribuire a un’efficace elaborazione di tale strategia. Inoltre, la creazione di un’unità speciale all’interno del Servizio europeo per l’azione esterna potrebbe porre rimedio a molte delle imperfezioni dell’attuale sinergia del Mar Nero.</p>
    </intervention>
    <intervention id="4-129-000" speaker_id="28331" name="Jaromír Kohlíček" is_mep="True" mode="written">
      <p sl="cs">La strategia dell’Unione europea per la regione del Mar Nero è come uno yeti. Tutti ne parlano, ma nessuno l’ha mai visto. Questa mia convinzione viene a essere rafforzata da alcune delle contraddizioni che intravedo all’inizio della risoluzione. Innanzi tutto, c’è la definizione di regione del Mar Nero. È piuttosto curioso che la definizione comprenda l’Azerbaigian, un paese che si affaccia sul Mar Caspio, e non la Macedonia, sebbene due dei suoi vicini, la Bulgaria e la Grecia, siano invece stati inclusi “in accordo con la definizione della Commissione”. Non credevo che la Grecia si estendesse fino alle rive del Mar Nero. I tredici ambiti di cooperazione per i quali è previsto un più forte coinvolgimento dell’Unione europea comprendono un elenco molto ampio. Sembra che la Commissione, in passato, non si fosse resa conto dell’importanza di questa regione. Infine, visto che EUR 1.5 milioni sono stati tolti a un progetto pilota sull’ambiente e lo sviluppo del Mar Nero nella primavera di quest’anno e destinati a un progetto sulle banane nei paesi ACP, vorrei capire quali sono i motivi che hanno spinto la Commissione a prendere una simile decisione. È curioso che il relatore abbia omesso di menzionare il gasdotto South Stream, ma abbia citato il progetto Nabucco, controverso e non ancora interamente finanziato. Desidero sottolineare che la possibilità di avviare dei rapporti di partenariato con varie regioni dell’Unione europea sarà di importanza fondamentale per l’ulteriore sviluppo della regione, ad eccezione dell’area prima citata. Mancano inoltre le conclusioni dell’ultima discussione sulla sospensione dei visti con l’Ucraina.</p>
    </intervention>
    <intervention id="4-129-250" speaker_id="95017" name="Iosif Matula" is_mep="True" mode="written">
      <p sl="ro">Oggi discutiamo di un progetto importante per l’Unione europea sotto diversi punti di vista. L’adesione della Romania e della Bulgaria all’UE ha prodotto un valore aggiunto grazie alla possibilità di accesso al Mar Nero, una regione che raggruppa paesi confinanti con l’Unione, fra i quali alcuni partner strategici. L’elaborazione di una strategia comune per il Mar Nero ci permetterà di compiere significativi passi avanti verso la creazione di un’area di stabilità, sicurezza, democrazia e prosperità. In questo contesto, le iniziative comuni e integrate adottate dai paesi della regione possono essere viste come passo preliminare verso la riunificazione del nostro continente.</p>
      <p sl="ro">In qualità di cittadino rumeno e membro della commissione per lo sviluppo regionale, appoggio il collegamento che è stato creato fra la futura strategia per il Mar Nero e quella per il Danubio, lanciata recentemente dalla Commissione. Sono convinto che l’Unione debba essere maggiormente presente nel Mar Nero e cooperare con i paesi terzi perché le nostre regioni sono collegate da un punto di vista territoriale ed economico. In questo modo potremo contare su una maggiore sicurezza energetica in futuro grazie alla realizzazione di progetti infrastrutturali come il corridoio meridionale o i terminal per il gas liquefatto, e alla diversificazione delle rotte e delle fonti di approvvigionamento.</p>
      <p sl="ro">Dobbiamo inoltre attribuire la giusta l’importanza al coordinamento degli strumenti finanziari disponibili per il Mar Nero, allo sviluppo e alla modernizzazione dei suoi porti e all’abbattimento dell’inquinamento della regione.</p>
    </intervention>
    <intervention id="4-129-500" speaker_id="96803" name="Zbigniew Ziobro" is_mep="True" mode="written">
      <p sl="pl">La sinergia del Mar Nero è un altro esempio di opportunità sprecate nell’ambito delle relazioni con le regioni che sono importanti sotto il profilo geopolitico e strategico per il suo futuro. Quando è stata adottata la strategia, una delle priorità era la costruzione delle interconnessioni in ambito energetico fra i paesi del Mar Nero e l’Unione europea. L’investimento principale che permetterà di raggiungere questo obiettivo è rappresentato dal gasdotto Nabucco. Purtroppo, da molto tempo assistiamo alla mancanza di determinazione di Bruxelles su questo fronte. A sostenerlo sono anche i paesi vicini interessati alla costruzione del gasdotto. Da un anno, ormai, l’Azerbaigian segnala che occorre un intervento dell’Unione europea per poter acquisire il gas dal Kazakistan e dal Tagikistan, perché, senza il loro coinvolgimento, la costruzione del gasdotto non sarebbe finanziariamente giustificata. Nel frattempo, si sta tacitamente approvando la costruzione di un progetto concorrente che aggira i paesi del Caucaso: il gasdotto russo South Stream. Non è ammissibile che si lavori in questo modo. Le disposizioni della relazione sull’energia non sono sufficienti. Dovrebbero essere formulate in modo più specifico aggiungendo l’informazione relativa alle risorse destinate agli investimenti di rilevanza strategica per il futuro dell’Unione europea.</p>
    </intervention>
  </section>
  <section id="creitem7" title="7. Turno di votazioni">
    <intervention id="4-133-000" speaker_id="4436" is_mep="True" mode="spoken" role="Presidente">
      <p sl="unknown">L'ordine del giorno reca il turno di votazioni.</p>
      <a text="(Per i risultati dettagliati della votazione: vedasi processo verbale)"/>
      <p sl="unknown">Ha chiesto di parlare l'onorevole Morkūnaitė per una mozione di procedura.</p>
    </intervention>
    <intervention id="4-134-000" speaker_id="96695" name="Radvilė Morkūnaitė-Mikulėnienė" is_mep="True" mode="spoken">
      <p sl="lt">Signor Presidente, onorevoli colleghi, il 13 gennaio di quest’anno si celebra il ventesimo anniversario di un evento che ha abbattuto i muri dell’impero sovietico. Nel 1991 una folla disarmata composta da migliaia di persone si è opposta in Lituania all’esercito sovietico difendendo la pace e la libertà. Gli eventi sanguinosi verificatisi la notte del 13 gennaio hanno lasciato l’Europa e il mondo intero attoniti: paesi, organizzazioni internazionali e singoli cittadini hanno reagito alla violenza delle forze di occupazione inviando messaggi di sostegno a Vilnius. A nome di tutti i cittadini lituani desidero ringraziare il Parlamento europeo per la risoluzione adottata il 24 gennaio 1991 volta a sostenere gli Stati baltici e condannare l’aggressione sovietica; ringraziamo i paesi da voi rappresentati per non averci abbandonato. Come simbolo del nostro ringraziamento troverete una pubblicazione commemorativa nella vostra posta in memoria di tali eventi. Al fine di evitare il ripetersi di un avvenimento così drammatico dobbiamo …</p>
    </intervention>
    <intervention id="4-135-000" speaker_id="4436" is_mep="True" mode="spoken" role="Presidente">
      <p sl="unknown">Collega grazie, la prego di fermarsi perché già l'abbiamo fatta parlare anche se non si tratta di una mozione di procedura, ma per gentilezza nei suoi confronti, anche per il merito delle cose che ha detto non ho voluto interromperla. La ringrazio.</p>
    </intervention>
  </section>
  <section id="creitem8" title="7.1. Accordo quadro UE-Libia (A7-0368/2010, Ana Gomes) (votazione)"/>
  <section id="creitem9" title="7.2. Situazione dei cristiani nel contesto della libertà religiosa (B7-0039/2011&#10;) (votazione)">
    <intervention id="4-139-000" speaker_id="1263" name="Elmar Brok" is_mep="True" mode="spoken">
      <p sl="de">Signor Presidente, in accordo con gli altri gruppi desideriamo fornire un chiarimento: non vogliamo modificare il sistema del servizio europeo per l’azione esterna (SEAE), ma potenziarne le capacità. La formulazione che abbiamo scelto è quindi più precisa e chiediamo agli onorevoli colleghi di accoglierla. Abbiamo altresì impiegato il titolo ufficiale corretto del servizio europeo per l’azione esterna.</p>
    </intervention>
  </section>
  <section id="creitem10" title="7.3. Situazione in Bielorussia (B7-0044/2011&#10;) (votazione)">
    <intervention id="4-143-000" speaker_id="28279" name="Justas Vincas Paleckis" is_mep="True" mode="spoken">
      <p sl="en">Signor Presidente, proponiamo una breve e importante aggiunta al paragrafo 2: “si dichiara particolarmente preoccupato per la salute di Mikalay Statkevich, che è in sciopero della fame da 31 giorni”.</p>
    </intervention>
    <intervention id="4-145-000" speaker_id="23782" name="Jacek Protasiewicz" is_mep="True" mode="spoken">
      <p sl="en">Signor Presidente, questo emendamento è molto simile a quello presentato dall’onorevole Paleckis. Considerando che la risoluzione non costituisce solamente una dichiarazione di natura politica del Parlamento, ma offre al contempo sostegno morale ai detenuti, desideriamo proporre l’introduzione dei nomi di quattro ex candidati presidenziali che si trovano ancora sotto la custodia del KGB.</p>
      <p sl="en">Questi sono Vladimir Nekliayev, Andrei Sannikov, Nikolai Statkevich e Alexei Mikhalevich, insieme ai due leader dei partiti democratici di opposizione: Pavel Severinets, copresidente del gruppo democratico cristiano bielorusso e Anatoly Lebedko, leader del partito civico unito. Chiediamo il vostro sostegno, onorevoli colleghi, per introdurre i suddetti sei nomi al paragrafo 3.</p>
    </intervention>
    <intervention id="4-147-000" speaker_id="23746" name="Vytautas Landsbergis" is_mep="True" mode="spoken">
      <p sl="en">Signor Presidente, è opportuno tenere a mente o eventualmente includere nel testo al paragrafo 9 quanto segue: “la Commissione dovrebbe finanziare la ristampa e la distribuzione dei libri di poesia di Uladzimir Niakliayeu, che sono stati recentemente confiscati e bruciati dalle autorità bielorusse”. Ove possibile, non opponetevi.</p>
    </intervention>
    <intervention id="4-149-000" speaker_id="97230" name="Kristiina Ojuland" is_mep="True" mode="spoken">
      <p sl="en">Signor Presidente, desideriamo proporre un emendamento orale aggiungendo le parole “non oltre” dopo “attività del partenariato orientale” al paragrafo 13. Questo emendamento è necessario, perché abbiamo bisogno di prendere decisioni rapide in merito ai rapporti con la Bielorussia ed in particolare sulle questioni relative al partenariato orientale e al proseguimento della partecipazione bielorussa. Chiediamo pertanto il vostro sostegno.</p>
    </intervention>
  </section>
  <section id="creitem11" title="7.4. Relazione sulla politica di concorrenza 2009 (A7-0374/2010, Derk Jan Eppink) (votazione)">
    <intervention id="4-153-000" speaker_id="28238" name="Michael Cramer" is_mep="True" mode="spoken">
      <p sl="de">Desideriamo aggiungere quanto segue al paragrafo 105:</p>
      <p sl="en">“invita altresì gli Stati membri e la Commissione, nel periodo di transizione”.</p>
    </intervention>
  </section>
  <section id="creitem12" title="7.5. Una politica sostenibile dell'UE per il Grande Nord (A7-0377/2010, Michael Gahler) (votazione)"/>
  <section id="creitem13" title="7.6. Una strategia UE per il mar Nero (A7-0378/2010, Traian Ungureanu) (votazione)">
    <intervention id="4-159-000" speaker_id="33990" name="Adrian Severin" is_mep="True" mode="spoken">
      <p sl="en">Signor Presidente, desidero proporre un emendamento orale al paragrafo 13. Dopo la seconda frase che recita “ritiene che un dialogo istituzionale che unisca l’Unione europea e la BSEC potrebbe costituire un pregresso verso la creazione di un partenariato a tutti gli effetti nella regione”, propongo l’introduzione della seguente frase: “a tal fine chiede l’istituzione di un gruppo di lavoro congiunto tra la commissione per gli affari esteri del Parlamento europeo e l’Assemblea parlamentare della BSEC”. Questo ci consentirà di avere uno strumento adeguato per attuare un concetto generale apparentemente condiviso. Ho parlato con il relatore, il quale sembra sostenere e accogliere il presente emendamento.</p>
    </intervention>
  </section>
  <section id="creitem14" title="8. Dichiarazioni di voto">
    <intervention id="4-164-000" speaker_id="96663" name="Morten Messerschmidt" is_mep="True" mode="spoken">
      <p sl="da">Signor Presidente, ringrazio per l’opportunità di pronunciarmi sull’accordo concluso oggi dall’Unione europea con la Libia, rispetto al quale, devo dire, manca un elemento fondamentale. È singolare constatare come sia completamente assente dalla relazione l’aspetto probabilmente più importante per i cittadini europei, ossia l’enorme utilizzo da parte di immigrati illegali della Libia come paese di transito per entrare in Europa da tutta l’Africa e l’Asia o, in altre parole, da ampie zone del mondo. È ben noto che l’Unione europea è un paese magico dove le strade abbondano di ricchezze e miele. L’Unione rappresenta una calamita per un incredibile numero di persone in fuga dalla povertà, dalla miseria e dalla prigionia, che caratterizzano i loro paesi. È altresì evidente che il manifesto utilizzo della Libia e degli altri paesi dell’Africa del Nord come Stati di transito costituisce un’enorme sfida per l’Unione europea, tema che avrebbe dovuto rivestire un ruolo maggiore nelle discussioni con le autorità libiche in merito agli obblighi che stiamo imponendo per evitare pressioni ai confini dell’Europa. L’avvio delle trattative è un aspetto positivo, ma il fatto che nella discussione non venga consentito di affrontare le questioni importanti è motivo di frustrazione.</p>
    </intervention>
    <intervention id="4-166-000" speaker_id="96818" name="Salvatore Iacolino" is_mep="True" mode="spoken">
      <p sl="it">Signor Presidente, onorevoli colleghi, l'antisemitismo, l'anti islamismo, così come l'ostilità e l'avversione nei confronti dei cristiani sono ancora oggi presenti in varia misura in più parti del mondo.</p>
      <p sl="it">I recenti fatti, alcuni anche sanguinosi, verificatisi in danno ai cristiani che vivono in Pakistan, in Iraq, in Egitto, in Nigeria e a Cipro vanno severamente condannati. La reciproca comprensione di valori in cui crede l'altro e il principio stesso della libertà confessionale non possono soffrire limiti così gravi. Le libertà fondamentali devono dunque essere garantite, quella cristiana come le altre.</p>
      <p sl="it">Nel contempo, l'Unione europea non può e non deve disperdere, in un momento peraltro di crisi economica come l'attuale, risorse rilevanti per promuovere altre religioni, così come è accaduto per quella islamica, così come la Commissione ha fatto con un incredibile intervento per 4 milioni di euro che probabilmente avrebbero potuto essere utilizzati per altre finalità importanti.</p>
    </intervention>
    <intervention id="4-167-000" speaker_id="97193" name="Antonello Antinoro" is_mep="True" mode="spoken">
      <p sl="it">Signor Presidente, onorevoli colleghi, credo che quello che abbiamo approvato oggi sia fondamentale. La libertà religiosa è la madre di tutte le libertà, fa parte dei diritti fondamentali e inalienabili dell'uomo quali sono espressi, tra l'altro, nella Dichiarazione universale dei diritti dell'uomo.</p>
      <p sl="it">Tra questi diritti è inclusa la libertà di cambiare anche religione o credo, o la libertà di manifestare isolatamente o in comune, sia in pubblico sia in privato, la propria religione e il proprio credo nell'insegnamento, nelle pratiche, nel culto e nell'osservanza dei riti. Tuttavia, le stragi perpetrate in questi ultimi mesi che hanno mietuto vittime nelle minoranze cristiane sono il culmine di un'offensiva condotta con violenza sistematica e indiscriminata contro la presenza cristiana in vaste aree del mondo.</p>
      <p sl="it">Purtroppo, come documentano questi eventi, il diritto alla libertà religiosa è oggi rimesso in discussione, generando intolleranza, spesso alimentata e strumentalizzata per motivi politici ed economici. In questo clima, ciò che più colpisce è il silenzio delle istituzioni e la voce sommessa di chi prova a protestare è facilmente messa a tacere.</p>
    </intervention>
    <intervention id="4-168-000" speaker_id="96663" name="Morten Messerschmidt" is_mep="True" mode="spoken">
      <p sl="da">Signor Presidente, condivido le preoccupazioni e le opinioni espresse dai precedenti oratori. Esiste tuttavia un aspetto al quale non è stata conferita sufficiente importanza nella relazione, ossia il paragrafo 7, che condanna l’atteggiamento delle autorità turche nel nord di Cipro; questa regione è occupata in modo illegale, secondo tutte le norme internazionali, dalla Turchia, o meglio dall’esercito turco, ovvero da un paese che sia formalmente sia nella pratica sta negoziando l’adesione all’Unione europea.</p>
      <p sl="da">Stiamo assistendo a come i cittadini greci ciprioti desiderosi di ritornare alle loro chiese, monasteri ed edifici sacri nel nord di Cipro vengano ostacolati quando rientrano, a come venga loro impedito di entrare nelle proprie chiese e restaurarle, nonché di reclamare le proprietà che spettano loro di diritto.</p>
      <p sl="da">Nel nord di Cipro stiamo assistendo a una violenta discriminazione e repressione dei cristiani sostenuta direttamente da uno Stato candidato all’Unione europea: la Turchia. Questa situazione è inaccettabile e il Parlamento europeo deve agire conformemente al paragrafo 7, raccomandando la sospensione dei negoziati con la Turchia fino a quando l’ordine non verrà ristabilito nel nord di Cipro.</p>
    </intervention>
    <intervention id="4-169-000" speaker_id="96790" name="Marek Józef Gróbarczyk" is_mep="True" mode="spoken">
      <p sl="pl">Signor Presidente, alla luce delle proprie radici, l’Europa ha il particolare obbligo di proteggere i cristiani in tutto il mondo e senza dubbio la presente risoluzione, che ho appoggiato, esprime tale dovere. L’Europa deve tuttavia compiere passi avanti per proteggere in futuro i cristiani su scala mondiale evitando che simili tragedie si ripetano.</p>
    </intervention>
    <intervention id="4-170-000" speaker_id="23788" name="Adam Bielan" is_mep="True" mode="spoken">
      <p sl="pl">Signor Presidente, di recente, abbiamo assistito a brutali atti di persecuzione contro le minoranze cristiane in diversi paesi nel mondo, soprattutto negli Stati in cui esiste un’ampia maggioranza musulmana. Non possiamo rimanere inerti di fronte a tali avvenimenti. La questione della libertà religiosa e delle altre libertà civili continua a rappresentare una priorità per il lavoro del Parlamento europeo e per questo sostengo fermamente la dichiarazione del Presidente del Parlamento Buzek volta alla condanna di tali crimini. Rivolgo un appello all’Unione, affinché compia tutti i passi diplomatici possibili per garantire le libertà religiose alle minoranze, in particolare nei paesi in cui i cittadini violano questi diritti. Nella relazione sui diritti umani del 2009 adottata di recente, abbiamo evidenziato la necessità dell’Unione di svolgere un ruolo attivo nell’impegno per migliorare i diritti umani e la democrazia nel mondo, richiedendo la nomina di un rappresentante speciale dell’Unione per i diritti umani. La risoluzione di oggi rappresenta il punto di partenza ideale per garantire il rispetto della prossima fase nella lotta per questi diritti.</p>
    </intervention>
    <intervention id="4-171-000" speaker_id="23785" name="Andrzej Grzyb" is_mep="True" mode="spoken">
      <p sl="pl">Signor Presidente, desidero esprimere il mio piacere in merito all’adozione della risoluzione sulla persecuzione dei cristiani per la quale sono stato coautore. Vorrei ringraziare la baronessa Ashton per il modo in cui ha reagito dinanzi alla situazione dei cristiani ad Alessandria. Ricordiamo la visita dei vescovi siriani dall’Iraq e i loro drammatici resoconti sulla situazione dei cristiani nel paese. Desidero altresì menzionare Giovanni Paolo II (tra diversi mesi avremo il piacere di assistere alla sua beatificazione), fermo sostenitore della pace e del dialogo tra cristiani, ebrei, musulmani e credenti di altre religioni. Ricordiamo gli incontri ad Assisi e la visita del Papa alla moschea e alla sinagoga in nome del rispetto e dell’amore verso i propri simili.</p>
      <p sl="pl">La situazione dei cristiani nel mondo richiede l’intervento dell’Unione europea: è il nostro dovere e dobbiamo impiegare tutti i mezzi politici a disposizione, aiutando al contempo chi ha sofferto materialmente a causa della persecuzione.</p>
    </intervention>
    <intervention id="4-172-000" speaker_id="28424" name="Tunne Kelam" is_mep="True" mode="spoken">
      <p sl="en">Signor Presidente, in qualità di coautore ho votato a favore di questa storica risoluzione, ma vi sono due messaggi importanti, per l’Alto rappresentante e la Commissione, che devono essere messi in atto il prima possibile.</p>
      <p sl="en">La Commissione deve innanzi tutto sviluppare con urgenza una strategia europea sull’esercizio del diritto umano alla libertà religiosa che preveda un elenco di misure contro gli Stati che intenzionalmente non tutelano le minoranze religiose.</p>
      <p sl="en">In secondo luogo, la Commissione deve predisporre in seno alla Direzione diritti umani del servizio europeo per l’azione esterna un sistema permanente per monitorare le restrizioni governative alla libertà religiosa e riferire annualmente al Parlamento.</p>
    </intervention>
    <intervention id="4-173-000" speaker_id="1073" name="Cristiana Muscardini" is_mep="True" mode="spoken">
      <p sl="it">Signor Presidente, onorevoli colleghi, la libertà religiosa è il valore fondante della civiltà. Senza, la democrazia rimane mutilata e la società ingessata in un credo che nega l'uomo e la sua dignità.</p>
      <p sl="it">È quello che sta accadendo in varie parti del mondo, dove una concezione integralista e fondamentalista scatena una violenza omicida contro i credenti di fede cristiana, veri e propri martiri. L'intolleranza che provoca la violenza è generata da una cultura fondamentalista. Per questo è necessario condannare, sempre e subito, ogni manifestazione che neghi l'identità religiosa o culturale dell'altro. Garantire il rispetto della fede appartiene ai doveri della comunità internazionale e delle sue istituzioni, che non sempre si sono mosse in maniera tempestiva quando si è trattato di stragi di cristiani.</p>
      <p sl="it">I caldei in Iraq, come i copti in Egitto, rischiano di scomparire da regioni dove sono presenti da secoli. Voglio ringraziare ancora una volta il Presidente Buzek, che ha aderito con convinzione alla proposta di una fiaccolata, una luce per i cristiani in memoria di tutte le vittime dei credenti martirizzati dal fondamentalismo.</p>
      <p sl="it">La libertà religiosa diventi un vessillo della comunità umana, è l'auspicio che formulo per tutti: fede, speranza e carità, ma anche giustizia e libertà.</p>
    </intervention>
    <intervention id="4-174-000" speaker_id="96819" name="Licia Ronzulli" is_mep="True" mode="spoken">
      <p sl="it">Signor Presidente, onorevoli colleghi, ho votato anch'io a favore di questa risoluzione perché il tema della protezione delle minoranze religiose nel mondo è oggi più che mai all'ordine del giorno.</p>
      <p sl="it">È estremamente preoccupante che nel 2011 una persona sia ancora perseguitata per la propria fede. L'articolo 10 della Carta dei diritti fondamentali dell'Unione europea non ammette interpretazioni di sorta. Stabilisce a chiare lettere la piena libertà di pensiero, di coscienza e di manifestazione del proprio credo religioso. Gli attacchi subiti da alcune comunità religiose nelle scorse settimane sono un segno ulteriore dell'urgente necessità per tutti i governi di adottare, malgrado le difficoltà e le minacce, misure efficaci per la protezione di tutte le minoranze religiose.</p>
      <p sl="it">L'obiettivo dell'Unione europea deve essere quello di favorire un dialogo interreligioso per una maggiore cooperazione fra i paesi europei, ma soprattutto quelli dove, purtroppo, la difesa della libertà di culto non è ancora garantita. Il diritto alla libertà religiosa deve essere osservato e garantito ovunque, senza eccezioni.</p>
    </intervention>
    <intervention id="4-175-000" speaker_id="28316" name="Hannu Takkula" is_mep="True" mode="spoken">
      <p sl="fi">Signor Presidente, questa è una risoluzione storica ed eccellente. È necessario prestare attenzione alla libertà religiosa in Europa e ricordare le nostre radici, che sono fondate sui valori giudeo-cristiani. I valori fondamentali e i diritti europei si basano proprio su questo patrimonio, su queste radici. Gli avvenimenti accaduti contro i cristiani copti in Egitto hanno richiamato la nostra attenzione, portandoci a riconoscere la situazione. I cristiani hanno bisogno di protezione in diverse parti del mondo, non solo in Egitto: eventi simili si sono verificati anche in Turchia e Assiria.</p>
      <p sl="fi">Noi europei dobbiamo mostrare un interesse particolare verso quelle situazioni nell’Unione europea, dove è necessario intervenire: le persone stanno divenendo vittime della persecuzione a causa della propria religione.</p>
      <p sl="fi">Questo è dovuto ad una paura mal riposta verso l’Islam in quanto abbiamo abbandonato i nostri valori e calpestato quelli cristiani a sue spese. Non dobbiamo agire in questo modo, ma al contrario sono necessari il dialogo e la libertà religiosa. Dobbiamo garantire la salvaguardia del patrimonio culturale europeo e dei valori giudeo-cristiani, difendendoli con coraggio. Questi valori costituiscono un elemento essenziale della nostra identità europea.</p>
    </intervention>
    <intervention id="4-176-000" speaker_id="24030" name="Philip Claeys" is_mep="True" mode="spoken">
      <p sl="nl">Signor Presidente, ho votato a favore della proposta di risoluzione sulla situazione dei cristiani nel contesto della libertà religiosa e sono lieto che sia stata adottata, sebbene abbia ancora alcune riserve relative all’utilizzo di un linguaggio velato. Ad esempio, non è stato chiarito da nessuna parte in modo inequivocabile che i maggiori problemi affrontati dai cristiani si presentano nei paesi islamici.</p>
      <p sl="nl">Ancora una volta, al considerando N, si evidenzia che l’Europa non è completamente innocente in materia di violazione della libertà religiosa. Questo può senza dubbio essere vero, ma affermarlo significa assimilare isolati e occasionali problemi verificatisi in Europa alla discriminazione strutturale e agli attacchi nei confronti dei cristiani perpetrati nei paesi musulmani. Non si tratta solo di attacchi dinamitardi e altre forme di violenza fisica commessi da estremisti islamici, ma in molti paesi musulmani esiste anche una politica ufficiale ai danni dei cristiani: basti pensare alla presunta mancanza di risorse per restaurare le chiese cristiane in Turchia o le difficoltà riscontrate nella successione del Patriarca ecumenico di Costantinopoli. La condotta delle forze di occupazione turche a Cipro inoltre è un vero scandalo.</p>
    </intervention>
    <intervention id="4-177-000" speaker_id="96668" name="Seán Kelly" is_mep="True" mode="spoken">
      <p sl="ga">Signor Presidente, ieri ho partecipato alla discussione: è stata molto importante e interessante. Ho altresì preso parte alla cerimonia di accensione delle candele fuori dal Parlamento e desidero ringraziare il Presidente Buzek per la leadership dimostrata durante la parata.</p>
      <p sl="en">La persecuzione dei cristiani negli ultimi tempi ricorda i giorni dell’Impero romano quando questi ultimi erano facile bersaglio di attacchi e uccisioni. Bisogna mettere fine a questa situazione. É importante che l’Unione europea svolga il proprio ruolo in questo contesto, e a mio avviso lo stiamo facendo, per garantire la libertà di espressione e di pratica ai gruppi religiosi non solo all’interno dell’Unione, ma anche nei paesi candidati. Questo è un punto fondamentale in tutto il mondo.</p>
      <p sl="ga">Sono lieto che oggi questa risoluzione storica sia stata adottata, e soprattutto all’unanimità.</p>
    </intervention>
    <intervention id="4-180-000" speaker_id="28372" name="Ryszard Czarnecki" is_mep="True" mode="spoken">
      <p sl="pl">Signor Presidente, questa risoluzione è fondamentale, essendo la prima e giungendo in un momento particolarmente importante. Siamo a conoscenza del massacro compiuto contro i cristiani in Iraq e quanto è stato fatto o non fatto in Egitto negli ultimi tempi. Siamo a conoscenza di casi singoli, non per questo meno importanti, di uccisione di membri del clero cristiano (e non solo del clero) in Turchia, Siria e Pakistan e di quanto si sta verificando in alcuni paesi africani a maggioranza musulmana. Alla luce di questi avvenimenti sono sorpreso dal silenzio del Presidente della Commissione europea Barroso, il quale non ha espresso alcun commento per una settimana. Solo a seguito di pressioni da parte dei Primi ministri degli Stati membri, anche se non dal Primo ministro del mio paese, ha rilasciato una dichiarazione in merito. É senza dubbio positivo che la baronessa Ashton si sia pronunciata sulla questione, ma nonostante ciò il Presidente della Commissione avrebbe dovuto intervenire immediatamente sulla vicenda. Non lo ha fatto e questo è deplorevole.</p>
    </intervention>
    <intervention id="4-182-000" speaker_id="4555" name="Daniel Hannan" is_mep="True" mode="spoken">
      <p sl="en">Signor Presidente, mi rallegro che il Parlamento sia al corrente del fatto che la Russia Bianca sta scivolando nell’autocrazia. Il regime in Bielorussia rappresenta un sistema di governo che questo continente avrebbe dovuto lasciarsi alle spalle venti anni fa.</p>
      <p sl="en">Mi auguro però che questa proposta possa spingere alcuni colleghi a un processo di auto-analisi. Mettiamoci dal punto di vista di un ex burocrate sovietico che osserva l'Unione europea. Vi esorto a considerare il fatto che potrebbe individuare alcune cose che lo farebbero sentire a casa propria. Vedrebbe che non siamo governati da un presidente o da un sistema eletti, ma da un politburo di 27 membri denominato Commissione europea; osserverebbe e constaterebbe che questo Parlamento tirapiedi gli fa provare un po’ di nostalgia; vedrebbe la serie di piani quinquennali con cui vengono gestiti i nostri affari; noterebbe anche la flotta di limousine speciali e perfino di particolari negozi riservati ai dipendenti del sistema e ai membri della “nomenklatura”.</p>
      <p sl="en">Soprattutto, noterebbe quella che Engels definì “falsa coscienza”: quando la gente vota, non comprende i propri reali interessi e spetta a noi imporre loro un sistema migliore. Mi viene in mente quella terrificante scena finale de La fattoria degli animali di Orwell, dove gli animali considerano gli uomini e i maiali e scoprono di non poter dire in cosa siano differenti.</p>
    </intervention>
    <intervention id="4-183-000" speaker_id="96686" name="Mitro Repo" is_mep="True" mode="spoken">
      <p sl="fi">Signor Presidente, ho votato anch’io a favore di questa risoluzione che si è resa per lo meno necessaria. Secondo la mia opinione l'Unione europea deve prestare particolare attenzione alle violazioni dei diritti umani che avvengono nei paesi limitrofi. Mi sarebbe piaciuto trovare qualcosa di più per quanto riguarda i problemi dei giovani. Le organizzazioni giovanili in Bielorussia non sono autorizzate ad agire liberamente e devono invece muoversi nella clandestinità.</p>
      <p sl="fi">Da oltre un anno ormai, i giovani in Europa sono soliti organizzare manifestazioni nel corso delle quali imbavagliano importanti statue nelle capitali europee perché non parlano. Questa è una protesta contro la mancanza di libertà di espressione in Bielorussia. Mi auguro che i giovani europei non debbano imbavagliare il Parlamento europeo o ridurci al silenzio e che invece ci sia possibile difendere coraggiosamente i nostri valori e la nostra democrazia.</p>
    </intervention>
    <intervention id="4-184-000" speaker_id="34232" name="Kristian Vigenin" is_mep="True" mode="spoken">
      <p sl="bg">a nome del gruppo S&amp;D. – Signor Presidente, onorevoli colleghi, il gruppo dell'Alleanza progressista di Socialisti e Democratici al Parlamento europeo sostiene la risoluzione presentata. Riteniamo che essa costituisca un segnale importante sia per le autorità bielorusse sia per la società civile, i mezzi di comunicazione e chiunque si batta per lo sviluppo democratico del Paese. Auspichiamo che le misure proposte nella risoluzione vengano prese in seria considerazione e discusse dalla Commissione e dal Consiglio, e che vengano attuate il più rapidamente possibile perché possano produrre dei risultati.</p>
      <p sl="bg">In realtà, la cerimonia di insediamento del Presidente rieletto Lukashenko in programma domani non porrà fine agli interrogativi sollevati sulla sua persona, sulla legittimità delle elezioni e sulla maniera in cui sono stati registrati i risultati del voto. Fino ad oggi, l'Unione europea si è servita con scarsi risultati di politiche e meccanismi diversi per influenzare la Bielorussia e la sua dirigenza. Forse è il momento di prendere in considerazione nuove opzioni o di verificare se non vi sia una nuova situazione nella regione che ci permetta di mettere in atto meccanismi di altro genere.</p>
      <p sl="bg">Nella risoluzione si accenna a un aspetto che consideriamo di estrema importanza e che finora non è stato tentato, ovvero coordinare la nostra politica e le relazioni con la Bielorussia insieme ai paesi limitrofi non membri dell'Unione europea, vale a dire la Russia, nostro partner strategico, e l'Ucraina, che fa parte del partenariato orientale. Penso che attraverso sforzi congiunti e coordinati sia possibile raggiungere, se non altro, almeno un ambiente politicamente più favorevole a elezioni parlamentari eque e democratiche, elezioni che sono previste per il prossimo anno.</p>
      <p sl="bg">Inoltre il Parlamento europeo deve fare il miglior uso possibile delle opzioni esistenti. Oggi abbiamo deciso di inviare una delegazione in Bielorussia e ritengo che permetterle di visitare il paese e fornirle l’assistenza e i contatti necessari rappresenti un esame per la leadership bielorussa. Ci permetterà inoltre di farci un’idea chiara e di constatare le opzioni offerte dalla situazione.</p>
    </intervention>
    <intervention id="4-185-000" speaker_id="28299" name="Bogusław Sonik" is_mep="True" mode="spoken">
      <p sl="pl">Signor Presidente, innanzi tutto, desidero esprimere la mia indignazione nei confronti dell'onorevole Hannan per aver paragonato la Bielorussia all'Unione europea. La sua insensata dichiarazione è stata tanto più spiacevole in quanto è stata applaudita da alcuni membri polacchi dei Conservatori e Riformisti europei.</p>
      <p sl="pl">Bisogna isolare il regime di Lukashenko. L'attuale politica secondo la quale il regime aprirà gradualmente alla democrazia si è rivelata un errore di valutazione. Le sanzioni da imporre al regime di Lukashenko devono essere severe, visto che tra l'altro si tratta di un paese che è un immediato vicino dell'Europa. Dovremmo aspettarci che le regole per gli Stati membri dell'Unione europea valgano anche per paesi di questo genere. In particolare, vorrei che la Commissione europea sostenesse i media indipendenti come TV Belsat, Radio Racyja e altri. Sono importanti per diffondere informazioni che raggiungano i cittadini della Bielorussia.</p>
    </intervention>
    <intervention id="4-186-000" speaker_id="23788" name="Adam Bielan" is_mep="True" mode="spoken">
      <p sl="pl">Signor Presidente, i fatti avvenuti in Bielorussia in occasione delle elezioni presidenziali hanno turbato ancora una volta l'opinione pubblica europea. Dopo un periodo di relativa calma, il Presidente Lukashenko ha fatto nuovamente uso della forza contro gli attivisti dell'opposizione. Si è nuovamente avvalso degli aspetti più vergognosi della sua dittatura. Gli scontri brutali con i partecipanti a una manifestazione pacifica e l'arresto dei leader e dei candidati dell'opposizione costituiscono una chiara violazione dei diritti umani e provano l'abbandono di misure destinate a migliorare i rapporti con i paesi democratici europei.</p>
      <p sl="pl">Appoggio quindi pienamente la risoluzione del Parlamento che chiede l’immediata liberazione dei prigionieri politici e che si tengano nuove elezioni. Condanno fermamente le pratiche dittatoriali del regime del Presidente Lukashenko. Ritengo che la pressione da parte delle istituzioni europee contribuirà ad alleviare la repressione dei cittadini bielorussi. Condivido inoltre tutte le misure che sostengono lo sviluppo della società civile tramite l’agevolazione dei visti, la concessione di aiuti agli studenti e alle università e che mettono a disposizione finanziamenti per le organizzazioni indipendenti e i media.</p>
    </intervention>
    <intervention id="4-187-000" speaker_id="96663" name="Morten Messerschmidt" is_mep="True" mode="spoken">
      <p sl="da">Signor Presidente, non c'è dubbio che la Bielorussia rappresenti una sorta di spina nel fianco per l'Europa ed è giusto cogliere ogni occasione per criticare quel regime che rappresenta, fortunatamente, l'ultima dittatura comunista. C’è un proverbio in Danimarca: chi è senza peccato scagli la prima pietra e quindi vale forse la pena di dare un'occhiata all'Unione dal punto di vista della Bielorussia. Bene, l’Unione europea è disciplinata da una Commissione composta da funzionari non investiti da alcun mandato popolare ed è solo questa Commissione, composta da persone non sostenute da alcun movimento popolare, senza nessuno a cui riferire e priva di mandato diretto, a poter avanzare delle proposte. Una volta che tali proposte sono state avanzate e adottate, chi è che decide in ultima analisi, con enorme influenza politica, come la legislazione comunitaria deve essere attuata negli Stati membri? A farlo, ancora una volta, sono persone che non sono state elette democraticamente, giudici che siedono a ben confortevole distanza dalla realtà. La stessa cosa si può dire di questo Parlamento, dove la stragrande maggioranza se ne sta bella comoda all'interno dei palazzi di vetro in cui si è insediata, senza nessuno a cui rispondere e senza alcuna coscienza degli enormi problemi, dell’opposizione e del fermento presenti tra i cittadini della Comunità europea. Se osserviamo l'Unione europea dal punto di vista della Bielorussia, possiamo scorgere molte terribili somiglianze con le dittature che stiamo cercando di combattere.</p>
    </intervention>
    <intervention id="4-188-000" speaker_id="28372" name="Ryszard Czarnecki" is_mep="True" mode="spoken">
      <p sl="pl">Signor Presidente, ho approvato la risoluzione poiché sono consapevole del fatto che la situazione in Bielorussia è davvero particolare. Ci troviamo davanti al feroce intensificarsi della repressione nei confronti dei difensori dei diritti umani. D’altro canto, una spiegazione di quanto sta accadendo risiede nelle conseguenze di una politica assai sconsiderata messa in atto da alcuni Stati membri dell'Unione Europea: certo non era assolutamente necessario dare credibilità a Lukashenko agli occhi dell'Europa e dell'Unione europea, come ha fatto il Presidente Berlusconi, che ha visitato la Bielorussia, la Presidente della Lituania Grybauskaitė e i ministri degli esteri della Germania e della Polonia. Oggi dobbiamo batterci per le libertà civili in Bielorussia, anche se dobbiamo farlo cercando di evitare di spingere la Bielorussia nelle braccia della Russia, poiché anche questo è molto importante.</p>
    </intervention>
    <intervention id="4-190-000" speaker_id="23873" name="Sergej Kozlík" is_mep="True" mode="spoken">
      <p sl="sk">Signor Presidente, in base all'esperienza di un certo numero di Stati membri risulta che, a sei anni di distanza dal regolamento (CE) n. 1/2003, non vi è stato ancora alcun miglioramento rispetto a una coerente applicazione delle regole di concorrenza.</p>
      <p sl="sk">Al momento di sciogliere le controversie, i giudici nazionali non si avvalgono della possibilità di richiedere alla Commissione europea informazioni o pareri su un determinato caso, non si avvalgono del diritto di rivolgersi né alla Corte di giustizia dell’Unione europea con una questione pregiudiziale, né alla Commissione, facendo uso del diritto di intervenire come amicus curiae . In questo settore la prassi evidenzia notevoli problemi di applicazione giudiziaria, il che comprende anche importanti deviazioni dal vigente ordinamento giuridico delle corti europee. Ho invitato pertanto la Commissione a prestare attenzione alle decisioni dei giudici nazionali e ad adottare le misure necessarie per raggiungere questo obiettivo. Questo richiamo è stato incluso nella relazione sulla politica di concorrenza e ho sostenuto il testo finale della relazione.</p>
    </intervention>
    <intervention id="4-191-000" speaker_id="96663" name="Morten Messerschmidt" is_mep="True" mode="spoken">
      <p sl="da">Signor Presidente, non c'è dubbio che la competitività europea si trovi esposta a una considerevole pressione. Dobbiamo chiederci se gli Stati membri hanno davvero la volontà di fare qualcosa in merito. Una cosa è chiara, però: abbiamo creato una moneta, una moneta comune, che si sta rivelando disastrosa per l'economia di tutta l'Europa meridionale. Una ragione di questo fatto è che la maggioranza di questi paesi non può tenere il passo e non è assolutamente riuscita ad attuare le riforme necessarie per fronteggiare la futura concorrenza con la Cina, l’India, il Sud America e gli altri paesi. È impossibile però raggiungere un accordo anche in quei campi che vorremmo considerare a portata di mano, semplici. Si veda per esempio un'iniziativa chiara come il brevetto unico dell’Unione europea. È terribile che in questo ambito, in cui si tratta semplicemente di tecnicismi, non si sia riusciti una buona volta a raggiungere un accordo. Ecco un esempio dell’inefficacia dell'Unione europea. In un'area che potrebbe essere così facilmente di beneficio, abbiamo permesso vi fossero differenze linguistiche al fine di raggiungere un accordo. In realtà, questo probabilmente la dice lunga sui falsi fondamenti su cui si basa tutta questa cooperazione.</p>
    </intervention>
    <intervention id="4-192-000" speaker_id="1073" name="Cristiana Muscardini" is_mep="True" mode="spoken">
      <p sl="it">Signor Presidente, onorevoli colleghi, ho apprezzato la flessibilità della Commissione sulla definizione delle norme temporanee degli aiuti di Stato, istituiti in risposta alla crisi economica e finanziaria ed esprimo il mio accordo sull'opportunità di elaborare una valutazione dettagliata delle decisioni adottate, per assicurare condizioni paritarie di concorrenza in tutta l'Unione.</p>
      <p sl="it">Condivido l'invito alla Commissione a garantire che le banche rimborsino gli aiuti di Stato ricevuti in misura esorbitante, assicurando una concorrenza equa nell'ambito del mercato interno. Sono stata tra coloro che hanno criticato i colossali aiuti effettuati con il denaro dei contribuenti, ritenendo che sarebbe stato necessario utilizzare il denaro pubblico per promuovere lo sviluppo.</p>
      <p sl="it">Auspico sia l'ultima volta che il risparmio dei contribuenti serva a portare acqua al mulino degli azionisti bancari e dei manager imprevidenti e che nuove misure di controllo impediscano il ripetersi di speculazioni dannose all'economia.</p>
      <p sl="it">Apprezzo l'apertura per il sostegno ad aiuti indirizzati alla promozione di progetti di interesse comune, con particolare riferimento alle energie rinnovabili.</p>
    </intervention>
    <intervention id="4-193-000" speaker_id="96668" name="Seán Kelly" is_mep="True" mode="spoken">
      <p sl="ga">Signor Presidente, sono stato lieto di sostenere anche questa risoluzione.</p>
      <p sl="en">Vorrei affermare che una delle funzioni primarie dell'Unione europea è quella di garantire a tutti un’equa concorrenza, in particolare alle piccole e medie imprese e, naturalmente, ai consumatori.</p>
      <p sl="en">Vi è da tempo il sospetto che ci sia chi si sta approfittando del mercato e, in questo momento, nel mio paese, la gente è allarmata per l'aumento uniforme e sistematico, per esempio, dei prezzi della benzina e del diesel in tutti i distributori dell’intero paese.</p>
      <p sl="en">Allo stesso modo, gli agricoltori sospettano da tempo che sia in atto un cartello, in particolare quando si tratta della riduzione uniforme e rapida, al minimo capriccio, dei prezzi del bestiame.</p>
      <p sl="en">E, naturalmente, abbiamo visto di recente come la Corte di giustizia dell’Unione europea abbia condannato le società di telecomunicazioni per quanto riguarda le tariffe di roaming intraeuropee.</p>
      <p sl="en">Quindi dobbiamo rimanere sempre vigili ed essere pronti a intervenire in modo fermo e ad agire immediatamente ogni qual volta si verifichi una concorrenza sleale.</p>
    </intervention>
    <intervention id="4-195-000" speaker_id="28372" name="Ryszard Czarnecki" is_mep="True" mode="spoken">
      <p sl="pl">Signor Presidente, questa è una relazione importante redatta da una persona che ha grande esperienza nel settore. Penso sia necessario dire molto chiaramente che l'Unione europea merita maggiori apertura e concorrenza. Non dobbiamo averne paura. Favorisce lo sviluppo dell'Europa in una situazione in cui, parlando molto francamente, siamo in ritardo rispetto all’America e all’Asia. Una risoluzione di questo tipo serve a rendere l'economia europea più efficace ed è per questo che è così importante e necessaria: ho quindi votato a favore della sua adozione.</p>
    </intervention>
    <intervention id="4-197-000" speaker_id="28316" name="Hannu Takkula" is_mep="True" mode="spoken">
      <p sl="fi">Signor Presidente, desidero ringraziare il relatore, onorevole Gahler, per questa eccellente relazione. Essa tiene perfettamente conto delle esigenze del Grande Nord dell'Unione europea, e dello sviluppo sostenibile che vi è necessario. Visto che anch’io provengo da una zona del nord, sono stato assai lieto di seguire questo processo. Ho constatato che la relazione ha preso in considerazione in misura soddisfacente le questioni relative al clima e ai mezzi di sostentamento. Per esempio, essa tiene conto del problema dell’allevamento delle renne, che in questa regione è una fonte di sussistenza molto importante. L’onorevole Gahler ha anche tenuto ottimamente conto dell’unico popolo indigeno europeo, i Sami.</p>
      <p sl="fi">In particolare intendo lodare e ringraziare l’onorevole Gahler per aver riservato particolare attenzione all’emendamento da me presentato, relativo all'istituzione di un centro di informazione sull’Artico presso l'Università della Lapponia, e, inoltre, per averlo citato nella relazione. È molto importante. Mi compiaccio che in materia i finlandesi stiano dando prova di una cooperazione transfrontaliera. Si tratta del futuro della dimensione settentrionale della Finlandia e di tutta l'Europa settentrionale, quella in cui vogliamo vedere uno sviluppo sostenibile.</p>
    </intervention>
    <intervention id="4-199-000" speaker_id="34232" name="Kristian Vigenin" is_mep="True" mode="spoken">
      <p sl="bg">a nome del gruppo S&amp;D. – Il gruppo dell'Alleanza progressista di Socialisti e Democratici al Parlamento europeo ritiene che la relazione sulla strategia per il Mar Nero sia molto importante e opportuna perché presenta una valutazione di quanto finora è stato realizzato in quella regione e una serie di raccomandazioni su quanto l'Unione europea potrà ancora realizzare in tal senso.</p>
      <p sl="bg">Riteniamo che sia complicato, ma non impossibile, un coordinamento politico tra partner che hanno livelli di cooperazione con l'Unione europea marcatamente differenziati. È altresì sensato anche a livello politico cercare di unire i nostri sforzi, tenendo presente che tre dei paesi sono Stati membri dell'Unione europea, uno è un partner strategico, altri fanno parte del partenariato orientale, mentre la Turchia è un candidato all’associazione.</p>
      <p sl="bg">Almeno finora, l'incapacità dell'Unione europea di impegnarsi con maggiore energia nella regione ci ha privato dello sviluppo e dell’opportunità di utilizzare un grande potenziale: in questo senso dobbiamo dire che al momento la sinergia del Mar Nero, considerata fin dall'inizio un'iniziativa alquanto ambiziosa da parte dell'Unione europea, deve essere sviluppata in una vera e propria strategia per il Mar Nero.</p>
      <p sl="bg">Disponiamo già di modelli di interazione che possono essere applicati con successo, a patto naturalmente di adattarli alla regione. Un esempio è la strategia del Mar Baltico che, a un macrolivello, è riuscita a sviluppare la cooperazione regionale.</p>
      <p sl="bg">Riteniamo che adesso vadano intrapresi svariati passi che non sono stati inclusi nella relazione. In primo luogo, a livello pratico, nel quadro dell’attuale revisione della politica europea di vicinato, dobbiamo tener conto di una maggiore coerenza tra la sinergia del Mar Nero e il partenariato orientale in quanto quasi tutti i paesi che fanno parte di quest’ultimo, tranne la Bielorussia, fanno parte anche della sinergia del Mar Nero.</p>
      <p sl="bg">Il secondo aspetto è il rafforzamento del dialogo politico a livello tanto ministeriale quanto parlamentare: dovremmo cercare di trovare una maggiore coerenza tra la strategia per il Danubio e le iniziative future per la regione del Mar Nero. Tutto questo deve tradursi in una strategia che possa seguire una linea di bilancio specifica nel quadro del prossimo esercizio finanziario.</p>
    </intervention>
    <intervention id="4-200-000" speaker_id="23785" name="Andrzej Grzyb" is_mep="True" mode="spoken">
      <p sl="pl">Signor Presidente, la proposta contenuta nella risoluzione dell'onorevole Ungureanu ora adottata, affinché la politica per il Mar Nero divenga una strategia a pieno titolo, merita un ampio sostegno. Il fatto che la Bulgaria e la Romania siano Stati membri dell'Unione europea, il partenariato orientale – gli speciali rapporti con i paesi del partenariato orientale e con la Russia – e le trattative in corso con altri paesi della regione per l'adesione all'Unione europea giustificano tutti l’importanza politica della regione per l'Unione europea. Il Mar Nero è diventato una regione fondamentale per il transito delle risorse energetiche e per i promettenti importanti progetti per l'Unione europea, come il Nabucco che è rilevante sul piano strategico per la diversificazione dell’approvvigionamento di gas. Sono pienamente d’accordo con l’onorevole Ungureanu con cui mi congratulo per la relazione: la strategia deve garantire il riconoscimento di tutti gli attori della regione e non solo degli stati più grandi, e deve essere collegata con altre strategie come quella per il Mediterraneo.</p>
    </intervention>
    <intervention id="4-201-000" speaker_id="96652" name="Alajos Mészáros" is_mep="True" mode="spoken">
      <p sl="hu">Signor Presidente, con l'adesione della Romania e della Bulgaria nel 2007, il Mar Nero è diventato parzialmente un mare interno dell'Unione europea. La regione è di eccezionale importanza strategica e il nostro impegno nell’area deve essere intensificato. A tal fine, è di vitale importanza che il Parlamento elabori una nuova strategia, oltre a fornire risorse finanziarie e umane sotto forma di una linea di bilancio specifica dell'Unione europea. La nuova strategia deve servire a garantire la pace, la stabilità e la prosperità nella regione del Mar Nero, e a garantire la sicurezza energetica dell'Unione europea. La diversificazione delle rotte e delle fonti di approvvigionamento deve avere una priorità ancora maggiore, e vorrei pertanto sottolineare l'importanza del programmato sviluppo nei porti del Mar Nero dei terminali di gas naturale liquefatto. Le rotte che attraversano la regione potrebbero migliorare in modo significativo l'approvvigionamento per l'Unione europea. Un’ulteriore intensificazione della cooperazione con i paesi del Mar Nero rappresenta un elemento fondamentale per il successo del Nabucco, del gasdotto transadriatico e di quello paneuropeo che sono di particolare importanza per l'Unione europea. Per questo motivo ho votato a favore della relazione.</p>
    </intervention>
    <intervention id="4-203-000" speaker_id="96838" name="Cristian Dan Preda" is_mep="True" mode="spoken">
      <p sl="ro">Signor Presidente, proprio come in merito alla Bielorussia, intendo esprimere le ragioni per come ho votato sulla strategia dell'Unione europea per il Mar Nero. Desidero iniziare dicendo che il momento scelto dal mio collega, onorevole Ungureanu, per elaborare una relazione di iniziativa è estremamente appropriato ora che l'Unione europea sta rafforzando la propria politica regionale grazie all’elaborazione di strategie per le regioni costiere come il Mar Baltico, il Grande Nord e, in questo caso, il Mar Nero.</p>
      <p sl="ro">Desidero altresì esprimere la mia soddisfazione per l’inserimento degli emendamenti che ho presentato nel testo della risoluzione. Tali emendamenti hanno evidenziato la necessità di creare in questa regione una rete di organizzazioni non governative, di promuovere programmi di sviluppo del dialogo interculturale e interreligioso, così come iniziative quali la rete di università del Mar Nero. A mio avviso, tutte queste misure rappresentano validi esempi della maniera in cui l'interazione tra società civili può generare sinergie positive nella regione.</p>
      <p sl="ro">Infine intendo sottolineare non solo la necessità di trovare un equilibrio tra sviluppo economico e tutela ambientale, ma anche la necessità di dare piena attuazione alla Convenzione sulla protezione del Mar Nero contro l'inquinamento. Mi auguro che questa iniziativa adottata oggi in Parlamento riceva l'attenzione che merita anche da parte del Consiglio, il quale deve affrontare la questione come una priorità per l'agenda europea.</p>
    </intervention>
    <intervention id="4-205-500" speaker_id="96976" name="Luís Paulo Alves" is_mep="True" mode="written">
      <p sl="pt">Tenuto conto della situazione geografica della Libia e dell'interdipendenza economica tra essa e l'Unione europea, è di comune interesse il perseguimento di un partenariato strategico UE-Libia. Non possiamo però dimenticare il regime dittatoriale che governa questo paese senza rispettare i diritti umani e le libertà fondamentali. Nonostante l'evidente interesse di molti Stati membri per il perseguimento di un accordo quadro con la Libia, l'Unione europea non può dimenticare i valori fondamentali che difende e subordinarli solo agli interessi economici. Occorre una collaborazione al fine di attuare nel paese le riforme giuridiche in materia di diritti umani e, allo stesso tempo, per attivare la diversificazione dell'economia nazionale, tenendo presenti alcuni progressi già compiuti, quali la rinuncia al proprio programma nucleare o anche gli obblighi internazionali della Libia in materia di diritti umani, a dispetto delle sanzioni applicate dalle Nazioni Unite.</p>
    </intervention>
    <intervention id="4-206-000" speaker_id="28276" name="Laima Liucija Andrikienė" is_mep="True" mode="written">
      <p sl="en">Ho votato a favore di questa risoluzione in merito ai negoziati sull'accordo quadro UE-Libia. La Libia resta un regime autoritario, la sua popolazione non usufruisce dei diritti umani fondamentali e la pena capitale viene eseguita regolarmente. Le istituzioni statali non sono democraticamente responsabili e il potere non è ancorato allo Stato di diritto. Ciononostante, la Libia ha potenziato le relazioni commerciali e politiche con gli Stati membri dell'Unione europea e per quest’ultima il paese è strategicamente importante. I negoziati su un accordo quadro UE-Libia sono iniziati nel novembre 2008.</p>
      <p sl="en">Lo sviluppo delle relazioni deve garantire però il pieno rispetto dei valori e dei principi europei, ed è importante chiedere con fermezza che il Consiglio e la Commissione adottino le misure necessarie al fine di tutelare i valori europei: per esempio, raccomandare energicamente che la Libia ratifichi e applichi la Convenzione di Ginevra sui rifugiati del 1951 e il suo protocollo del 1967; chiedere che le autorità libiche sottoscrivano un memorandum d'intesa per garantire che l’Alto commissariato delle Nazioni Unite per i rifugiati sia legittimamente presente nel paese; incoraggiare la Libia ad impegnarsi per una moratoria sulla pena di morte e via dicendo.</p>
    </intervention>
    <intervention id="4-206-500" speaker_id="96867" name="Maria Da Graça Carvalho" is_mep="True" mode="written">
      <p sl="pt">Accolgo con favore gli impegni assunti nell'ambito dell'accordo quadro al momento in fase di negoziato che copre una vasta gamma di questioni, dal rafforzamento del dialogo politico alla gestione della migrazione, dallo sviluppo delle relazioni commerciali ed economiche alla sicurezza energetica e alla migliore cooperazione in una serie di settori. Ritengo che l'accordo quadro possa rappresentare l'occasione per rafforzare il dialogo politico tra la Libia e l'Unione europea. Vorrei sottolineare il ruolo dell’accordo quadro che contiene misure per sostenere lo sviluppo della capacità istituzionale quale mezzo per rafforzare la società civile, per incrementare la modernizzazione, incoraggiare l'introduzione di riforme democratiche e la creazione di mezzi di comunicazione sociale indipendenti e dello Stato di diritto, e per sostenere gli ulteriori sforzi intesi ad aprire spazi per aziende, istituzioni accademiche, organizzazioni non governative e altri soggetti libici.</p>
    </intervention>
    <intervention id="4-207-000" speaker_id="96977" name="Diogo Feio" is_mep="True" mode="written">
      <p sl="pt">Il partenariato economico tra l'Europa e la Libia è già una realtà. La Libia possiede le più cospicue riserve di petrolio accertate in Africa ed è il terzo maggior fornitore di energia (petrolio e gas) dell'Europa. Per di più, l'Unione europea è il maggior partner commerciale della Libia (con il 70 per cento degli scambi complessivi del 2009). L'Europa deve riconoscere che la Libia svolge un ruolo importante nel campo della sicurezza regionale e mondiale, sia nel contenere l'estremismo islamico sia nello stabilizzare la regione.</p>
      <p sl="pt">L’accordo quadro di partenariato attualmente in corso va pertanto accolto con favore ma, come emerge chiaramente dalla relazione, non deve trascurare alcune questioni che ritengo fondamentali: la progressiva democratizzazione del regime, un maggiore rispetto dei diritti umani e in particolare della libertà nelle sue varie declinazioni, una progressiva modifica nel sistema di diritto penale al fine di abbandonare la pena di morte, il riconoscimento della giurisdizione della Corte penale internazionale e la ratifica della Convenzione di Ginevra del 1951.</p>
    </intervention>
    <intervention id="4-207-250" speaker_id="96899" name="José Manuel Fernandes" is_mep="True" mode="written">
      <p sl="pt">L'apertura dei negoziati tra l'Unione europea e la Libia rappresenta un'opportunità per assicurare condizioni di migliore sviluppo economico ad entrambe le parti e, al tempo stesso, per promuovere una seria evoluzione nell’area del Mediterraneo e in Africa per quanto riguarda il rispetto dei diritti umani, il loro contributo alla pace e alla stabilità globali, e per la lotta contro i cambiamenti climatici. La Libia ha sei milioni di abitanti, due milioni dei quali sono stranieri. Detiene le più cospicue riserve di petrolio accertate in Africa ed è il terzo più importante fornitore di energia per l'Europa, sotto forma di petrolio e gas. L'Unione europea è il suo principale partner commerciale: le transazioni tra le due parti rappresentano quasi il 70 per cento degli scambi commerciali della Libia nel 2009. L'accordo quadro di partenariato con l'Unione europea deve essere considerato come un'opportunità per dimostrare i vantaggi dei valori umani e della democrazia in termini di sviluppo sostenibile e diversificato. Come sottolinea la relazione, questo processo non può essere disgiunto dai valori fondamentali dell'Unione europea, quali la lotta contro la pena di morte e la discriminazione delle minoranze, degli immigrati e dei rifugiati, il miglioramento della sanità pubblica e la necessità della democratizzazione politica.</p>
    </intervention>
    <intervention id="4-207-500" speaker_id="96993" name="Lorenzo Fontana" is_mep="True" mode="written">
      <p sl="it">L'implementazione di un accordo quadro destinato a promuovere la cooperazione nella lotta contro l'immigrazione clandestina e finalizzato al contestuale dialogo politico basato sui diritti umani rappresenta una delle priorità per la politica mediterranea dell'Unione. Nonostante il testo finale presenti qualche inesattezza, reputo opportuno appoggiarlo, auspicando che si tramuti in uno stimolo per il governo di Tripoli per un maggiore impegno nella lotta ai traffici di esseri umani nella regione, al quale si deve associare la presa di coscienza necessaria per diventare partner responsabile in altri settori quali la sicurezza e l'energia.</p>
    </intervention>
    <intervention id="4-208-000" speaker_id="96771" name="Jarosław Kalinowski" is_mep="True" mode="written">
      <p sl="pl">La Libia è un paese che richiede un impegno considerevole. La dittatura, il fatto che i diritti umani vengono ignorati, la mancanza di una politica migratoria e un servizio sanitario scarsamente sviluppato, rappresentano solo alcuni dei problemi che i libici e gli stranieri che vivono in Libia devono affrontare ogni giorno. D'altra parte, il potenziale, le ingenti risorse naturali e il patrimonio culturale di questa regione dell'Africa sono valori che possono consentire alla Libia di realizzare lo sviluppo economico, di migliorare la qualità della vita delle persone che vi abitano e di aprire il paese ai mercati internazionali. Forgiare le condizioni propizie all'accordo UE-Libia significa persuadere le autorità libiche a porre fine alle pratiche che violano i diritti umani fondamentali, a cambiare la politica di migrazione e ad accettare la responsabilità legale: ciò porterà vantaggi reciproci e contribuirà allo sviluppo della regione.</p>
    </intervention>
    <intervention id="4-209-000" speaker_id="96816" name="Giovanni La Via" is_mep="True" mode="written">
      <p sl="it">Egregio Presidente, cari colleghi, la relazione oggi approvata contiene le proposte che il Parlamento europeo ritiene indispensabili nell'ottica della conclusione delle trattative attualmente in corso tra l'Unione Europea e la Libia, volte alla stipula di un accordo di cooperazione. La conclusione dell'accordo quadro consentirebbe di affrontare questioni importanti quali le relazioni politiche, l'immigrazione e la sicurezza, la sanità pubblica, lo sviluppo, il commercio, il cambiamento climatico, l'energia e la cultura, costituendo, al contempo, un decisivo passo in avanti nell'ottica più generale del miglioramento delle relazioni tra l'area mediterranea dell'Unione Europea e l'Africa. In quanto deputato italiano non posso non sottolineare le ragioni di carattere storico-economico che hanno portato negli anni il mio Paese ad intrattenere relazioni privilegiate con la Libia e non posso non sottolineare l'importanza del rafforzamento della cooperazione UE-Libia, non solo in materia economica, ma anche in un'ottica di protezione dei diritti dell'uomo, auspicando che l'Unione Europea possa giocare il ruolo di attore principale in materia di accoglienza dei migranti e di sostegno alla lotta contro il traffico degli esseri umani.</p>
    </intervention>
    <intervention id="4-210-000" speaker_id="96742" name="Jean-Luc Mélenchon" is_mep="True" mode="written">
      <p sl="fr">La presente relazione è sorprendente per le sue contraddizioni. Accoglie con favore i negoziati per l’accordo quadro UE-Libia, al fine di inserire col tempo la Libia nella zona euromediterranea di libero scambio che l’eurocrazia ha predisposto negli ultimi 15 anni. Eppure essa elenca anche una serie di violazioni dei diritti umani e della democrazia ad opera di un regime descritto come autoritario. Nel frattempo viene mantenuta la posizione comune nei confronti di Cuba. Questo è un caso di doppio peso e doppie misure. Oggi per l'Unione europea il presupposto per il commercio non è il rispetto dei diritti umani e della democrazia, ma piuttosto la creazione di un'economia di mercato e di concorrenza libera e distorta. L'Unione rappresenta un imperialismo codardo, come dimostra la sua tardiva risposta alla situazione in Tunisia.</p>
    </intervention>
    <intervention id="4-210-500" speaker_id="96978" name="Nuno Melo" is_mep="True" mode="written">
      <p sl="pt">Siamo tutti consapevoli che la Libia persevera in un regime dittatoriale e viola sistematicamente le convenzioni internazionali sui diritti e le libertà fondamentali. A dispetto di questi fatti, la Libia ha allargato il proprio commercio e le relazioni politiche con un certo numero di Stati membri dell'Unione europea. Il ruolo della Libia come partner per numerose questioni nella regione del Mediterraneo e in Africa si è rivelato di grande impatto sulla sicurezza e la stabilità della regione, in particolare in materia di immigrazione, salute pubblica, sviluppo, relazioni commerciali ed economiche, cambiamenti climatici, energia e beni culturali. In questo contesto, l'accordo quadro attualmente in fase di negoziato è importante ma non dobbiamo evitare di rispondere a varie questioni fondamentali tra le quali, in particolare: la progressiva democratizzazione del regime, il rispetto dei diritti umani, le modifiche al sistema di giustizia penale mediante l'abolizione della pena di morte come prima priorità e mediante la firma della Convenzione di Ginevra.</p>
    </intervention>
    <intervention id="4-211-000" speaker_id="28255" name="Andreas Mölzer" is_mep="True" mode="written">
      <p sl="de">Le relazioni dell'Unione europea con la Libia devono essere considerate oggettivamente sulla base della loro complessità e importanza per l'Europa. Il rispetto dei diritti umani svolge naturalmente un ruolo importante, motivo per cui è sensato altresì che Bruxelles richieda alla Libia di ratificare la convenzione di Ginevra sui rifugiati del 1951 o che solleciti una moratoria sulla pena di morte. Dobbiamo però anche considerare il fatto che la Libia è un importante paese di transito per l'immigrazione clandestina di massa dall'Africa all'Europa. Non è pertanto opportuno opporsi generalmente a un accordo di riammissione con Tripoli, come è successo nella relazione della commissione per gli affari esteri.</p>
      <p sl="de">Se non otteniamo un accordo di riammissione con la Libia, la pressione sull’Europa come destinazione degli immigrati aumenterà ulteriormente. Poiché l'immigrazione di massa clandestina è una questione di vitale importanza per quanto riguarda la sopravvivenza dell’Europa come entità storica, l'Unione farebbe bene ad assumere un punto di vista differenziato in merito alle proprie relazioni con Tripoli e a includere la Libia nelle strategie di controllo del flusso delle migrazioni.</p>
    </intervention>
    <intervention id="4-212-000" speaker_id="1073" name="Cristiana Muscardini" is_mep="True" mode="written">
      <p sl="it">Signor Presidente, onorevoli colleghi, ho votato favore della proposta di raccomandazione del Parlamento destinata al Consiglio sui negoziati riguardanti l'accordo quadro UE-Libia. Condivido a pieno i punti chiave che la relatrice Ana Gomes affronta nel testo: la necessità che la Libia adotti la moratoria sulla pena di morte, ratifichi la convenzione di Ginevra sui rifugiati, si impegni nella lotta contro la tratta degli esseri umani, garantisca accordi giusti per gli immigrati clandestini e applichi leggi moderne in materia di asilo.</p>
      <p sl="it">Voglio aggiungere che per quanto ci riguarda abbiamo più volte chiesto che prima di un accordo quadro si dovrà consentire alle Istituzioni europee di poter verificare le reali condizioni dei campi profughi in Libia e già da ora questo Parlamento dovrebbe sollevare il problema con più determinazione. Per quanto riguarda me e tanti altri colleghi non sarà possibile essere favorevoli ad un accordo quadro se non saranno garantiti i requisiti espressi dalla relatrice nella relazione oggi approvata in Aula.</p>
    </intervention>
    <intervention id="4-212-500" speaker_id="97197" name="Alfredo Pallone" is_mep="True" mode="written">
      <p sl="it">I negoziati in corso tra UE e Libia per la finalizzazione di un accordo quadro volto a promuovere i rapporti politico-economici tra gli Stati membri e il Paese Maghrebino hanno un'importanza strategica cruciale per le relazioni transfrontaliere dell'Unione, per questo ho votato a favore della Raccomandazione del Parlamento al Consiglio. L'obiettivo principale dell'accordo è di migliorare la vita della popolazione libica sul piano politico e socio-economico attraverso la promozione dei diritti fondamentali come base fondante dell'accordo stesso. L'accordo cercherà di compensare le mancanze del Paese nord-africano attraverso una maggiore tutela dei diritti umani e democratici e attraverso la cooperazione commerciale nonché grazie a rigorosi controlli congiunti per quanto riguarda l'immigrazione clandestina.</p>
    </intervention>
    <intervention id="4-213-000" speaker_id="4253" name="Frédérique Ries" is_mep="True" mode="written">
      <p sl="fr">È stato dato l’avvio con riluttanza alla prosecuzione dei negoziati tra l'Unione europea e la Libia, come mezzo per rafforzare i nostri rapporti. Questo però non costituisce affatto un assegno in bianco. La nostra sicurezza energetica, i nostri interessi commerciali ed economici e la nostra cooperazione nella gestione dei flussi migratori non devono mai mettere in secondo piano il continuo disprezzo mostrato dalle autorità libiche e dal colonnello Gheddafi per i più fondamentali diritti umani. Il colonnello Gheddafi è un dittatore al potere da 41 anni e ha affermato pochi giorni fa di deplorare l’allontanamento del suo omologo tunisino, il Presidente Ben Ali. Si tratta di un regime repressivo con condanne a morte (506 nel maggio 2009, il 50 per cento delle quali riguarda degli stranieri), esecuzioni e punizioni corporali, detenzioni illegali e trattamenti disumani dei migranti che attraversano il suo territorio per raggiungere l'Europa.</p>
      <p sl="fr">La nostra risoluzione sottolinea questo aspetto in modo particolare, ricordando che qualsiasi politica di immigrazione comune deve essere subordinata alla più rigorosa salvaguardia della protezione dei migranti e delle altre libertà fondamentali. Allo stesso modo, qualsiasi accordo di riammissione con questo paese deve automaticamente escludere i richiedenti asilo, i rifugiati o coloro che hanno bisogno di protezione ed evitare le espulsioni collettive.</p>
    </intervention>
    <intervention id="4-214-000" speaker_id="28409" name="Raül Romeva i Rueda" is_mep="True" mode="spoken">
      <p sl="en">per iscritt o. – Da oltre 40 anni, la Libia è retta da un regime dittatoriale in cui il potere è concentrato in una sola persona, il colonnello Gheddafi, il più longevo leader africano e arabo. I libici godono di istruzione gratuita, assistenza sanitaria, alloggi sociali e beneficiano di un certo grado di distribuzione sociale del reddito del petrolio. Eppure, nonostante i tassi di crescita del prodotto interno lordo, lo sviluppo è in ritardo rispetto a quello degli altri paesi ricchi di petrolio e la Libia è una delle economie meno diversificate nella regione: gli investimenti in valuta restano in balia delle imprevedibili decisioni del dittatore.</p>
      <p sl="en">Il popolo libico non gode dei diritti umani e delle libertà fondamentali, nonostante il fatto che il loro Stato abbia specifici obblighi internazionali al rispetto dei diritti umani, essendo stato recentemente eletto nel Consiglio per i diritti umani delle Nazioni Unite e avendo ratificato una serie di strumenti internazionali giuridicamente vincolanti. La pena capitale viene eseguita regolarmente.</p>
      <p sl="en">In conclusione, l'importanza strategica della Libia e le molte sfide che essa pone sottolineano la necessità di una politica globale dell'Unione europea verso questo Paese. L'Unione europea deve impegnarsi con la Libia in una vasta gamma di questioni. Il presente accordo quadro deve essere anche uno strumento sostanziale per la promozione dello Stato di diritto, per il rispetto dei diritti umani, per la protezione dei migranti e dei rifugiati e per lo sviluppo sostenibile nel Paese.</p>
    </intervention>
    <intervention id="4-215-000" speaker_id="96819" name="Licia Ronzulli" is_mep="True" mode="spoken">
      <p sl="it">in writing. – Signor Presidente, onorevoli colleghi, ho votato a favore di questa risoluzione perché ritengo che possa aiutare la popolazione libica a migliorare le proprie condizioni di vita, spesso influenzate dalla mancanza di rispetto per i diritti umani e per le libertà più elementari.</p>
      <p sl="it">La cooperazione UE-Libia può contribuire in maniera decisiva al potenziamento delle capacità di questo Paese, che in questo momento deve fare i conti con una situazione molto complessa. Spesso i detenuti sono costretti a subire torture, punizioni corporali come la fustigazione, bastonate, scariche elettriche e il diniego deliberato di assistenza medica. In Libia non esistono leggi in materia di asilo e, di conseguenza, la necessità di garantire protezione ai rifugiati non trova alcun riscontro a livello giuridico.</p>
      <p sl="it">Come se non bastasse, la pena di morte è ancora prevista per un ampio numero di reati, le sentenze capitali continuano ad essere emesse dai tribunali libici, che violano così gli standard internazionali sull´equo processo. L'Unione Europea deve concludere il prima possibile l'accordo quadro, primo vero e proprio accordo tra Libia e UE, così da portare un aiuto concreto alla popolazione locale, sul piano dei loro diritti fondamentali come su quello politico e socio-economico.</p>
    </intervention>
    <intervention id="4-216-000" speaker_id="96865" name="Debora Serracchiani" is_mep="True" mode="written">
      <p sl="it">Signor Presidente, onorevoli colleghi, il voto di oggi sull'accordo tra l'UE e la Libia è il frutto di impegnative negoziazioni soprattutto per il problema degli immigrati. In Libia, la situazione dei diritti umani per i rifugiati e richiedenti di asilo è davvero rischiosa: non esistono coperture legislative e non esiste un sistema di protezione. Mi auguro che siano tutelati i diritti umani fondamentali, nonché il diritto all’asilo.</p>
      <p sl="it">La Libia non è firmataria della convenzione di Ginevra del 28 luglio 1951 e del protocollo del 1967 sullo status dei rifugiati e per il momento non intende aderirvi; tuttavia, nel 1981 ha ratificato la convenzione del 1969 che regola la questione specifica dei problemi dei rifugiati in Africa ed è perciò tenuta a rispettare il principio di non respingimento relativo ai migranti bisognosi di protezione internazionale, che devono essere individuati conformemente a criteri non meno restrittivi di quelli fissati dalla stessa convenzione di Ginevra.</p>
      <p sl="it">Persone provenienti da paesi come Somalia, Sudan, Eritrea, Etiopia, in base alla normativa internazionale, hanno diritto alla protezione umanitaria e all'asilo politico e mi auguro che le autorità libiche accettino di cooperare con l'Alto Commissariato delle Nazioni Unite per i rifugiati.</p>
    </intervention>
    <intervention id="4-218-000" speaker_id="28276" name="Laima Liucija Andrikienė" is_mep="True" mode="written">
      <p sl="en">Ho votato a favore di questa importante risoluzione con la quale condanniamo nei termini più forti i recenti attacchi contro le comunità cristiane in tutto il mondo, siano essi avvenuti in Egitto, in Pakistan, in Iraq o in qualsiasi altro paese.</p>
      <p sl="en">Le comunità cristiane vivono in svariati paesi musulmani del Medio Oriente fino dai primi tempi del cristianesimo. È quindi del tutto inaccettabile che, dopo secoli di pacifica convivenza, i cristiani debbano essere costretti a fuggire da questi paesi o vengano chiusi in dei ghetti. C’è ancora un'altra ragione per continuare la nostra lotta contro i fondamentalisti islamici che distorcono la realtà e vogliono rappresentare la nostra azione globale contro il terrorismo come un attacco contro il mondo musulmano: sono proprio i fondamentalisti islamici a cercare lo scontro tra religioni e civiltà.</p>
      <p sl="en">Dobbiamo quindi fare tutto il possibile per sradicare questi fanatici religiosi e per emarginarli nelle loro rispettive società. Lo si deve fare in collaborazione con gli elementi moderati delle società musulmane. Dobbiamo quindi accogliere con grande favore le reazioni pubbliche in alcuni paesi musulmani, come per esempio l'Egitto, dove l’opinione pubblica ha fermamente condannato gli attacchi terroristici contro i cristiani e ha richiesto un intervento per punire i responsabili.</p>
    </intervention>
    <intervention id="4-218-500" speaker_id="96862" name="Sophie Auconie" is_mep="True" mode="written">
      <p sl="fr">Siamo tutti molto turbati per il recente attacco terroristico contro la cattedrale siro cattolica di Baghdad. Questo attacco si aggiunge a una serie di gravi eventi tutti per cause religiose. Si tratta di un argomento molto delicato. Il Partito popolare europeo (Democratici-cristiani) è molto legato a principi secolari ed è a favore del rispetto mostrato nei confronti di tutte le religioni in Europa, incluso l'Islam. Stando così le cose, non possiamo rimanere indifferenti al destino che attende un gran numero di comunità cristiane in tutto il mondo. Ogni religione merita analogo rispetto ed è per questo che ho approvato questa risoluzione del Parlamento europeo. Tutti gli eventi che il Parlamento sta condannando si sono verificati nei paesi musulmani in cui occorre prestare particolare attenzione alla sorte dei cristiani. Dobbiamo quindi lavorare tutti per garantire il rispetto delle diverse convinzioni religiose e ritengo che questo testo vada in tale direzione.</p>
    </intervention>
    <intervention id="4-219-000" speaker_id="1759" name="Dominique Baudis" is_mep="True" mode="written">
      <p sl="it">Ho votato a favore della risoluzione del Parlamento europeo sulla situazione dei cristiani nel contesto della libertà religiosa, che condanna gli attacchi mortali contro i cristiani in Oriente. In questi ultimi mesi gli attacchi contro i cristiani hanno rappresentato una tragedia per le tante vittime, in particolare a Baghdad e Alessandria, ma anche per i loro correligionari. I cristiani vivono in Oriente da duemila anni e fanno parte della storia dei propri paesi. Oggi però fuggono in massa dalla regione. A causa di questo esilio forzato, questi paesi stanno perdendo una parte rilevante delle proprie risorse umane. Le regioni del Vicino e Medio Oriente sono sempre stata un’area di diversità e convivenza delle minoranze religiose. I terroristi responsabili di questi attacchi stanno cercando di istigare uno scontro tra Oriente e Occidente, opponendo il mondo musulmano a quello cristiano. Tutto questo è stato diabolicamente pianificato. I cristiani in Iraq e in Egitto possono sentirsi abbandonati e traditi. È importante che le autorità egiziane e irachene scoprano e giudichino severamente gli autori di questi massacri.</p>
    </intervention>
    <intervention id="4-219-500" speaker_id="97198" name="Mara Bizzotto" is_mep="True" mode="written">
      <p sl="it">Finalmente la nostra assemblea arriva a votare una risoluzione di ampio spettro sulla situazione dei cristiani nel mondo; oggi sappiamo da statistiche accreditate che quella cristiana è la comunità di fedeli che maggiormente subisce al mondo il peso e il dramma di continue persecuzioni e discriminazioni sociali e legali. L’Europa deve fare molto di più rispetto a quanto fatto finora in materia di tutela dei cristiani nel mondo. Ha gli strumenti per farlo, se lo vuole: l’auspicio è che questa risoluzione costituisca l’inizio di un cambiamento di approccio da parte degli organismi comunitari, soprattutto dal punto di vista diplomatico e commerciale, nel loro dialogo bilaterale con i tanti, troppi Paesi che tollerano le persecuzioni anticristiane, o addirittura danno man forte alla cultura della cristianofobia. Quando l’UE stringe accordi commerciali, economici e di cooperazione con Paesi terzi, deve, a differenza di quanto fatto finora, far valere realmente e con determinazione le clausole dei diritti umani. Non è più tollerabile vedere che Paesi in cui i cristiani vengono discriminati e perseguitati sono Paesi che hanno stretto importanti accordi con l’UE, accordi che prevedono come base fondamentale il rispetto dei diritti umani. Esprimo pertanto il mio voto favorevole alla risoluzione.</p>
    </intervention>
    <intervention id="4-220-000" speaker_id="96733" name="Antonio Cancian" is_mep="True" mode="written">
      <p sl="it">Cancian supporta la proposta di risoluzione sulla situazione dei cristiani nel contesto della libertà religiosa, affinché la politica europea non rimanga indifferente alle violenze moltiplicatesi negli ultimi mesi.</p>
      <p sl="it">L'Europa non deve avere paura per eccesso di prudenza nel sostenere il diritto delle comunità cristiane nel Medio Oriente e nel mondo a professare liberamente la propria fede ed il proprio culto. Il dialogo e il rispetto reciproco sono valori imprescindibili per l'Unione Europea; è indispensabile che l'Alto Rappresentante Catherine Ashton si faccia portavoce di questa posizione e la ribadisca con forza nell'ambito dei rapporti bilaterali con i paesi terzi.</p>
    </intervention>
    <intervention id="4-220-500" speaker_id="96867" name="Maria Da Graça Carvalho" is_mep="True" mode="written">
      <p sl="pt">Mi congratulo con l'Unione europea per aver ripetutamente dimostrato il proprio impegno a favore della libertà religiosa, di coscienza e di pensiero. I governi hanno il dovere di garantire tali libertà in tutto il mondo, tenendo presente che lo sviluppo dei diritti umani, della democrazia e delle libertà civili è la base comune su cui l'Unione europea costruisce le proprie relazioni con gli altri paesi e che è prevista come clausola di in materia di democrazia inserita negli accordi conclusi tra l’UE e i paesi terzi.</p>
    </intervention>
    <intervention id="4-221-000" speaker_id="28122" name="David Casa" is_mep="True" mode="written">
      <p sl="it">Abbiamo tutti assistito alla difficile situazione dei cristiani copti in Egitto negli ultimi mesi. Tali atti di violenza vanno condannati nei termini più recisi. Non va condannata solo l'intolleranza verso i cristiani ma qualsiasi forma di intolleranza verso l'esercizio della libertà religiosa di ogni individuo. Credo che questa risoluzione sia ben bilanciata e ho quindi votato a favore.</p>
    </intervention>
    <intervention id="4-222-000" speaker_id="96775" name="Lara Comi" is_mep="True" mode="written">
      <p sl="it">Sono soddisfatta che il Parlamento Europeo abbia discusso e adottato una risoluzione di condanna dei recenti attacchi ai cristiani. La libertà religiosa è uno dei principali diritti fondamentali dell'uomo, generalmente riconosciuta dalle Costituzioni nazionali e dalle Convenzioni Internazionali. La presenza di tante norme su diversi livelli di governance, da quello nazionale fino a quello internazione, e da un capo all'altro del mondo, dimostra un consenso unanime sull'importanza della libertà religiosa. Ma le norme giuridiche non bastano, sono la base sulle quali costruire politiche efficaci. Negli ultimi 50 anni, il processo di globalizzazione ha consentito a civiltà lontane di incontrarsi. Per far sì che questo incontro non sia uno scontro, non basta condannare i recenti attacchi, ma dobbiamo riaffermare il nostro impegno verso la creazione di politiche che incoraggino il pluralismo religioso e assicurino che gruppi differenti imparino a tollerarsi. Non esiste soltanto la minaccia del fondamentalismo. La libertà religiosa oggi è attentata anche dal laicismo diffuso che cerca di eliminare la sfera spirituale dell'individuo dall'ambito pubblico. La libertà religiosa riguarda tutte le religioni e anche gli atei. Perché quando è riconosciuta la libertà religiosa vuol dire che é riconosciuta anche la sua accezione negativa, ovvero quella di essere liberi di non professarne alcuna.</p>
    </intervention>
    <intervention id="4-222-500" speaker_id="33997" name="Corina Creţu" is_mep="True" mode="written">
      <p sl="it">L'aumento degli attacchi contro i cristiani richiede una posizione comune sulla loro protezione. Al fine di aumentare la tolleranza religiosa, i relativi governi devono garantire che i responsabili degli attacchi siano identificati e assicurati alla giustizia tramite un processo legale. Ai cristiani deve essere garantita la protezione sulla base del pari rispetto per ogni denominazione.</p>
      <p sl="it">Considerando che il rispetto dei diritti umani e delle libertà civili, compresa la libertà di religione o di credo, sono principi e obiettivi fondamentali dell'Unione europea e costituiscono un terreno comune per le relazioni con i paesi terzi, occorre ribadire il sostegno per ogni iniziativa tesa a promuovere il dialogo e il rispetto reciproco tra quelle religiose e le altre comunità.</p>
      <p sl="it">Ultimo ma non meno importante, le autorità religiose sono chiamate a promuovere la tolleranza e ad adottare iniziative contro l'odio, la radicalizzazione violenta e l'estremismo.</p>
    </intervention>
    <intervention id="4-222-750" speaker_id="96973" name="Mário David" is_mep="True" mode="written">
      <p sl="it">Sono stato uno dei primi sostenitori di questa proposta di risoluzione nella quale ritengo che la situazione subita dalle minoranze cristiane in alcuni paesi del Medio Oriente sia descritta, in larga misura, in modo tempestivo e accurato. Una delle più nobili funzioni del Parlamento europeo per quanto riguarda l’azione esterna consiste nel difendere e promuovere i valori in cui crediamo: in questo caso, facciamo specifico riferimento alle libertà di pensiero, di coscienza, di espressione e di religione. Tali libertà sono state esplicitamente messe in discussione con i vili attentati di fanatici religiosi che hanno ucciso degli innocenti, a volte su vasta scala, in una maniera che ritengo disumana e incomprensibile.</p>
      <p sl="it">Mi auguro che questa risoluzione, sostenuta da tutti i gruppi parlamentari, contribuisca in quei paesi ad accrescere tra i cittadini, gli esponenti governativi di alto livello e della pubblica amministrazione, la consapevolezza dell'importanza del pieno esercizio delle libertà fondamentali nei rispettivi paesi, l’importanza di assicurare assassini e agitatori alla giustizia e, inoltre, di promuovere il dialogo interreligioso ed interculturale all'interno e tra le nostre società, che, pur vivendo in continenti diversi, condividono un certo numero di valori e di visioni comuni.</p>
    </intervention>
    <intervention id="4-223-000" speaker_id="2212" name="Philippe de Villiers" is_mep="True" mode="written">
      <p sl="fr">La comunità cristiana è nel 2011 la più perseguitata del mondo: per fortuna, gli Stati europei membri se ne sono resi conto e stanno cominciando a reagire.</p>
      <p sl="fr">La nostra condanna degli attentati è corretta e necessaria ma insufficiente: in questa risoluzione non appare il principio di reciprocità.</p>
      <p sl="fr">Inoltre, la timida condanna da parte dell'Unione delle azioni nell’area di Cipro che la Turchia occupa militarmente, purtroppo, non avrà il seguito che i francesi si auguravano – la cessazione dei negoziati di adesione con la Turchia – e non avrà alcun carattere di stimolo.</p>
      <p sl="fr">Appoggio questa risoluzione a sostegno dei cristiani uccisi in tutto il mondo, ma mi rammarico però per alcune omissioni e incoerenze.</p>
    </intervention>
    <intervention id="4-224-000" speaker_id="96977" name="Diogo Feio" is_mep="True" mode="written">
      <p sl="pt">In tutto il mondo sono in aumento gli attacchi ai cristiani. Questo fatto preoccupante e deplorevole deve essere profondamente condannato, tanto più che il cristianesimo predica la pace e la comprensione tra gli uomini, indipendentemente dal fatto che si tratti di ebrei o greci, come direbbe San Paolo. Ciò che viene minacciato è la libertà religiosa e la pace di comunità che esistono da secoli. I cristiani hanno vissuto pacificamente con altre religioni nelle zone in cui si sono stabiliti e vengono fatti oggetto di una violenza indiscriminata semplicemente perché credono in Cristo. La questione però va ben oltre. A parte gli attacchi perpetrati la fede cristiana e le sue manifestazioni sono oggetto di attacchi nella stessa Europa spesso sotto la forma della corruzione di concetti come la laicità e la neutralità degli stati e delle istituzioni. A questo proposito, devo deplorare i recenti attacchi contro la celebrazione della messa cattolica a Barcellona e chiedere al governo spagnolo e alle istituzioni europee di condannare e combattere l'atmosfera cristofobica che sembra essere in aumento. Quelli che negano le proprie radici meritano meno rispetto di chiunque altro.</p>
    </intervention>
    <intervention id="4-224-500" speaker_id="96899" name="José Manuel Fernandes" is_mep="True" mode="written">
      <p sl="it">Ogni individuo ha diritto alla libertà di religione, di coscienza e di pensiero. Tale diritto conferisce la libertà di praticare la propria religione o il proprio credo, individualmente o insieme ad altri, sia in pubblico che in privato, mediante il culto, i riti, le pratiche e l'insegnamento. Le statistiche sulla libertà religiosa ci dicono che la maggior parte degli atti di violenza religiosa avvengono contro i cristiani. In effetti è ben noto che recentemente sono state spezzate vite innocenti in attacchi sanguinosi contro le comunità cristiane della Nigeria, ad Alessandria d'Egitto, nelle Filippine, in Iraq e in Siria. Inoltre, il governo iraniano ha intensificato la propria campagna contro i cristiani nella Repubblica islamica. Anche in Vietnam vi è una severa repressione delle attività della chiesa cattolica e delle altre comunità religiose. Oltre a condannare questi attacchi e sollecitare i governi a garantire la libertà di religione, di coscienza e di pensiero, il Consiglio, la Commissione nonché l'Alto rappresentante dell'Unione per gli affari esteri devono dedicare maggiore attenzione alla questione della libertà religiosa e adottare specifiche misure urgenti, comprese quelle contro i paesi che deliberatamente non proteggono le confessioni religiose.</p>
    </intervention>
    <intervention id="4-225-000" speaker_id="96810" name="Carlo Fidanza" is_mep="True" mode="written">
      <p sl="it">La risoluzione votata oggi esprime forte preoccupazione per l'aumento dell'intolleranza, della repressione e degli atti di violenza contro i cristiani. Ritengo fondamentale condannare i recenti episodi avvenuti in paesi lontani, ma in cui vi è una presenza cristiana, radicata nel tempo. I fatti accaduti in Egitto, Nigeria, Pakistan, Filippine, Cipro, Iran e Iraq sono ancora più gravi se si considera come la religione venga strumentalizzata per servire un mero disegno di potere. L'Unione europea, tramite l'Alto rappresentate per la politica estera UE, dovrebbe mettere tra le priorità nelle relazioni internazionali dell'Unione la libertà di religione e di credo e la sicurezza delle comunità religiose, cristiani inclusi; tale priorità dovrebbe riflettersi negli accordi internazionali e nelle relazioni sui diritti umani. Sono convinto che la libertà religiosa vada difesa strenuamente, anche a costo di infliggere sanzioni pesanti a quei paesi che dimostrano di non rispettare questo principio fondamentale.</p>
    </intervention>
    <intervention id="4-225-500" speaker_id="96993" name="Lorenzo Fontana" is_mep="True" mode="written">
      <p sl="it">Come recita il testo della risoluzione, la promozione della democrazia e del rispetto dei diritti umani debbono essere considerate tra le finalità più importanti dell'Unione Europea. A livello globale, abbiamo assistito negli ultimi mesi ad una non più tollerabile recrudescenza nei confronti delle minoranze cristiane, in particolar modo nei paesi dove l'Islam è religione maggioritaria. Appoggio questa risoluzione, auspicando che le istituzioni europee contrastino con maggior fermezza l'intolleranza religiosa, utilizzando tutti gli strumenti a loro disposizione per giungere ad una situazione di sicurezza e di libertà di culto per i milioni di cristiani sparsi per il mondo.</p>
    </intervention>
    <intervention id="4-226-000" speaker_id="4260" name="Eija-Riitta Korhola" is_mep="True" mode="written">
      <p sl="fi">La prossima settimana, si celebra la Giornata della Memoria che, naturalmente, ci condurrà indietro nel tempo e ad Auschwitz. È un fatto positivo che la risoluzione adottata ci riporti al tempo presente, a considerare i martiri attuali. La premessa è che la libertà di religione deve valere per tutte le fedi.</p>
      <p sl="fi">Abbiamo sollevato separatamente la questione delle persecuzioni subìte dai cristiani ma ciò non vuol dire che siamo di parte. Significa che i cristiani sono il gruppo più numeroso tra coloro che subiscono persecuzioni e quello che in Europa tende più facilmente a essere dimenticato. È tempo di porvi rimedio perché sappiamo che nel secolo scorso sono morti più cristiani a causa della propria fede che in tutti i precedenti 1 900 anni. Il 75 per cento di quanti oggi vengono uccisi a causa della propria religione sono cristiani.</p>
      <p sl="fi">Open Doors International ha elencato i 10 paesi nel mondo in cui i cristiani subiscono più violenze. Sono la Corea del Nord, l’Iran, l’Arabia Saudita, la Somalia, le Maldive, l’Afghanistan, lo Yemen, la Mauritania, il Laos e l'Uzbekistan, ma l'elenco potrebbe continuare. Ogni giorno circa 100 milioni di cristiani sono oggetto di violenze a causa della propria fede.</p>
      <p sl="fi">Dalla risoluzione che abbiamo adottato deve ovviamente derivare qualcosa di concreto. Il Servizio europeo per l’azione esterna deve mostrarsi determinato e affrontare queste debolezze che interessano la libertà di religione. I nostri accordi di politica estera con i paesi terzi devono includere una clausola sulla libertà di religione e sulla reciprocità. È fondamentale parlare di libertà di religione dal punto di vista della promozione dei diritti umani perché questa ne costituisce la riprova: la libertà di parola e di espressione e la libertà di associazione rappresentano il fulcro dei diritti umani.</p>
    </intervention>
    <intervention id="4-226-500" speaker_id="96882" name="Elisabeth Köstinger" is_mep="True" mode="written">
      <p sl="it">Negli ultimi anni, il 75 per cento degli attacchi terroristici di natura religiosa sono avvenuti contro i cristiani. Specie negli ultimi mesi è aumentato il numero di attacchi, compresi quelli diretti contro le chiese mentre vi si volgevano le funzioni. È inaccettabile che nel XXI secolo le comunità religiose abbiano paura di praticare la propria fede liberamente. Il principio della libertà di religione deve valere per tutti in tutto il mondo. Appoggio quindi la proposta di sviluppare una strategia che realmente consenta il diritto al libero esercizio dell’espressione religiosa.</p>
    </intervention>
    <intervention id="4-226-750" speaker_id="96816" name="Giovanni La Via" is_mep="True" mode="written">
      <p sl="it">Signor Presidente, onorevoli colleghi, le mie radici di cristiano non possono non condannare ogni atto di violenza contro cristiani e altre comunità religiose nel mondo. Parimenti la nostra condanna si estende a qualsiasi tipo di discriminazione e intolleranza basate sulla religione e la fede contro chi pratica una religione. Ritengo che il diritto alla libertà di pensiero, di coscienza e di religione sia un diritto umano fondamentale che attraverso questa risoluzione speriamo di tutelare.</p>
    </intervention>
    <intervention id="4-227-000" speaker_id="1403" name="David Martin" is_mep="True" mode="written">
      <p sl="it">Ho votato a favore di questa risoluzione che condanna fermamente tutti gli atti di violenza contro i cristiani e le altre comunità religiose, così come ogni genere di discriminazione e di intolleranza basate sulla religione e la fede personale, contro i religiosi, gli apostati e i non credenti. La risoluzione sottolinea che il diritto alla libertà di pensiero, di coscienza e di religione è un diritto umano fondamentale ed esprime preoccupazione per l'esodo negli ultimi anni di cristiani provenienti da vari paesi, in particolare da quelli del Medio Oriente.</p>
      <p sl="it">Esorto le autorità degli Stati con allarmanti livelli di attacco contro le confessioni religiose ad assumersi la responsabilità di garantire pratiche religiose normali e pubbliche per tutte le fedi; ad intensificare gli sforzi per assicurare una sicura ed efficace protezione delle confessioni religiose nei loro paesi; a garantirvi la sicurezza personale e l'integrità fisica dei membri delle confessioni religiose, rispettando quindi gli obblighi a cui si sono già impegnati in ambito internazionale.</p>
    </intervention>
    <intervention id="4-227-500" speaker_id="96906" name="Kyriakos Mavronikolas" is_mep="True" mode="written">
      <p sl="el">In quanto socialisti, sosteniamo i diritti umani come una delle nostre politiche fondamentali. I diritti religiosi ne sono parte integrante ed è per questo che siamo favorevoli al loro rafforzamento. Gli eventi accaduti a Natale, quando le forze occupanti hanno interrotto la messa di Natale a Rizokarpaso nel territorio occupato di Cipro, rappresentano un abominio. Nella Cipro occupata dai turchi e dal loro esercito di occupazione si va imponendo un terrorismo di Stato a danno dei cristiani ortodossi, soprattutto dei pochi greco-ciprioti che vi sono rimasti intrappolati.</p>
    </intervention>
    <intervention id="4-228-000" speaker_id="96742" name="Jean-Luc Mélenchon" is_mep="True" mode="written">
      <p sl="fr">L’idea di laicità della Repubblica francese è la separazione tra chiesa e stato. Ciò garantisce la libertà di coscienza e di culto. La violenza religiosa è radicata nel dogmatismo insito in tutte le fedi. Dobbiamo quindi proteggere le persone contro la violenza generata da queste religioni. Nonostante i suoi impliciti riferimenti alla teoria criminale dello “scontro di civiltà” e alle ottuse rivendicazioni della chiesa cattolica, questo testo rappresenta un mezzo per chiedere libertà religiosa in tutto il mondo e protezione contro il fanatismo per le persone che praticano la propria fede. Voterò a favore per compassione e convinzione.</p>
    </intervention>
    <intervention id="4-228-500" speaker_id="96978" name="Nuno Melo" is_mep="True" mode="written">
      <p sl="pt">Dobbiamo condannare con forza i vari attacchi contro le comunità cristiane in tutto il mondo ma, in particolare, in Africa, in Asia e nel Medio Oriente. Il proliferare di questi episodi di intolleranza, di repressione e di violenza contro le comunità religiose deve riguardarci tutti. Le autorità dei paesi interessati hanno compiuto ogni sforzo per individuare gli autori dei responsabili di tali attacchi contro le comunità cristiane. I responsabili di questi attentati e di altri atti di violenza contro i cristiani devono essere portati davanti alla giustizia e debitamente giudicati.</p>
    </intervention>
    <intervention id="4-229-000" speaker_id="28255" name="Andreas Mölzer" is_mep="True" mode="written">
      <p sl="de">Il mero rispetto verbale da parte dell'Unione europea a favore della libertà religiosa non è sufficiente. Specie nei paesi islamici i cristiani sono visti come facile bersaglio per la repressione e, spesso, per l’omicidio. Nonostante questa situazione oltraggiosa, l'Unione europea, in quanto nobile comunità di valori, ha scelto per lo più una politica di garbato silenzio. Sembra che tutto sommato l'élite politica di Bruxelles, indifferente alle radici cristiane dell'Europa, si sia dimenticata della sorte dei cristiani nei paesi islamici. Invece di chiedere la fine della persecuzione dei cristiani, ci rifugiamo nella correttezza politica, preferendo occuparci del benessere di quei musulmani che vivono nell'Unione europea e che godono di un livello di libertà religiosa che per la maggior parte dei cristiani nel mondo islamico rappresenta solo un sogno.</p>
      <p sl="de">In futuro, la condizione dei cristiani deve svolgere un ruolo particolare nella gestione delle relazioni esterne dell'Unione europea con i paesi islamici. L'Unione europea dispone di modi e mezzi sufficienti per contribuire a migliorare la situazione dei cristiani. Gli aiuti allo sviluppo e altri supporti finanziari, per esempio, devono essere subordinati alla concessione ai cristiani della libertà religiosa. Ho votato di conseguenza.</p>
    </intervention>
    <intervention id="4-230-000" speaker_id="97280" name="Claudio Morganti" is_mep="True" mode="written">
      <p sl="it">Con forza oggi ho votato per condannare le violenze contro le comunità cristiane e contro le minoranze religiose.</p>
      <p sl="it">È necessario che il rispetto dei diritti umani e della libertà religiosa sia determinante nelle relazioni con gli altri paesi. Ho potuto constatare dal vivo l'occupazione della repubblica di Cipro Nord da parte della Turchia, situazione verso la quale l'Europa resta sorda, nonostante che Cipro sia uno stato membro. Nella Cipro occupata la maggior parte delle chiese sono state distrutte, con figure sante sfigurate, mentre il giorno di Natale è stata impedita la celebrazione della Santa messa dai soldati turchi in due chiese ortodosse.</p>
      <p sl="it">Oggi è in pericolo la nostra libertà, la sopravvivenza di una cultura e di un sistema di vita fondati sul valore assoluto della persona umana e sull’eguaglianza di tutti di fronte allo Stato, la donna con gli stessi diritti dell'uomo, la democrazia, la giustizia sociale.</p>
      <p sl="it">I fenomeni di intolleranza religiosa stanno diventando sempre più frequenti in diverse aree del mondo e i terribili attentati di queste settimane nei confronti delle comunità cristiane in Egitto ed in Iraq rappresentano l'ultima e pericolosa sfida da parte del terrorismo fondamentalista. L'Europa, noi tutti, dobbiamo aprire gli occhi e tutelare la libertà di religione.</p>
    </intervention>
    <intervention id="4-230-500" speaker_id="97197" name="Alfredo Pallone" is_mep="True" mode="written">
      <p sl="it">Gli episodi dell'ultimo periodo contro le comunità cristiane in Egitto, Nigeria, Iraq, Pakistan, hanno reso necessario l'intervento dell'Unione Europea che ha espresso la sua forte condanna degli atti persecutori mobilitando il proprio rappresentante agli esteri. Ho votato a favore della risoluzione sulla situazione dei Cristiani nell'ambito delle libertà di religione perche ritengo che ci troviamo purtroppo di fronte a un attacco mondiale alla cristianità, violenze a sfondo religioso utilizzate a scopo politico per bloccare la crescita e lo sviluppo, fomentare l'odio sociale e destabilizzare il sistema degli Stati dove tali episodi si verificano. Ritengo quindi importante che l'Europa, promotrice del rispetto dei diritti umani e delle libertà civili e democratiche, si esprima duramente contro queste violenze che riportano il mondo indietro di secoli e chiudono la strada verso qualsiasi speranza di dialogo interculturale, tolleranza, crescita e benessere sociale.</p>
    </intervention>
    <intervention id="4-231-000" speaker_id="96900" name="Georgios Papanikolaou" is_mep="True" mode="written">
      <p sl="el">Ho votato a favore della risoluzione sulla situazione dei cristiani nel contesto della libertà di religione. La risoluzione comune, in seguito all'attacco contro i fedeli riuniti in preghiera in una chiesa copta di Alessandria d'Egitto il primo gennaio 2011, condanna ogni forma di violenza contro i cittadini indipendentemente dal gruppo religioso di appartenenza ed esprime preoccupazione per il numero crescente di casi di aggressione religiosa. Vorrei ricordare al Parlamento che la Grecia è particolarmente sensibile a questo tema, dopo aver pianto le vittime di un attacco del genere perpetrato dagli islamisti fanatici al Cairo in Egitto, il 18 aprile 1996, contro i turisti greci.</p>
    </intervention>
    <intervention id="4-232-000" speaker_id="28409" name="Raül Romeva i Rueda" is_mep="True" mode="written">
      <p sl="it">L'Unione europea ha ripetutamente espresso il proprio impegno per la libertà di religione, di coscienza e di pensiero, e ha sottolineato che i governi hanno il dovere di garantire in tutto il mondo tali libertà. Lo sviluppo dei diritti umani, della democrazia e delle libertà civili è la base comune su cui l'Unione europea fonda le proprie relazioni con i paesi terzi ed è previsto dalla clausola democratica negli accordi tra l'UE e i paesi terzi. L'articolo 18 del Patto internazionale sui diritti civili e politici stabilisce che ogni individuo ha diritto alla libertà di pensiero, di coscienza e di religione: tale libertà non si applica solo ai seguaci delle religioni, ma anche agli atei, agli agnostici e ai non credenti.</p>
      <p sl="it">Condanniamo quindi i recenti attacchi alle comunità cristiane in vari Paesi ed esprimiamo solidarietà alle famiglie delle vittime; esprimiamo la nostra profonda preoccupazione per il moltiplicarsi degli episodi di intolleranza e di repressione e per gli atti di violenza nei confronti delle comunità cristiane, in particolare nei Paesi dell’Africa, dell’Asia e del Medio Oriente.</p>
    </intervention>
    <intervention id="4-233-000" speaker_id="97196" name="Oreste Rossi" is_mep="True" mode="written">
      <p sl="it">Signor Presidente, onorevoli colleghi, stiamo discutendo delle persecuzioni dei cristiani nel mondo, ma mentre si parla delle violenze accadute in Iraq, in Egitto, nelle Filippine, in India e in altre parti, si continua a tacere su quanto è successo proprio vicino a noi, con l'occupazione avvenuta nel 1974 da parte dell'esercito turco di un terzo circa del territorio cipriota.</p>
      <p sl="it">Tale occupazione militare persiste ancora oggi con 38 mila soldati turchi stanziati nella Repubblica turca di Cipro del Nord e l'isola è divisa in due da mura e reticolati che attraversano addirittura città e villaggi. Negli anni sono stati distrutti sistematicamente 520 tra Chiese e monasteri cristiani e sostituiti da minareti. Le opere d'arte contenute in queste Chiese sono state bruciate, profanate o razziate, i cimiteri sono stati divelti e ai vescovi cristiani è proibito celebrare la messa. Proprio a Natale ufficiali della polizia turca hanno impedito la celebrazione a Carpasia della Santa Messa nelle Chiese San Sinesion Rizokarpaso e della SS. Trinità. Ma la cosa più incredibile è che in questo Parlamento vi siano molti colleghi, che pur intervenendo a favore dei cristiani nel mondo, vorrebbero far entrare la Turchia nell'UE.</p>
    </intervention>
    <intervention id="4-233-500" speaker_id="23787" name="Czesław Adam Siekierski" is_mep="True" mode="written">
      <p sl="pl">Sentiamo parlare con sempre maggiore frequenza di persecuzioni nei confronti dei cristiani. Le statistiche fornite dalle organizzazioni internazionali sono terribili: affermano che ogni anno vengono uccisi nel mondo circa 150 000 cristiani. Non dobbiamo restare indifferenti di fronte a un simile disprezzo per la vita umana. L'Unione europea, in quanto custode dei fondamentali valori democratici e dei diritti umani, deve rafforzare il monitoraggio della situazione nei paesi terzi, specialmente in Medio Oriente. I nostri sforzi devono essere inequivocabili e più risoluti. La libertà di religione è un diritto umano fondamentale: la discriminazione per motivi religiosi e la violenza sono incompatibili con i nostri valori. Rispettando questi diritti, ci siamo posti come esempio per gli altri paesi, ma dobbiamo essere ugualmente efficaci nell’esigere da loro un analogo rispetto. I diritti umani sono universali e dovrebbero essere rispettati ovunque: dobbiamo reagire con forza contro qualsiasi tipo di espressione di intolleranza e in particolare di intolleranza religiosa. L'Unione ha a propria disposizione strumenti adeguati che permettono di costringere i governi dei paesi con cui intratteniamo relazioni politiche e commerciali ad agire correttamente e a rispettare le libertà civili, compresa la libertà di religione. Nei paesi musulmani, ma anche in paesi come la Cina, l’India e il Nepal, chiese e cappelle vengono bruciate impunemente, la gente viene cacciata in strada, torturata o addirittura uccisa e le donne sono costrette ad abortire. Nel nome delle corrette relazioni economiche questi fatti non vengono portati al tavolo dei negoziati. L'Europa non deve rimanere in silenzio.</p>
    </intervention>
    <intervention id="4-233-750" speaker_id="5737" name="Dominique Vlasto" is_mep="True" mode="written">
      <p sl="fr">Appoggio pienamente questa risoluzione che condanna con forza il crescente numero di attacchi contro le comunità cristiane. Non possiamo tollerare simili atti di barbarie: sono espressione di odio e di intolleranza. Condanno la violenza e la perdita di vite umane che hanno gettato nel lutto numerose famiglie e tutte le comunità cristiane del mondo. Attaccare queste comunità significa minare i nostri valori più fondamentali. Il rispetto della diversità e della libertà religiose rappresenta un principio universale che deve essere difeso. Questi attacchi, effettuati in nome di un qualche oscurantismo estremista di un'altra epoca, sono progettati per creare un clima di paura e alla fine, ad essere direttamente minacciata è la sopravvivenza stessa di queste antiche comunità. L'Unione europea deve esprimere solidarietà alle vittime e sostenere le autorità che si impegnano a perseguire i colpevoli. Tale richiesta deve essere al centro delle relazioni con i nostri partner analogamente alle clausole sui diritti umani. La tolleranza e la pace sono intimamente legate e io, come sempre, appoggio le azioni dell'Unione europea volte a garantire il rispetto e la promozione dei valori, della libertà e dei diritti europei in tutto il mondo.</p>
    </intervention>
    <intervention id="4-234-000" speaker_id="97016" name="Angelika Werthmann" is_mep="True" mode="written">
      <p sl="de">La risoluzione comune merita il sostegno poiché nel 2010 è cresciuto il numero di attacchi alle comunità cristiane di tutto il mondo. Nell'UE, la libertà religiosa e libertà di espressione sono intrinseche alla nostra identità europea. Al tempo stesso, il cristianesimo riveste in questo contesto un’importanza fondamentale ed è una componente significativa della cultura europea. Nell'UE la libertà di religione è regolata dall'articolo 10 della Carta dei diritti fondamentali dell'Unione europea, dall'articolo 18 della Dichiarazione universale dei diritti dell'uomo e dall'articolo 9 della Convenzione europea per la salvaguardia dei diritti dell'uomo e delle libertà fondamentali.</p>
    </intervention>
    <intervention id="4-235-500" speaker_id="97198" name="Mara Bizzotto" is_mep="True" mode="written">
      <p sl="it">L’UE deve usare tutta la durezza del caso nei suoi rapporti con la Bielorussia, ultimo regime d’Europa e anacronistico esempio di violenza politica statalista totalmente incompatibile con gli standard minimi di democrazia e libertà occidentali. Con questa risoluzione l’Europa prende, come già in precedenza, una posizione di ferma condanna degli episodi avvenuti durante le recenti elezioni, rinnovando al contempo anche la condanna di quanto accade da decenni in Bielorussia, tra censura dell’informazione, arresti e reclusioni di dissidenti, e quant’altro una deplorevole dittatura come quella di Minsk compie quotidianamente per tenere sotto scacco la società civile. Voto convintamente a favore della risoluzione comune.</p>
    </intervention>
    <intervention id="4-236-000" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Ho votato a favore della risoluzione sulla situazione in Bielorussia. Oltre 700 persone sono state arrestate per aver partecipato alla manifestazione del 19 dicembre a Minsk, la maggior parte di esse sono state rilasciate dopo aver scontato brevi pene amministrative mentre 24 militanti e giornalisti dell’opposizione, tra cui 6 candidati presidenziali, sono stati accusati di ‘aver organizzato disordini di massa’, oltre ad attacchi violenti e alla resistenza armata, il che potrebbe comportare pene detentive fino a 15 anni. Condanniamo il ricorso alla violenza da parte della polizia e dei servizi del KGB nei confronti dei manifestanti durante la giornata elettorale. Un tale comportamento rappresenta una grave violazione dei principi democratici fondamentali, come quelli della libertà di riunione e della libertà di espressione, nonché dei diritti umani. Considerata l’attuale situazione in Bielorussia, esorto la Commissione a proseguire e a potenziare gli aiuti finanziari a favore dell’Università europea di studi umanistici (EHU) con sede a Vilnius, in Lituania, ad accrescere il numero di borse di studio per gli studenti bielorussi oppressi per le loro attività civiche ed espulsi dalle università, nonché a contribuire all’organizzazione della conferenza “Solidarietà con la Bielorussia”.</p>
    </intervention>
    <intervention id="4-237-000" speaker_id="28122" name="David Casa" is_mep="True" mode="written">
      <p sl="it">La situazione in Bielorussia, aggravatasi negli ultimi mesi, è ora motivo di grande preoccupazione. È evidente che le elezioni che si sono svolte non soddisfano in alcun modo gli standard in materia di elezioni libere ed eque in una democrazia. L’arresto e la prolungata detenzione di candidati presidenziali nonché le violenze nei confronti dei manifestanti devono essere assolutamente condannati. L’Unione deve fare tutto quanto in suo potere per dimostrare che tali comportamenti non saranno presi alla leggera e che eventuali provvedimenti potranno sicuramente esaminare la possibilità di imporre sanzioni economiche nei confronti della Bielorussia. Per queste ragioni ho deciso di sostenere la proposta comune di risoluzione.</p>
    </intervention>
    <intervention id="4-237-500" speaker_id="33997" name="Corina Creţu" is_mep="True" mode="written">
      <p sl="ro">La decisione delle autorità bielorusse di porre fine alla missione dell’ufficio dell’OSCE è deplorevole, esse sono state invitate a revocare immediatemente tale decisione.</p>
      <p sl="ro">Allo stesso modo, è deprecabile il blocco di alcuni importanti siti Internet durante la giornata elettorale. L’attuale normativa sui media in Bielorussia non è conforme algli standard internazionali; pertanto le autorità bielorusse sono invitate a rivederla e a modificarla.</p>
      <p sl="ro">A seguito della valutazione della situazione politica nel paese si è osservata una grave violazione dei diritti e delle norme democratici. Di conseguenza non possiamo che condannare gli atti di repressione nei confronti di manifestanti pacifici, di leader dell’opposizione democratica, nonché di numerosi attivisti della società civile, giornalisti, insegnanti e studenti.</p>
    </intervention>
    <intervention id="4-237-750" speaker_id="96973" name="Mário David" is_mep="True" mode="written">
      <p sl="pt">Guardo all’attuale situazione politica e sociale in Bielorussia con una certa apprensione, ma, devo dire, anche con grande speranza. Per questo motivo sostengo incondizionatamente questa risoluzione comune firmata dai cinque gruppi parlamentari, senza contare il gruppo confederale della Sinistra unitaria europea/Sinistra verde nordica. Oltre ad esprimere il mio rincrescimento per quanto sta accadendo, il che è ben illustrato nella risoluzione, desidero tuttavia sottolineare le misure specifiche previste da questa risoluzione, che ritengo debbano essere immediatamente attuate sia dal Consiglio che dalla Commissione: l’applicazione di sanzioni economiche; il congelamento di tutti gli aiuti finanziari concessi attraverso il Fondo monetario internazionale nonché attraverso la Banca europea per gli investimenti e la Banca europea per la ricostruzione e lo sviluppo; il sostegno con tutti i mezzi possibili degli sforzi della società civile bielorussa tesi a promuovere una società più libera e democratica; la reintroduzione del divieto di visto per i principali leader bielorussi, estendendolo agli alti funzionari; la sospensione della partecipazione della Bielorussia alle attività del partenariato orientale al vertice di tale partenariato che si terrà a Budapest; infine, l’intensificazione delle attività sulle direttive concernenti gli accordi di riammissione e l’agevolazione dei visti, al fine di rafforzare i contatti tra i popoli.</p>
    </intervention>
    <intervention id="4-238-000" speaker_id="96977" name="Diogo Feio" is_mep="True" mode="written">
      <p sl="pt">La Bielorussia è l’unico paese al mondo in cui la polizia opera ancora sotto il nome di KGB. Questo semplice dato di fatto è simbolicamente indicativo del tipo di regime che vi regna. I cittadini bielorussi sono esigenti e meritano dei cambiamenti effettivi che ne migliorino le condizioni di vita, promuovano efficacemente la democrazia e ne consentano la piena autodeterminazione politica. Spero che i paesi democratici si rendano conto di come il regime bielorusso non sia in grado di promuovere la democratizzazione della nazione e si oppongano apertamente ai suoi mezzi e metodi repressivi.</p>
    </intervention>
    <intervention id="4-238-500" speaker_id="96899" name="José Manuel Fernandes" is_mep="True" mode="written">
      <p sl="pt">In base ai risultati e alle conclusioni preliminari dell’Assemblea parlamentare e dell’ODIHR dell’OSCE, le elezioni presidenziali del 19 dicembre 2010 non si sono svolte nel rispetto delle norme internazionali in materia di elezioni libere, eque e trasparenti; pertanto dovranno tenersi al più presto nuove elezioni in condizioni libere e democratiche in conformità delle norme dell’OSCE.</p>
      <p sl="pt">Inoltre, il ricorso alla violenza da parte della polizia e dell’agenzia per la sicurezza di stato della repubblica di Bielorussia nei confronti dei manifestanti durante la giornata elettorale è inaccettabile. Devo esprimere la più seria preoccupazione riguardo ai tentativi delle autorità bielorusse di affidare alla custodia dello Stato Danil Sannikov, il figlio di 3 anni del candidato presidenziale Andrej Sannikov e della giornalista investigativa Irina Chalip, entrambi detenuti dalle elezioni del 19 dicembre.</p>
      <p sl="pt">Devono essere altresì condannate tutte le misure repressive e le autorità bielorusse devono essere esortate a cessare immediatamente ogni forma di persecuzione, intimidazione e minaccia ai danni di attivisti civili.</p>
      <p sl="pt">Ritengo che il Consiglio, la Commissione e l’Alto rappresentante dell’Unione europea debbano rivedere la politica dell’UE nei confronti della Bielorussia, esaminando la possibilità di imporre sanzioni economiche specifiche e di congelare tutti gli aiuti macrofinanziari.</p>
    </intervention>
    <intervention id="4-239-000" speaker_id="4466" name="Ilda Figueiredo" is_mep="True" mode="written">
      <p sl="pt">A prescindere dalla nostra analisi di quanto sta accadendo in Bielorussia, non possiamo essere complici in questo palese attacco all’indipendenza e alla sovranità nazionale di questo paese, incoraggiando un’interferenza diretta nei suoi affari interni e manipolando eventi che solo i bielorussi e le autorità del paese sono autorizzati a risolvere, allo scopo di tentare di allineare la nazione e le sue autorità agli interessi dell’Unione europea.</p>
      <p sl="pt">Questa risoluzione è un susseguirsi di azioni inaccettabili, il cui obiettivo è di instaurare a Minsk un regime aperto agli interessi dell’Unione. Consideriamo un paio di esempi:</p>
      <p sl="pt">invita la Commissione a sostenere, con tutti i mezzi finanziari e politici, gli sforzi della società civile, dei media indipendenti (ad esempio Belsat TV, la radio europea per la Bielorussia, Radio Racja e altri) e delle organizzazioni non governative della Bielorussia tesi a promuovere la democrazia e a opporsi al regime;</p>
      <p sl="pt">invita la Commissione a elaborare un meccanismo di registrazione delle ONG cui viene negata la registrazione in Bielorussia per ragioni politiche, in modo che queste ultime possano beneficiare dei programmi dell’Unione europea.</p>
      <p sl="pt">Perciò non abbiamo votato a favore di questa risoluzione.</p>
    </intervention>
    <intervention id="4-240-000" speaker_id="96934" name="Sandra Kalniete" is_mep="True" mode="written">
      <p sl="lv">L’Unione europea deve dichiarare attivamente la propria posizione riguardo agli eventi in Bielorussia. Dobbiamo condannare la violenta repressione dell’opposizione e la falsificazione dei risultati delle elezioni presidenziali. La libertà è uno dei valori fondamentali dell’Unione e possiamo sviluppare con successo rapporti di cooperazione solo con quei paesi in cui tali valori vengono rispettati. Ecco perché il rilascio dei prigionieri politici è una delle condizioni preliminari per la ripresa del dialogo tra l’Unione europea e la Bielorussia. Con questa dichiarazione il Parlamento deve inviare un segnale chiaro al governo bielorusso in merito al fatto che desideriamo la cooperazione, ma che non saremo mai disposti ad ignorare la libertà politica degli individui o la falsificazione di risultati elettorali per amore di interessi economici, soprattutto perché oltre venti anni fa una buona parte dei membri di questo parlamento stavano a loro volta lottando per la libertà. Dovranno essere imposte sanzioni al regime bielorusso, ma senza colpire il popolo bielorusso, al quale dobbiamo invece spalancare la porta dell’Europa.</p>
      <p sl="lv">Le università europee devono ammettere i giovani bielorussi che nel proprio paese sono esclusi dalle università in ragione della propria attività politica e che non potranno ottenere di nuovo un’istruzione in una Bielorussia guidata da Lukashenko. Dobbiamo intensificare la nostra collaborazione con i rappresentanti della società civile bielorussa, sostenere la loro lotta e condividere con loro delle esperienze. Sono convinta che il popolo bielorusso meriti uno stato democratico in cui i diritti umani vengono rispettati, in cui si tengono elezioni eque e in cui vige il diritto di parola. Se il governo bielorusso desidera cooperare con noi, sarà obbligato ad accettare queste condizioni.</p>
    </intervention>
    <intervention id="4-241-000" speaker_id="96901" name="Arturs Krišjānis Kariņš" is_mep="True" mode="written">
      <p sl="lv">Una situazione in cui, proprio alle porte dell’Europa – in Bielorussia, le manifestazioni di democrazia sia a livello politico che delle ONG sono brutalmente soppresse è inaccettabile. Ho appoggiato questa risoluzione perché ritengo che il sostegno degli alleati occidentali sia fondamentale per l’opposizione al regime autoritario in Bielorussia Questa è un’opportunità per l’Unione di forgiare una politica estera comune e difendere quei valori per i quali si batte ogni giorno. Allo stesso tempo l’Unione europea deve imporre sanzioni al governo autoritario bielorusso e dare sostegno morale e finanziario al movimento democratico in Bielorussia.</p>
    </intervention>
    <intervention id="4-242-000" speaker_id="28424" name="Tunne Kelam" is_mep="True" mode="written">
      <p sl="it">Ho votato a favore della risoluzione comune sulla Bielorussia, essendo fra i suoi promotori a nome del gruppo del PPE. La risoluzione affronta in maniera chiara e univoca la tragica situazione in Bielorussia, instaurata dal suo dittatore Lukashenko dal 19 dicembre 2010. A tale proposito desidero sottolineare il paragrafo 15, che invita gli Stati membri a non indebolire l’azione comune dell’Unione con iniziative bilaterali che potrebbero minare la credibilità e l’efficacia dell’approccio europeo. Ritengo inoltre che non tenere il campionato mondiale di hockey su ghiaccio del 2014 a Minsk costituisca uno degli elementi più efficaci contenuti nella proposta per far leva sulle autorità bielorusse affinché abbandonino le proprie politiche repressive.</p>
    </intervention>
    <intervention id="4-242-500" speaker_id="96816" name="Giovanni La Via" is_mep="True" mode="written">
      <p sl="it">Egregio Presidente, cari colleghi, l’Unione europea ha sempre considerato la politica umanitaria e la tutela dei diritti fondamentali dell’uomo come sue priorità. La sua vocazione, che le consente oggi di svolgere un ruolo di attore protagonista sulla scena mondiale esportando, anche oltre i suoi confini, i principi della democrazia, del rispetto dei diritti umani e di legalità, ci permette di comprendere i motivi che stanno alla base della proposta di risoluzione comune volta a chiedere che la Bielorussia rispetti tutti gli impegni assunti in materia di diritto internazionale e di diritto umanitario. Sono tristemente noti gli avvenimenti occorsi durante le elezioni dello scorso 19 dicembre, caratterizzate da una brutale repressione delle manifestazioni popolari che lamentavano una serie di evidenti brogli elettorali, attuata dalle forze di polizia e dai funzionari dei servizi segreti. Tali inaccettabili accadimenti hanno portato il Parlamento europeo, sulla scorta di quanto in precedenza dichiarato dal suo Presidente, l’onorevole Jerzy Buzek, a chiedere all’Unione di comminare pesanti sanzioni contro la Bielorussia, nonché di avviare un’inchiesta condotta da autorità esterne ed imparziali al fine di ricostruire l’accaduto ed accertare le dovute responsabilità.</p>
    </intervention>
    <intervention id="4-243-000" speaker_id="96791" name="Elżbieta Katarzyna Łukacijewska" is_mep="True" mode="written">
      <p sl="pl">I paesi dell’ex blocco sovietico comprendono molto bene la situazione politica della Bielorussia – restrizioni della libertà personale e sulla libertà di stampa e dei media, nonché un sistema di governo antidemocratico. Alla luce dei recenti avvenimenti in Bielorussia a seguito delle elezioni presidenziali, desidero attirare l’attenzione sui passi che il Parlamento europeo intraprenderà congiuntamente alla Commissione e al Consiglio per intervenire in tale questione. Dopo tutto dobbiamo discutere di misure volte ad aiutare la democrazia bielorussa e individuare maniere efficaci per rivedere la politica europea nei confronti del regime di Lukashenko. Nella situazione attuale, dobbiamo far pressione su Minsk e chiedere la liberazione dei prigionieri politici e che cessino le persecuzioni nei confronti dei giornalisti. Per questo motivo ho votato a favore dell’adozione della risoluzione. Vi ringrazio.</p>
    </intervention>
    <intervention id="4-244-000" speaker_id="1403" name="David Martin" is_mep="True" mode="written">
      <p sl="it">La situazione in Bielorussia è inaccettabile e mi unisco ai miei colleghi nel condannare il ricorso alla violenza da parte della polizia e dei servizi del KGB nei confronti dei manifestanti durante la giornata elettorale, in particolare la brutale aggressione a Vladimir Nekljaev, tra i molti casi di gravi violazioni dei principi democratici fondamentali, come quelli della libertà di riunione e della libertà di espressione, nonché dei diritti umani ed esprimo preoccupazione per i tentativi delle autorità bielorusse di affidare alla custodia dello Stato Danil Sannikov, il figlio di tre anni del candidato alle elezioni presidenziali Andrej Sannikov e di Irina Chalip, una giornalista investigativa, che dalle elezioni del 19 dicembre si trovano entrambi in carcere. Mi unisco all’invito rivolto alla Commissione affinché sostenga con tutti i mezzi finanziari e politici gli sforzi della società civile bielorussa tesi a promuovere la democrazia e a opporsi al regime.</p>
    </intervention>
    <intervention id="4-245-000" speaker_id="23704" name="Jiří Maštálka" is_mep="True" mode="written">
      <p sl="cs">Non dovremmo semplicemente chiudere la porta riducendo così la possibilità di un migliore dialogo. L’imposizione di sanzioni severe potrebbe, attraverso il suo impatto, creare una barriera e isolare ulteriormente questa nazione. In ultima analisi, le conseguenze maggiori colpirebbero con tutta probabilità persone diverse da quelle a cui sono dirette. Le comunicazioni tra l’Unione europea e la Bielorussia dovrebbero continuare incessantemente, utilizzando tutte le vie della diplomazia, ed essere riviste regolarmente. Per quanto riguarda l’efficacia, essa dovrebbe implicare l’instaurarsi di un diverso tipo di dialogo, che avvenga in una forma e a livelli diversi, e preveda una valutazione equilibrata piuttosto che unilaterale. L’elemento fondamentale dovrebbe essere tuttavia un’attenta valutazione dell’esperienza fino ad ora acquisita nelle comunicazioni reciproche tra l’Unione europea e la Bielorussia, e sulla base di questa analisi tale esperienza potrebbe essere integrata in un piano strategico che rifletta chiaramente la politica estera europea nei confronti di questo paese.</p>
      <p sl="cs">Ciò porterebbe nel lungo termine a migliori relazioni e all’avvio di nuovi progetti di cooperazione, contribuendo all’ulteriore sviluppo di questo paese e a preservarne la sovranità. A tale fine il partenariato orientale può svolgere un ruolo significativo.</p>
    </intervention>
    <intervention id="4-245-250" speaker_id="4462" name="Clemente Mastella" is_mep="True" mode="written">
      <p sl="it">Dalla discussione in Aula è emerso un generale consenso sulla necessità di una forte reazione europea ai recenti accadimenti svoltisi in Bielorussia dopo le elezioni presidenziali.</p>
      <p sl="it">Personalmente credo sia opportuno adottare un approccio articolato, che se da un lato vuole prevedere delle forme di pressione sul governo bielorusso, dall’altro non deve, però, interrompere del tutto la collaborazione con le autorità di Minsk, senza per questo avallarne la politica. Il danno che ne deriverebbe, infatti, sarebbe solo per le popolazioni della Bielorussia: ecco perché bisogna continuare a sostenere tutte quelle misure a favore della società civile ed a tutela degli oppositori, dei mass media indipendenti, delle organizzazioni non governative.</p>
      <p sl="it">Appare quindi opportuno che non vengano assolutamente interrotti quei meccanismi di cooperazione tra l’Unione Europea e la Bielorussia, i soli in grado di poter contribuire concretamente al benessere ed alla crescita sociale e democratica del paese. Ritengo quindi che debba essere mantenuto quel "dialogo critico", già avviato dai 27 Stati membri dell’Unione europea, allo scopo di convincere la Bielorussia ad imboccare, con rafforzata decisione, il cammino verso standard europei in materia di rispetto della democrazia e tutela dei diritti umani.</p>
    </intervention>
    <intervention id="4-245-500" speaker_id="96978" name="Nuno Melo" is_mep="True" mode="written">
      <p sl="pt">Ciò che sta accadendo in Bielorussia deve essere motivo di preoccupazione per tutti coloro che credono nella democrazia e nello stato di diritto. I cittadini di questo paese vivono sotto un regime che non rispetta i diritti umani e mantiene una forza di polizia politica estremamente violenta. L’Unione deve sostenere tutti gli sforzi volti alla democratizzazione di tale regime e al miglioramento della vita della sua popolazione. È necessario porre fine alla repressione che tuttora vige in Bielorussia.</p>
    </intervention>
    <intervention id="4-246-000" speaker_id="96670" name="Louis Michel" is_mep="True" mode="written">
      <p sl="fr">Non possiamo che condannare il ricorso alla violenza da parte della polizia e del KGB nei confronti dei manifestanti durante la giornata elettorale. Oltre 600 persone sono state arrestate e incarcerate. Arresti, perquisizioni e ulteriori condanne sono proseguiti nei giorni successivi. Questo atteggiamento inaccettabile contro l’opposizione dovrebbe essere per noi motivo di grande preoccupazione. Chiunque sia stato arrestato per motivi politici deve essere rilasciato immediatamente. Non devono verificarsi ulteriori persecuzioni nei confronti dell’opposizione, delle forze democratiche o dei rappresentanti della società civile.</p>
      <p sl="fr">Anche la posizione presa delle autorità è incomprensibile perché va contro quella adottata durante la campagna elettorale, durante la quale abbiamo osservato l’emergere di forze pluraliste, il formarsi di una vera opposizione e di un’attiva società civile. L’Unione non ha riconosciuto i risultati elettorali ufficiali. Che si prendano provvedimenti o meno contro il governo, essi non dovranno penalizzare la popolazione, le ONG o la società civile. Il Consiglio degli affari esteri che si terrà il 31 gennaio 2011 dovrà decidere le misure del caso.</p>
    </intervention>
    <intervention id="4-247-000" speaker_id="28255" name="Andreas Mölzer" is_mep="True" mode="written">
      <p sl="de">I media affermano che la reintroduzione delle sanzioni contro il Presidente bielorusso Lukashenko, che erano state ammorbidite oltre due anni fa, equivale ad ammettere che i nostri perenni sforzi di avvicinamento sono falliti. Il fatto è che tali sforzi erano falliti prima di adesso, per esempio, in occasione delle elezioni presidenziali ed erano certamente falliti, se non prima, quando gli uffici dell’OSCE di Minsk vennero chiusi e Germania e Polonia vennero accusate di tentata destabilizzazione.</p>
      <p sl="de">Tuttavia, per molti aspetti, la risoluzione esagera i problemi, rendendo passibile di critiche quello che è essenzialmente un buon testo. Per esempio, l’invito a vietare l’ingresso nell’Unione a tutti i funzionari di governo e ai rappresentanti del sistema giudiziario non raggiungerebbe l’obiettivo sperato. Cancellare il campionato mondiale di hockey su ghiaccio del 2014 costituirebbe un esempio simile di eccessiva diplomazia del megafono. Per questa ragione mi sono astenuto.</p>
    </intervention>
    <intervention id="4-247-500" speaker_id="96695" name="Radvilė Morkūnaitė-Mikulėnienė" is_mep="True" mode="written">
      <p sl="lt">Concordo in merito al fatto che debba essere decisamente rivista la politica europea sulla Bielorussia al prossimo consiglio degli affari esteri. Ritengo che non solo a livello del Parlamento europeo e della Commissione, ma anche a livello ministeriale e dei capi di stato si debba porre costante attenzione alla situazione in Bielorussia, poiché essa confina con l’Unione europea. La nomina di coordinatori europei per gli affari bielorussi potrebbe garantire un’azione unitaria da parte dell’Unione nei confronti di questo paese. Sono favorevole alla disposizione secondo la quale l’Unione dovrebbe congelare il divieto di visto per una lista estesa di funzionari bielorussi, ma allo stesso tempo sbloccare il più possibile i contatti e i viaggi all’interno dell’UE per i comuni cittadini. La Lituania sta seguendo questa linea, avendo firmato un accordo sui movimenti transfrontalieri organizzati e rilasciando visti gratuiti ai cittadini bielorussi. Sostengo inoltre l’obiettivo di individuare le “aree più sensibili” e di giungere a una decisione sull’imposizione di sanzioni mirate, indirizzando e adattando al contempo l’assistenza UE alla società civile bielorussa. Invito la Commissione ad individuare soluzioni per aumentare l’accesso all’informazione indipendente da parte della popolazione bielorussa. L’Università europea di studi umanistici di Vilnius (EHU) è uno dei progetti di cooperazione allo sviluppo a lungo termine di maggior successo per quanto concerne la Bielorussia Di fronte a una simile situazione interna nel paese, in cui tutte le strade per diventare cittadini critici, consapevoli e liberi sono state per lungo tempo bloccate, la EHU sta diventando non solo un’isola per il libero pensiero bielorusso, ma anche terreno fertile per i futuri leader del paese. Per questo l’assistenza dell’Unione a favore di questa università deve non solo continuare, ma aumentare. È un gesto logico che va accolto positivamente.</p>
    </intervention>
    <intervention id="4-247-750" speaker_id="96981" name="Franz Obermayr" is_mep="True" mode="written">
      <p sl="de">La proposta di risoluzione contiene alcune richieste davvero eccessive, quali le restrizioni sui visti per funzionari di stato e magistrati, nonché l’ipotesi di boicottaggio dei campionati mondiali di hockey su ghiaccio del 2014. Per queste ragioni mi sono astenuto.</p>
    </intervention>
    <intervention id="4-247-875" speaker_id="97197" name="Alfredo Pallone" is_mep="True" mode="written">
      <p sl="it">In seguito alle elezioni presidenziali in Bielorussia avvenute lo scorso 19 Dicembre, e conclusesi con la rielezione di Lukashenko, c’è stata una manifestazione di protesta che ha portato ad una violenta repressione da parte della polizia. Molti dimostranti e leaders dell’opposizione sono stati arrestati e potrebbero incorrere in condanne severe. A tal proposito, l’UE non può stare ferma a guardare: è condivisa l’esigenza di concentrare l’attenzione sul rilascio di queste persone a seguito degli eventi post elettorali. Questo è uno dei motivi per cui il mio voto, favorevole, vuole essere un gesto di assenso verso una risoluzione comune affinchè la Bielorussia possa essere tutelata e partecipare al processo di collaborazione con la Comunità europea. E’ a mio parere opportuno affrontare la questione in maniera rapida e concreta attraverso un approccio articolato che sostenga attivamente la società civile e tuteli gli oppositori e i loro familiari. Il mio voto a favore scaturisce dall’esigenza, ormai fortemente sentita dall’UE, di convincere la Bielorussia ad imboccare il cammino verso standard europei in materia di rispetto della democrazia e tutela dei diritti umani.</p>
    </intervention>
    <intervention id="4-248-000" speaker_id="28409" name="Raül Romeva i Rueda" is_mep="True" mode="written">
      <p sl="it">Con questa risoluzione il Parlamento chiaramente ritiene – in linea con le conclusioni preliminari dell’Assemblea parlamentare e dell’ODIHR dell’OSCE – che le elezioni presidenziali del 19 dicembre non si siano svolte nel rispetto delle norme internazionali in materia di elezioni libere, eque e trasparenti; è del parere che si tratti dell’ennesima occasione perduta per avviare una transizione democratica in Bielorussia e, viste le numerose e gravi irregolarità denunciate dall’ODIHR dell’OSCE, chiede che si tengano nuove elezioni in condizioni libere e democratiche in conformità delle norme dell’OSCE.</p>
      <p sl="it">Condanna inoltre il ricorso alla violenza da parte della polizia e dei servizi del KGB nei confronti dei manifestanti durante la giornata elettorale e, in particolare, esprime la propria indignazione per la brutale aggressione a Vladimir Nekljaev, in quanto in entrambi i casi si tratta di gravi violazioni dei principi democratici fondamentali, come quelli della libertà di riunione e della libertà di espressione, nonché dei diritti umani; esprime preoccupazione per i tentativi delle autorità bielorusse di affidare alla custodia dello Stato Danil Sannikov, il figlio di tre anni del candidato alle elezioni presidenziali Andrej Sannikov e di Irina Chalip, una giornalista investigativa, che dalle elezioni del 19 dicembre si trovano entrambi in carcere.</p>
    </intervention>
    <intervention id="4-248-500" speaker_id="96773" name="Rafał Trzaskowski" is_mep="True" mode="written">
      <p sl="pl">La politica europea sulla Bielorussia, basata sul dialogo e sul tendere la mano, si è rivelata inefficace. È perciò giunto il momento di prendere decisioni difficili ma determinate, che da un lato comporteranno sanzioni contro il regime, ma dall’altro l’apertura verso la società civile bielorussa, perché senza il suo sostegno non avranno luogo i cambiamenti necessari per il paese. La risoluzione discute questi temi.</p>
    </intervention>
    <intervention id="4-249-500" speaker_id="96976" name="Luís Paulo Alves" is_mep="True" mode="written">
      <p sl="pt">Valuto positivamente questa relazione, poiché la Commissione ha reagito alla crisi attuando nel contempo misure in materia di politica di concorrenza. Chiedo che il Parlamento svolga un ruolo colegislativo in materia di politica di concorrenza, ma, non essendo possibile, invito la Commissione a rendere conto in maniera dettagliata al Parlamento sul seguito dato alle raccomandazioni da esso formulate e a spiegare ogni divergenza rispetto a queste. È deplorevole che ancora non sia stato possibile migliorare il quadro della concorrenza all’interno del mercato unico per renderlo più favorevole per le piccole e medie imprese.</p>
    </intervention>
    <intervention id="4-250-000" speaker_id="28276" name="Laima Liucija Andrikienė" is_mep="True" mode="written">
      <p sl="lt">Ho votato a favore della relazione sulla politica di concorrenza 2009. Condivido il parere del relatore, secondo il quale il Parlamento. dovrebbe svolgere un ruolo più attivo nella definizione della politica di concorrenza mediante l’introduzione di un ruolo colegislativo. Per raggiungere questo obiettivo il Parlamento deve essere regolarmente informato su qualsiasi iniziativa in tale ambito. Sono certa che un ruolo più attivo del Parlamento nel definire la politica di concorrenza dell’Unione costituirà un notevole contributo all’attuazione di una politica di concorrenza efficace e al funzionamento senza restrizioni del mercato interno, condizioni preliminari essenziali per la crescita economica sostenibile nell’Unione europea.</p>
    </intervention>
    <intervention id="4-251-000" speaker_id="96702" name="Elena Oana Antonescu" is_mep="True" mode="written">
      <p sl="ro">Uno dei principi del trattato sull’Unione europea sancisce che gli Stati membri debbano adottare una politica economica “in accordo coi principi dell’economia del mercato aperta, basata sull’equa concorrenza”. Lo scopo della politica di concorrenza è di creare una genuina concorrenza nel mercato unico attraverso misure relative alle strutture del mercato e al comportamento dei suoi attori. La libera concorrenza stimola l’innovazione, riduce i costi di produzione, aumenta l’efficienza economica e, di conseguenza, accresce il livello della competitività dell’economia europea. La relazione affronta sia le politiche antitrust che quelle relative al controllo degli aiuti di Stato. Contiene anche norme e procedure per la lotta al comportamento anticoncorrenziale nelle aziende e vieta ai governi di concedere aiuti di Stato che distorcono la concorrenza nel mercato interno.</p>
      <p sl="ro">Ho votato a favore di questa relazione perché considero la politica di concorrenza uno strumento essenziale per dotare l’Unione europea di un mercato interno dinamico, efficiente e innovativo e renderla competitiva su scala mondiale, nonché per uscire dalla crisi finanziaria. I consumatori traggono maggiori benefici quando la politica di concorrenza viene attuata efficacemente.</p>
    </intervention>
    <intervention id="4-251-500" speaker_id="96862" name="Sophie Auconie" is_mep="True" mode="written">
      <p sl="fr">Ogni anno la Direzione generale per la concorrenza dell’Unione europea pubblica la sua relazione sulla politica di concorrenza UE. La Commissione europea è dotata di poteri molto ampi in questo ambito al fine di garantire il corretto funzionamento del mercato interno. Il 2009 è stato caratterizzato da condizioni di grave crisi, di cui la Commissione ha dovuto tener conto al momento di supervisionare le pratiche delle imprese. Ho votato a favore della risoluzione del Parlamento in quanto invita la Commissione a garantire che i membri del Parlamento siano maggiormente coinvolti nel processo decisionale in materia di politica di concorrenza, che venga data maggiore attenzione ai servizi di pubblico interesse e che i suoi servizi dedichino maggiore attenzione alle attività delle imprese nel settore finanziario.</p>
    </intervention>
    <intervention id="4-252-000" speaker_id="28214" name="Jean-Luc Bennahmias" is_mep="True" mode="written">
      <p sl="fr">Se ci fosse stato il voto elettronico sulla relazione sulla politica di concorrenza 2009, mi sarei astenuto. In realtà, la relazione conteneva dei buoni elementi (valutazione della politica di concorrenza, diritti dei consumatori, innovazione e un ruolo maggiore per le piccole e medie imprese), ma deploro l’angolazione generale dalla quale è stata scritta: una sorta di sospetto nei confronti degli aiuti di Stato – che si presuppongono essere in conflitto con la politica di concorrenza a priori – e una maniera di incoraggiare la liberalizzazione anticipata di certi settori dell’economia, in particolare quello ferroviario, a mio parere inappropriata.</p>
      <p sl="fr">Dobbiamo cambiare questa angolazione e rimettere i cittadini al centro del problema. Possiamo constatare, soprattutto nei servizi pubblici, come le norme in materia di aiuti di Stato siano inadeguate ai compiti che il servizio pubblico assolve, pertanto dovrebbero essere riscritte pensando innanzi tutto ai bisogni dei cittadini e alla coesione sociale.</p>
    </intervention>
    <intervention id="4-252-500" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Ho votato a favore della relazione sulla politica di concorrenza 2009. La Commissione europea ha reagito rapidamente alla crisi economica e finanziaria e le misure della politica di concorrenza sono state adattate efficacemente. Desidero attirare l’attenzione sul fatto che il Parlamento dovrebbe partecipare più attivamente alla definizione della politica di concorrenza mediante l’introduzione di un ruolo colegislativo. Inoltre il Parlamento deve essere regolarmente informato su qualsiasi iniziativa in tale ambito. Una politica di concorrenza europea basata sui principi dei mercati aperti e della parità di condizioni in tutti i settori dovrebbe essere un elemento fondamentale per il buon funzionamento del mercato interno e una condizione preliminare per la creazione di posti di lavoro sostenibili e basati sulla conoscenza. Vorrei sottolineare la necessità di elaborare regole di concorrenza chiare, favorevoli e utili alle piccole e medie imprese, perché l’attuazione di una politica di concorrenza efficace e il funzionamento senza restrizioni del mercato interno sono condizioni preliminari essenziali per la crescita economica sostenibile nell’Unione europea. Esorto la Commissione a impegnarsi maggiormente per assicurare una concorrenza equa nell’ambito del mercato interno e pari condizioni di uscita.</p>
    </intervention>
    <intervention id="4-253-000" speaker_id="28122" name="David Casa" is_mep="True" mode="written">
      <p sl="it">È necessario notare che a causa delle circostanze eccezionali dovute alla crisi finanziaria di cui siamo stati testimoni, si è necessariamente dovuto esercitare un certo grado di flessibilità nel contesto della politica di concorrenza europea. Si deve tuttavia comprendere che i principi sui quali tale politica si basa sono quelli dei mercati aperti e l’assicurare parità di condizioni. Tali condizioni sono essenziali per il buon funzionamento del mercato interno. A mio parere la relazione ha affrontato adeguatamente i preoccupanti temi emersi in seguito alla crisi. Ha inoltre ben indicato la strada da seguire. Ho pertanto votato a favore della relazione.</p>
    </intervention>
    <intervention id="4-253-500" speaker_id="33997" name="Corina Creţu" is_mep="True" mode="written">
      <p sl="ro">La relazione sulla politica di concorrenza è un documento importante, che sottolinea come in tempi di crisi sia essenziale non solo assicurare la stabilità finanziaria e ripristinare i flussi di credito, ma soprattutto garantire la presenza di tutte le condizioni, le verifiche e i meccanismi di controllo necessari al buon funzionamento dei mercati.</p>
      <p sl="ro">D’altro canto, in simili circostanze, le regole di concorrenza devono essere applicate con flessibilità quando necessario, senza compromettere i principi sui quali si basano le politiche in questo ambito. Non dobbiamo dimenticare che durante la crisi, si sono sentite levarsi non poche voci che invocavano l’introduzione di politiche protezioniste, che non avrebbero fatto altro che approfondire e prolungare la crisi.</p>
      <p sl="ro">La politica di concorrenza è un elemento fondamentale per dotare l’Unione europea di un mercato interno dinamico, efficiente, innovativo e competitivo su scala mondiale. Per questo le osservazioni e le raccomandazioni formulate nella relazione sulle politiche di settore in materia sono ben accette, così come quelle relative alla portata e alla destinazione degli aiuti di Stato.</p>
    </intervention>
    <intervention id="4-254-000" speaker_id="96977" name="Diogo Feio" is_mep="True" mode="written">
      <p sl="pt">La politica di concorrenza europea non è solo una politica fondamentale su cui si fonda il quadro giuridico europeo, ma è anche alla base del buon funzionamento del mercato interno e di una economia sostenibile e competitiva. Per questo ritengo sia importante che la Commissione informi il Parlamento sui suoi sviluppi e la sua applicazione. Come tutti sappiamo, il 2009 è stato un anno straordinario per una serie di ragioni. È stato l’anno che è seguito al crollo della Lehman Brothers (settembre 2008), che ha comportato l’introduzione di diverse misure eccezionali in materia di concorrenza, in particolare per quanto riguarda gli aiuti di Stato, le quattro comunicazioni relative al settore finanziario e il quadro provvisorio rivolto ai restanti settori. Pertanto, ritengo sia fondamentale condurre un’analisi approfondita sull’impatto che tali misure hanno avuto sull’economia e sulle finanze dei vari stati ed esaminarne l’efficacia, al fine di trarre le debite conclusioni.</p>
    </intervention>
    <intervention id="4-254-500" speaker_id="96899" name="José Manuel Fernandes" is_mep="True" mode="written">
      <p sl="pt">Questa risoluzione riguarda la politica di concorrenza 2009 e contiene una panoramica su tutto il sostegno di Stato al settore dei trasporti all’interno dell’Unione, elemento fondamentale per l’esistenza di un mercato senza frontiere e per la libera circolazione delle persone, dei beni e dei servizi.</p>
      <p sl="pt">La crisi economica di questi ultimi anni è riflessa nella bancarotta di molte aziende ed è imperativo adottare misure normative che impediscano la distorsione di questa attività, in particolare regolando il sostegno a tale settore. Inoltre, i paesi alla periferia dell’Unione hanno conosciuto costi maggiori in questo ambito, quando si sono resi necessari fondi per minimizzare la situazione.</p>
      <p sl="pt">Perciò accolgo con favore l’adozione di questa risoluzione e la creazione di una serie di misure di sorveglianza del mercato, la preoccupazione ambientale relativa alle emissioni di anidride carbonica e gli incentivi alla ricerca per migliorare la competitività in Europa, in particolare tramite le raccomandazioni affinché la Commissione e gli Stati membri dedichino un investimento del 3 per cento a questo settore.</p>
    </intervention>
    <intervention id="4-255-000" speaker_id="4466" name="Ilda Figueiredo" is_mep="True" mode="written">
      <p sl="pt">È inaccettabile che, in un momento in cui la crisi economica e finanziaria si sta approfondendo, il Parlamento europeo debba approvare la relazione 2009 sulla politica di concorrenza che difende la concorrenza e insiste su nuove misure di liberalizzazione, in particolare nel settore del trasporto ferroviario, affermando che è necessario completare il mercato ferroviario unico attraverso l’apertura dei mercati nazionali del trasporto passeggeri. Lo stesso vale per il settore farmaceutico – laddove si invita la Commissione ad accelerare il completamento del mercato interno dei medicinali – per le telecomunicazioni e così via.</p>
      <p sl="pt">Quello che abbiamo di fronte, dunque, è una relazione che intende aumentare la liberalizzazione in settori fondamentali al fine di migliorare le condizioni di vita dei cittadini, ma senza pensare agli effetti sull’occupazione, sui prezzi e sulla vita delle persone. È unicamente interessata ai profitti dei gruppi economici e finanziari, sebbene di tanto in tanto faccia riferimento alle piccole e medie imprese, che la politica neoliberista dell’Unione europea sta mettendo a repentaglio. Trascura sempre il fatto che questa così detta libera concorrenza semplicemente non fa che permettere alle grandi compagnie di schiacciare le piccole aziende e che chi ne paga le conseguenze sono i lavoratori, i consumatori e i piccoli imprenditori.</p>
      <p sl="pt">Per queste ragioni abbiamo votato contro la relazione.</p>
    </intervention>
    <intervention id="4-255-500" speaker_id="96693" name="Juozas Imbrasas" is_mep="True" mode="written">
      <p sl="lt">Ho votato a favore della relazione perché il protezionismo e la mancata applicazione delle regole di concorrenza non farebbero che approfondire e prolungare la crisi. La politica di concorrenza costituisce uno strumento essenziale per dotare l’Unione europea di un mercato interno dinamico, efficiente e innovativo e renderla competitiva su scala mondiale, nonché per superare la crisi finanziaria. La concorrenza è ancora imperfetta nel settore energetico, nella produzione agricola e in altri settori. Il Parlamento dovrebbe pertanto partecipare più attivamente alla definizione della politica di concorrenza tramite l’introduzione di un ruolo colegislativo. Il ruolo attivo del Parlamento nella definizione della politica di concorrenza dell’Unione costituirà un notevole contributo all’attuazione di una politica di concorrenza efficace e al funzionamento del mercato interno, condizioni preliminari essenziali e premesse per la crescita economica sostenibile nell’Unione europea.</p>
    </intervention>
    <intervention id="4-256-000" speaker_id="96834" name="Iliana Ivanova" is_mep="True" mode="written">
      <p sl="bg">Per quanto riguarda la relazione sulla politica di concorrenza per il 2009, desidero ribadire l’importanza delle azioni di sorveglianza tese a valutare l’efficacia degli aiuti di Stato concessi. È vitale per il mercato unico europeo che la Commissione esegua un’analisi approfondita delle conseguenze del meccanismo rivisto di aiuti di Stato adottato in risposta alla crisi per quanto riguarda una sana concorrenza e il mantenimento della parità di condizioni nell’UE, la riforma finanziaria e la creazione di posti di lavoro.</p>
      <p sl="bg">Non dobbiamo dimenticare che il processo di revisione per l’erogazione dell’assistenza di stato venne avviato a un unico scopo: aiutare le economie degli Stati membri a riprendersi dalla crisi. Monitorando i risultati dell’assistenza di Stato concessa, la Commissione deve verificare che le misure adottate non superino l’obiettivo iniziale, poiché l’essenza della politica di concorrenza UE consiste nella parità di partecipazione nel mercato unico.</p>
    </intervention>
    <intervention id="4-257-000" speaker_id="23768" name="Bogusław Liberadzki" is_mep="True" mode="written">
      <p sl="pl">Abbiamo votato un documento di fondamentale importanza sulla politica di concorrenza europea. La concorrenza è essenziale per il buon funzionamento dell’economia. Si dovrebbe considerare la concorrenza sia a livello mondiale che nell’ambito dell’Unione. In un approccio mondiale, dobbiamo concentrarci, tra gli altri, sulle regole del gioco nel mercato nonché sul costo dei produttori competitivi al di fuori dell’Unione europea. È il caso dei produttori cinesi e coreani in particolare. Accolgo positivamente l’invito a completare il mercato unico ferroviario in Europa. Dei sani principi di concorrenza possono contribuire a rivitalizzare il settore ferroviario e ad aumentarne la quota nel mercato dei trasporti. Ciò potrebbe avvicinarci all’idea di un sistema ferroviario europeo, simile a quello stradale o aereo.</p>
    </intervention>
    <intervention id="4-258-000" speaker_id="96823" name="Petru Constantin Luhan" is_mep="True" mode="written">
      <p sl="ro">Il 2009 è stato un anno difficile per l’Unione europea, segnato da una crisi economica e finanziaria particolarmente grave, ma non è stata la sola in tutto questo. Gli effetti negativi della crisi hanno colpito duramente l’economia e le imprese, così come i legislatori. Mentre questi ultimi hanno cercato di formulare politiche per minimizzare l’impatto della crisi sull’economia reale, la Commissione europea, insieme agli Stati membri e alle banche centrali, ha lavorato sodo per stabilizzare il sistema finanziario. La relazione di quest’anno dedica particolare attenzione a questi temi e nota con soddisfazione la rapida reazione della Commissione e il suo efficace ricorso a misure in materia di politica di concorrenza. Ho votato a favore della relazione perché ritengo che l’Unione europea abbia bisogno di una politica di concorrenza forte, basata sul principio del libero mercato e della concorrenza equa in tutti i settori, che consenta il buon funzionamento del mercato interno e favorisca la creazione di posti di lavoro sostenibili, basati sulla conoscenza.</p>
    </intervention>
    <intervention id="4-259-000" speaker_id="1403" name="David Martin" is_mep="True" mode="written">
      <p sl="it">Ho votato a favore di questa relazione e in particolare desidero attirare l’attenzione sul paragrafo 105 che invita la Commissione a perseguire il completamento del mercato unico ferroviario. Un invito che appoggio fermamente.</p>
    </intervention>
    <intervention id="4-260-000" speaker_id="4462" name="Clemente Mastella" is_mep="True" mode="written">
      <p sl="it">Presidente, ho votato a favore di questa relazione perché, partendo da una positiva valutazione delle attività svolte anche quest’anno dalla Commissione Europea, sostiene con forza un ruolo sempre più attivo anche per il Parlamento nella definizione della politica di concorrenza. Chiediamo, infatti, di avere un ruolo "colegislativo" e di poter essere regolarmente informati su qualsiasi iniziativa in tale ambito. Intendiamo sottolineare che una politica di concorrenza dell’UE, basata sui principi dei mercati aperti e della parità di condizioni in tutti i settori, rappresenta un elemento fondamentale per il buon funzionamento del mercato interno, un presupposto indispensabile per la creazione di posti di lavoro sostenibili. Ribadiamo, quindi, il nostro invito ad una maggiore coerenza tra tutte le politiche dell’Unione e quelle che sono le priorità annunciate nella strategia Europa 2020 a favore della crescita e dell’occupazione. Occorre elaborare regole sempre più chiare per favorire lo sviluppo delle piccole e medie imprese europee, che sono alla base dello sviluppo di tutte le nostre economie. Invitiamo, allo stesso tempo, tutti gli Stati membri a cooperare attivamente con la Commissione nell’elaborazione e nella valutazione delle norme temporanee in risposta alla crisi finanziaria ed economica, presentando relazioni puntuali e dettagliate sulla loro attuazione ed efficacia.</p>
    </intervention>
    <intervention id="4-261-000" speaker_id="96742" name="Jean-Luc Mélenchon" is_mep="True" mode="written">
      <p sl="fr">Questa relazione è un’ode alla libera concorrenza priva di distorsioni, propugnata quale rimedio infallibile contro la crisi finanziaria. In realtà, è esattamente il contrario. La concorrenza è il male, non la cura. Questa relazione è un credo assurdo. Esprimerò voto contrario.</p>
    </intervention>
    <intervention id="4-261-500" speaker_id="96978" name="Nuno Melo" is_mep="True" mode="written">
      <p sl="pt">L’analisi della relazione sulla politica di concorrenza 2009 mostra che la crisi economica, iniziata nel 2008, può avere avuto degli effetti su tale politica, non ultimo perché gli Stati membri hanno concesso aiuti alle rispettive economie in diversi modi. È tempo di analizzare le conseguenze di questi aiuti sul mercato interno e valutare se abbiano distorto la libera concorrenza. Non possiamo dimenticare che la politica di concorrenza dell’Unione si basa sui principi dei mercati aperti e della parità di condizioni in tutti i settori; ciò costituisce un elemento fondamentale per il buon funzionamento del mercato interno e un presupposto essenziale per la creazione di posti di lavoro sostenibili e basati sulla conoscenza.</p>
    </intervention>
    <intervention id="4-262-000" speaker_id="28255" name="Andreas Mölzer" is_mep="True" mode="written">
      <p sl="de">La crisi economica e finanziaria che ha scosso i mercati finanziari ha ovviamente avuto delle conseguenze anche sulla politica di concorrenza. Il suo impatto è evidente nei crescenti deficit di bilancio e nell’aumento dei livelli di debito pubblico in molti Stati membri – che rallentano la ripresa economica – nonché negli aiuti di Stato concessi in risposta alla crisi finanziaria.</p>
      <p sl="de">Le garanzie dei governi hanno prodotto una serie di effetti e di distorsioni, come la riduzione dello spread dei titoli privati, così come delle conseguenze sulla strategia che regola i fondi pensione. La politica sulla concorrenza europea dovrebbe rendere competitivo il mercato interno a livello mondiale. Non vi è dubbio che un approccio coordinato in questo settore sia sensato. Tuttavia, non dovrebbe degenerare in un attacco alla sovranità. Per questa ragione ho votato contro la relazione.</p>
    </intervention>
    <intervention id="4-262-500" speaker_id="97197" name="Alfredo Pallone" is_mep="True" mode="written">
      <p sl="it">Ho votato a favore della relazione del collega Eppink sulla politica di concorrenza 2009 perche la politica di concorrenza rappresenta uno strumento fondamentale per affrontare le conseguenze della crisi economica. In materia di concorrenza per il 2009, dopo la ripresa del settore finanziario, la Commissione europea ha svolto e svolge il compito fondamentale di vigilare sul rimborso delle banche degli aiuti di stato regolati allo scopo di rilanciare l’economia. Bisogna innanzitutto favorire le Piccole e Medie Imprese. Poiché le PMI rivestono un ruolo cruciale per l’intera economia europea, in quanto grande potenziale di innovazione, esse hanno bisogno di regole di concorrenza chiare, eque e non discriminatorie al fine di facilitare le transazioni transfrontaliere e sfruttare il mercato UE attraverso l’efficace utilizzo della SEPA (Area unica di pagamenti in Euro).</p>
    </intervention>
    <intervention id="4-263-000" speaker_id="28409" name="Raül Romeva i Rueda" is_mep="True" mode="written">
      <p sl="it">Abbiamo sostenuto interamente la relazione proposta, sebbene alcuni voti importanti siano stati persi riguardo all’ecotassa. In generale, tuttavia, il testo era sufficientemente valido perché alla fine lo sostenessimo (senza entusiasmo, è vero).</p>
    </intervention>
    <intervention id="4-264-000" speaker_id="96819" name="Licia Ronzulli" is_mep="True" mode="written">
      <p sl="it">Signor Presidente, onorevoli colleghi, anche alla luce della relazione del 2009 della Commissione sulla politica di concorrenza in Europa risulta sempre più evidente come tale principio costituisca uno strumento essenziale per dotare l’Unione europea di un mercato interno dinamico, efficiente e innovativo, rendendola competitiva su scala mondiale e permettendole di superare la crisi finanziaria.</p>
      <p sl="it">In questo contesto il ruolo del Parlamento europeo deve essere sempre più centrale, partendo da un suo crescente coinvolgimento in qualsiasi iniziativa portata avanti dalla Commissione su questo tema, unica autorità competente in materia a livello di Unione europea. In particolar modo viene evidenziata l’importanza che rivestono le piccole e medie imprese nel tessuto dell’intera economia europea, sottolineando il loro grande potenziale d’innovazione e rinnovando la richiesta alla Commissione affinché prenda nuove iniziative incentrate sulle condizioni di concorrenza eque e non discriminatorie per le tali aziende.</p>
    </intervention>
    <intervention id="4-264-500" speaker_id="23787" name="Czesław Adam Siekierski" is_mep="True" mode="written">
      <p sl="pl">Vogliamo un mercato efficiente, dinamico e innovativo. La politica di concorrenza è lo strumento giusto per raggiungere questi obiettivi. Una priorità dell’immediato futuro sarà garantire una crescita duratura aumentando i livelli di occupazione, che si tradurrà nel rafforzamento della nostra competitività. Ciò contribuirà a migliorare la posizione dell’Unione sulla scena mondiale e ci permetterà di superare la crisi, ma soprattutto migliorerà la qualità della vita dei nostri cittadini. Se la concorrenza funziona bene nel mercato per beni e servizi, possiamo garantire una migliore qualità, prezzi più bassi e una scelta più ampia per il consumatore. In particolare dobbiamo ricordare le piccole e medie imprese, che non solo danno lavoro alla maggior parte dei cittadini, ma possiedono anche un enorme potenziale d’innovazione. Pertanto è fondamentale creare condizioni eque e non discriminatorie per le PMI e sviluppare regole di concorrenza molto chiare e trasparenti. Il ricorso efficace da parte della Commissione agli strumenti della politica di concorrenza ha consentito di stabilizzare l’economia e di attenuare gli effetti della crisi economica sulle imprese e sui consumatori. Nel 2009 era essenziale un intervento per salvaguardare l’integrità e la competitività del mercato unico. La politica degli aiuti di Stato è un elemento cruciale della politica di concorrenza, perché garantisce pari opportunità a tutti gli imprenditori che operano nel mercato unico. Tali aiuti, tuttavia, andrebbero sorvegliati, affinché non deteriorino il funzionamento del mercato.</p>
    </intervention>
    <intervention id="4-265-000" speaker_id="96974" name="Nuno Teixeira" is_mep="True" mode="written">
      <p sl="pt">L’analisi della relazione sulla politica di concorrenza presentata dalla Commissione europea per l’anno 2009 ci permette di trarre le conclusioni sui vantaggi di questa politica europea. La politica europea di libera concorrenza è una delle politiche fondamentali dell’integrazione europea. Il concetto sulla quale si basa ha come obiettivo la creazione di un mercato interno in cui gli attori economici possono avviare ed esercitare liberamente le proprie attività. Come viene affermato in questo documento, ritengo che siano necessarie regole di concorrenza chiare affinché la creazione di piccole e medie imprese (PMI) sia realmente possibile. Attualmente l’Unione europea sta attraversando uno dei più gravi periodi di crisi economica e finanziaria di tutta la sua storia e l’attività delle PMI è vitale per la ripresa dell’economia. Constato con soddisfazione come si stiano sviluppando crescenti sinergie tra le politiche di concorrenza e di tutela dei consumatori. Mi rammarico tuttavia del fatto che nel settore energetico la concorrenza sia ancora sleale e sostengo l’invito rivolto alla Commissione europea contenuto nel documento votato oggi a monitorare attentamente l’attuazione da parte degli Stati membri del terzo pacchetto di misure sulla liberalizzazione energetica.</p>
    </intervention>
    <intervention id="4-266-000" speaker_id="96918" name="Derek Vaughan" is_mep="True" mode="written">
      <p sl="it">Sostengo appieno gli inviti contenuti nella relazione affinché vengano definite regole più severe in materia di politica di concorrenza. I risarcimenti dovuti a privati e aziende laddove sono state compiute violazioni della legge antitrust comunitaria contribuiranno molto a dissuadere imprese e privati dal violare tali leggi. Questa proposta è ben equilibrata e chiede che venga sviluppata un’ampia gamma di strumenti per scoraggiare i cittadini dall’infrangere le regole, che includano la responsabilità individuale, la trasparenza e la responsabilità delle imprese, il diritto alla difesa e a un giusto processo. Mi rallegro del fatto che la proposta non si sia spinta tanto in là quanto negli Stati Uniti, dove il livello delle ammende ha provocato danni eccessivi, con la perdita di posti di lavoro.</p>
    </intervention>
    <intervention id="4-267-500" speaker_id="96976" name="Luís Paulo Alves" is_mep="True" mode="written">
      <p sl="pt">Alla luce del fatto che tre Stati membri sono membri anche del Consiglio artico e dell’avvio dei negoziati di adesione con l'Islanda, voto a favore della presente relazione. L'Unione europea svolge un ruolo importante nella regione e ha competenze condivise in numerosi settori ed altre esclusive in altri ambiti, come la pesca. L’UE, inoltre, riveste un ruolo di primo piano in alcune politiche, quali quella ambientale e la politica per la ricerca sul cambiamento climatico. È necessario ricordare, poi, che alcuni paesi artici sono già ora tra i nostri fornitori principali di energia, materie prime e risorse ittiche. La varietà delle risorse e il potenziale offerto dalla regione in termini di fonti di energia alternative possono essere promossi solo attraverso un'impostazione ecosistemica e piani di gestione integrati. Lo sviluppo di nuove rotte commerciali può favorire la crescita dell’economia europea, dal momento che l’Europa si trova in una posizione privilegiata per offrire servizi, quale la copertura GPS grazie al sistema Galileo.</p>
    </intervention>
    <intervention id="4-268-000" speaker_id="28276" name="Laima Liucija Andrikienė" is_mep="True" mode="written">
      <p sl="lt">Ho votato a favore della relazione su una politica europea sostenibile per il Grande Nord. Convengo sulla necessità di una politica europea coesa e coordinata per la regione artica, in cui siano chiaramente definite le priorità dell'Unione, le sfide potenziali e la strategia, tenendo conto delle risorse rinnovabili e non rinnovabili dell’Artico, dell’impatto del cambiamento climatico sulla regione e della diversa valutazione geopolitica dell'Artico su più ampia scala. La regione artica è un’area molto sensibile, dove gli effetti del cambiamento climatico sono particolarmente visibili e con gravi ripercussioni sulle altre regioni del mondo. La migliore protezione per l'Artico consiste in un accordo ambizioso e di lungo periodo sul clima globale, sebbene il rapido riscaldamento dell'Artico possa rendere necessaria l'elaborazione di eventuali provvedimenti a breve termine per limitare il fenomeno. La questione è particolarmente importante in considerazione del crescente interesse allo sfruttamento delle risorse. Non dobbiamo dimenticare i popoli indigeni, le cui economie dipendono in larga misura dall'uso sostenibile delle risorse naturali; l'attenuazione del cambiamento climatico e dei suoi effetti nonché il diritto delle popolazioni indigene a un ambiente non inquinato sono questioni di pertinenza dei diritti umani.</p>
    </intervention>
    <intervention id="4-268-500" speaker_id="96862" name="Sophie Auconie" is_mep="True" mode="written">
      <p sl="fr">Secondo le stime, circa un quinto delle risorse di idrocarburi non ancora scoperte nel mondo si trova nella regione artica, che rappresenta una rotta molto importante per il trasporto marittimo mondiale. La disponibilità e la sicurezza delle rotte di trasporto sono, quindi, fondamentali. Sebbene l’Unione non abbia una linea di costa artica, i cittadini europei sono interessati dagli sviluppi nella regione. Per le ragioni illustrate, ho votato a favore della presente relazione su una strategia per il Grande Nord. L’Unione europea deve essere all’altezza del suo ruolo di potenza mondiale e deve difendere i propri interessi nella regione, insistendo sulla necessità di una buona governance a livello globale delle risorse naturali e delle sfide che sicuramente si presenteranno in campo ambientale. In questa occasione, è stato esplicitamente ricordato anche il ruolo che un'eventuale adesione dell'Islanda potrebbe svolgere in questo ambito.</p>
    </intervention>
    <intervention id="4-269-000" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Ho votato a favore della presente relazione su una politica europea sostenibile per il Grande Nord perché il cambiamento climatico è il principale motore del cambiamento, nell'Artico come altrove. È comunemente accettato che la regione artica è la prima e la più pesantemente colpita dal cambiamento climatico e dall'inquinamento originati nelle regioni industrializzate o in via di sviluppo del mondo. La questione va affrontata a livello globale, dal momento che le sue cause sono esterne all'Artico e, a loro volta, influiscono sull'intero pianeta. L'Unione europea è già pioniera nella ricerca e nelle politiche sui cambiamenti ambientali e climatici nel contesto internazionale e continuerà ad esserlo. Su queste premesse e ricordando il contributo dell'UE e dei suoi Stati membri, già oggi, in termini di ricerca e finanziamenti, nonchè l’impatto della legislazione comunitaria in materia di ambiente, clima, pesca e altro, così come le possibilità di cooperazione in futuro su temi quali lo sviluppo della mappatura e la sicurezza marittima, lo sviluppo economico e simili, possiamo concludere che l'Unione europea può contribuire in larga misura allo sviluppo sostenibile della regione artica, una regione che sarà di grande importanza in un mondo che si deve adattare al cambiamento climatico e deve far fronte alla crescita della popolazione e alla scarsità di risorse.</p>
    </intervention>
    <intervention id="4-269-500" speaker_id="33997" name="Corina Creţu" is_mep="True" mode="written">
      <p sl="ro">La regione dell’Artico risente degli effetti del cambiamento climatico più di ogni altra. Le conseguenze dei cambiamenti in atto in diversi ambiti, dai problemi legati ai cambiamenti ambientali e climatici a quelli geopolitici di rotte di trasporto e di sicurezza di approvvigionamento delle risorse, devono essere affrontate.</p>
      <p sl="ro">Dal momento che l'ascesa di nuove economie si traduce in un crescente bisogno di risorse, energia e minerali, l'Unione europea ha un interesse naturale a garantire la sicurezza di approvvigionamento delle risorse e dell'energia necessarie per la popolazione e le industrie in Europa.</p>
      <p sl="ro">Il quadro geopolitico, invece, cambierà notevolmente qualora i negoziati di adesione dell'Islanda all'UE avranno successo. L'adesione islandese rafforzerebbe anche la presenza dell'Unione europea nella regione.</p>
      <p sl="ro">L'UE può contribuire in larga misura allo sviluppo sostenibile della regione artica, una regione che sarà di grande importanza in un mondo che si deve adattare al cambiamento climatico e deve far fronte alla crescita della popolazione e alla scarsità di risorse.</p>
    </intervention>
    <intervention id="4-270-000" speaker_id="96977" name="Diogo Feio" is_mep="True" mode="written">
      <p sl="pt">Tre Stati membri dell'Unione europea (Danimarca, Finlandia e Svezia) sono anche membri del Consiglio artico, in seno al quale l’UE gode dello status di osservatore. Considerando che gli Stati membri controllano il 40 per cento del trasporto marittimo commerciale mondiale, è fondamentale garantire la sicurezza delle nuove rotte del commercio mondiale che attraversano la regione artica, proprio nell’interesse degli Stati membri dell’Unione europea. Come il relatore, anch’io accolgo con favore la cooperazione volta a proteggere il fragile ambiente dell’Artico, gli interessi dei suoi abitanti e lo sviluppo della regione.</p>
    </intervention>
    <intervention id="4-270-500" speaker_id="96899" name="José Manuel Fernandes" is_mep="True" mode="written">
      <p sl="pt">In un momento in cui la lotta al cambiamento climatico rappresenta una priorità, la difesa e la promozione della regione artica sono di fondamentale importanza, non solo per la tutela ambientale, ma anche per lo sviluppo economico e per la stabilità e la sicurezza a livello globale. Particolarmente importante è il potenziale offerto dalla regione in termini di fonti di energia rinnovabili e di risorse ittiche. Di conseguenza, è fondamentale sfruttare le risorse naturali della regione in modo sostenibile.</p>
      <p sl="pt">In tale processo, però, dobbiamo saper dare il giusto peso agli interessi delle popolazioni indigene che abitano la regione. L’Unione europea può e deve svolgere un ruolo di primo piano nella tutela della cultura, della lingua, delle tradizioni e delle condizioni di vita delle comunità indigene. In caso contrario, qualsiasi strategia di intervento volta a tutelare una regione fondamentale per il futuro della popolazione mondiale e del pianeta rischierebbe di essere compromessa. Vorrei sottolineare, infine, l’importanza di assicurare che la ricerca scientifica possa essere condotta nelle migliori condizioni possibili.</p>
    </intervention>
    <intervention id="4-270-750" speaker_id="96693" name="Juozas Imbrasas" is_mep="True" mode="written">
      <p sl="lt">Ho votato a favore della relazione su una politica europea sostenibile per il Grande Nord. La regione artica sta attirando sempre più l'attenzione, a causa degli effetti dei cambiamenti climatici, motore trainante dei principali sviluppi. Così l'Europa non solo ha una responsabilità certa, essendo uno dei principali responsabili dell'inquinamento e delle emissioni di gas a effetto serra, ma ha anche un interesse particolare nella regione artica, dal momento che dovrà affrontare le conseguenze dei cambiamenti che la regione subirà, dai cambiamenti ambientali e climatici a quelli geopolitici delle rotte di trasporto e di sicurezza di approvvigionamento delle risorse. È fondamentale formulare una politica comunitaria per la regione artica che combini proposte molto specifiche con altre di carattere generale, dalla partecipazione delle popolazioni locali al dialogo e dalla stabilità e la sicurezza nella regione alla dimensione ambientale e climatica dei progetti futuri. Le popolazioni indigene hanno diritto a un ambiente naturale non inquinato.</p>
    </intervention>
    <intervention id="4-271-000" speaker_id="96771" name="Jarosław Kalinowski" is_mep="True" mode="written">
      <p sl="pl">La regione artica sta assumendo un’importanza sempre maggiore, non solo per l’Europa ma anche per il resto del mondo. Il cambiamento climatico in atto nel Grande Nord, infatti, riguarda da vicino tutta l’umanità. Per questo, è fondamentale concentrare i nostri sforzi sulla ricerca scientifica ed elaborare un piano per far fronte ai cambiamenti. L’Artico è una regione ricca di risorse come gli idrocarburi, ma che offre al contempo anche un grande potenziale per la produzione di energia a partire dalle fonti rinnovabili, per esempio l’energia eolica o idroelettrica.</p>
      <p sl="pl">Sotto il profilo economico sono importanti anche le risorse ittiche, fondamentali per la sicurezza alimentare, senza dimenticare le rotte per il trasporto marittimo, che agevolano il commercio internazionale e migliorano l’andamento di molte imprese. L’Unione europea può, e deve, contribuire a tutti i settori citati, favorendo lo sviluppo della regione e definendo nuovi standard per la protezione dell’ambiente sul nostro pianeta.</p>
    </intervention>
    <intervention id="4-271-500" speaker_id="96882" name="Elisabeth Köstinger" is_mep="True" mode="written">
      <p sl="de">Il Grande Nord è ricco di risorse e di fonti di energia e permetterà di aprire nuove rotte per i trasporti marittimi che l'Unione europea potrebbe sfruttare. Le risorse minerarie della regione sono preziose e come tali vanno trattate. L’estrazione di materie prime non deve compromettere l’ecosistema. Anche le popolazioni indigene richiedono particolare protezione e considerazione. L’Artico è un patrimonio mondiale e come tale dobbiamo considerarlo, concentrandoci sulla sua tutela e non sullo sfruttamento delle sue risorse. Sono favorevole alla relazione su una politica europea sostenibile per il Grande Nord.</p>
    </intervention>
    <intervention id="4-271-750" speaker_id="96816" name="Giovanni La Via" is_mep="True" mode="written">
      <p sl="it">Egregio Presidente, cari colleghi, come affermato nella relazione Gahler "le sfide cui è confrontato l'Artico sono globali e dovrebbero coinvolgere tutti gli attori pertinenti". Il problema della regione artica ci richiede, oggi più di ieri, un'attenzione costante, dovuta alle preoccupanti problematiche causate dagli effetti del cambiamento climatico. La regione artica, che si stima contenere circa un quinto delle risorse di idrocarburi ancora non scoperti al mondo, costituisce una zona molto importante sotto il profilo geopolitico. E la circostanza che tre Stati Membri dell'UE - la Danimarca, la Finlandia e la Svezia - siano territori appartenenti alla regione artica, spiega meglio l'interesse dell'Unione a far sì che il fattore ambientale venga preso in considerazione molto più di quanto non si stia già facendo. L'Unione si è sempre battuta a favore dell'ambiente, compiendo molti sforzi per la protezione dello stesso e nella direzione della prevenzione e oggi, con il voto espresso da questo Parlamento, si è ancora una volta voluto ribadire con forza la sua posizione.</p>
    </intervention>
    <intervention id="4-272-000" speaker_id="1403" name="David Martin" is_mep="True" mode="written">
      <p sl="en">Accolgo con favore la proposta relativa a una politica europea per il Grande Nord, che deve considerare la necessità di proteggere il fragile ambiente dell'Artico e sottolineare l'importanza della stabilità globale e della pace nella regione. La politica per il Grande Nord deve anche sottolineare che il compito dell'Unione europea di perseguire politiche che garantiscano che le misure volte a risolvere problemi ambientali tengano conto degli interessi degli abitanti della regione artica, comprese le sue popolazioni indigene, nella tutela e nello sviluppo della regione. La politica in questione, dovrebbe anche evidenziare l'analogia di impostazione, analisi e priorità tra la comunicazione della Commissione e i documenti politici degli Stati artici, nonché la necessità di intraprendere politiche che rispettino l'interesse per la gestione e l'uso sostenibile delle risorse naturali terrestri e marine, rinnovabili e non, della regione artica, che a loro volta forniscono considerevoli risorse per l'Europa e sono una fonte vitale di reddito per gli abitanti della regione.</p>
    </intervention>
    <intervention id="4-272-500" speaker_id="4412" name="Véronique Mathieu" is_mep="True" mode="written">
      <p sl="fr">Ho votato a favore della relazione su una politica europea sostenibile per il Grande Nord. La relazione sottolinea la necessità di promuovere un dialogo più intenso con i popoli indigeni che abitano la regione artica per comprendere meglio le loro condizioni di vita e la loro cultura. L’idea del dialogo, ribadita a più riprese nel testo, è fondamentale. Gli interessi dell’Unione europea, infatti, devono contemplare anche quelli delle comunità indigene nella tutela e nello sviluppo della regione. La relazione chiede di adottare speciali misure di salvaguardia della cultura, della lingua e dei costumi dei popoli in questione, tutela che non può prescindere da un dialogo regolare fra i rappresentanti dei popoli indigeni e le istituzioni europee. La relazione, poi, invita la Commissione, in sede di negoziazione di accordi commerciali, a salvaguardare gli interessi dei popoli indigeni. Deploro quindi l’approvazione di un regolamento che vieta il commercio di prodotti derivanti dalla foca, contrario agli interessi, in termini di gestione sostenibile delle risorse, alla cultura e ai costumi delle comunità artiche. Il regolamento, giustamente contestato da Canada e Norvegia, ostacola il perseguimento degli interessi dell’Unione europea nella regione artica e dovrebbe, a mio giudizio, essere abrogato.</p>
    </intervention>
    <intervention id="4-273-000" speaker_id="96742" name="Jean-Luc Mélenchon" is_mep="True" mode="written">
      <p sl="fr">La presente relazione chiede lo sfruttamento sostenibile dell’Artico, ma solleva le compagnie petrolifere e del gas da qualsiasi responsabilità in proposito. La relazione, inoltre, non tiene conto della denuncia degli ambientalisti secondo cui la regione, vitale per la sopravvivenza dell’umanità, viene letteralmente saccheggiata; peggio ancora, in nessun punto la relazione prende in considerazione l'idea di limitare gli investimenti nello sfruttamento delle risorse non rinnovabili nel Grande Nord per promuovere invece la ricerca nelle fonti rinnovabili. In sostanza, la relazione non fa altro che legittimare i crimini ambientali. Per le ragioni esposte, voto contro la sua approvazione.</p>
    </intervention>
    <intervention id="4-273-500" speaker_id="96978" name="Nuno Melo" is_mep="True" mode="written">
      <p sl="pt">Il legame tra l’Unione europea e l’Artico è innegabile, dal momento che Danimarca, Finlandia e Svezia sono paesi artici e parte del territorio di questi ultimi due paesi rientra nel Circolo polare artico. Ricordando il contributo dell'Unione europea e dei suoi Stati membri in termini di ricerca e finanziamenti, nonché l’impatto della legislazione comunitaria in materia di ambiente, clima, pesca e altro, così come le possibilità di cooperazione in futuro su temi quali lo sviluppo della mappatura e la sicurezza marittima, lo sviluppo economico e simili, possiamo concludere che l'Unione europea può contribuire in larga misura allo sviluppo sostenibile della regione artica, una regione che sarà di grande importanza in un mondo che dovrà adattarsi al cambiamento climatico e deve far fronte alla crescita della popolazione e alla scarsità di risorse.</p>
    </intervention>
    <intervention id="4-274-000" speaker_id="96670" name="Louis Michel" is_mep="True" mode="written">
      <p sl="fr">La regione artica sta attirando sempre più l'attenzione, a causa degli effetti dei cambiamenti climatici, motore trainante dei principali sviluppi. L'Unioen europea contribuisce sostanzialmente al cambiamento climatico e da qui la necessità che assuma un ruolo da leader nella lotta al fenomeno. Alla luce dell’aumento del fabbisogno di risorse naturali, in particolare nell’Unione europea, la regione artica offre un potenziale importante e diversificato in termini di approvvigionamento energetico (gas, fonti rinnovabili, ecc.), di materie prime e di risorse ittiche. L'Unione europea deve intraprendere politiche che rispettino l'interesse per la gestione e l'uso sostenibile delle risorse naturali della regione a livello ambientale, di sicurezza e di organizzazione. Lo status dell'Islanda quale paese candidato all'adesione all'UE sottolinea la necessità di una politica artica coordinata a livello europeo. L’Unione europea deve trovare il giusto equilibrio tra le proeccupazioni ambientali e la corsa allo sfruttamento delle risorse naturali, nonché tenere in considerazione gli interessi delle popolazioni che abitano la regione artica.</p>
    </intervention>
    <intervention id="4-275-000" speaker_id="28255" name="Andreas Mölzer" is_mep="True" mode="written">
      <p sl="de">La regione artica è al centro di un acceso dibattito a causa delle sue immense risorse naturali. Per il solo petrolio, si stima che il ghiaccio nasconda 90 miliardi di barili non ancora sfruttati. Il fatto che, di tutte le compagnie, proprio la BP, responsabile l’anno scorso della catastrofe ambientale nel Golfo del Messico, sia stata autorizzata ad avviare le estrazioni in un ambiente naturale tanto sensibile, in cui le condizioni sono ben più estreme rispetto al Golfo, causa inevitabilmente un certo disagio. Dopotutto, le emissioni di mercurio di tutto il mondo vanno già ora a depositarsi nella regione artica; se si considerano i cambiamenti climatici e le loro possibili conseguenze, è chiaro che la gravità del problema non sarà mai ribadita abbastanza. Ho votato a favore della presente relazione perché illustra in modo adeguato i diversi fattori in gioco.</p>
    </intervention>
    <intervention id="4-275-500" speaker_id="97197" name="Alfredo Pallone" is_mep="True" mode="written">
      <p sl="it">I cambiamenti climatici che negli ultimi periodi stanno interessando la regione artica pongono in primo piano la responsabilità che l'UE dovrebbe avere nei riguardi di una così importante e urgente situazione. Tali effetti sono qui in scala più ampia che in altre regioni, in quanto l'innalzamento del livello del mare e le modificazioni climatiche non sono altro che una conseguenza delle emissioni di gas a effetto serra che l'UE produce costantemente. Ritengo di fondamentale importanza la mia adesione nel votare a favore di una politica sostenibile per il Grande Nord, in quanto tale regione va tutelata e protetta, avendo dovuto far fronte a conseguenze disastrose per l'ambiente che non dipendono direttamente dal suo territorio, ma dai Paesi europei più industrializzati. La questione va affrontata, pertanto, a livello globale, dal momento che le sue cause sono esterne all'Artico, ma a loro volta influiscono sull'intero globo. In aggiunta, tale regione possiede numerose risorse naturali, energia e minerali, di cui l'UE ha interesse a garantire la sicurezza e l'approvvigionamento necessari per la popolazione e le industrie in Europa. L'Artico è dunque uno tra i principali contributori in materia di energia, materie prime, e anche pesce per l'Europa.</p>
    </intervention>
    <intervention id="4-276-000" speaker_id="28349" name="Teresa Riera Madurell" is_mep="True" mode="written">
      <p sl="es">La relazione del Parlamento sul Grande Nord approvata quest’oggi rappresenta un importante passo in avanti nella definizione degli orientamenti di una politica europea per la regione artica. Il cambiamento climatico e il conseguente scioglimento dei ghiacci stanno cambiando la regione e, lavorando positivamente all’elaborazione di strategie per sfruttare le opportunità emergenti, gli Stati artici hanno spostato la loro attenzione di conseguenza. Più specificamente, lo scioglimento dei ghiacci offre nuove opportunità per la creazione di nuove rotte navigabili e per lo sfruttamento delle risorse naturali. Ho votato a favore della presente relazione perché mette in rilievo la responsabilità dell’Unione europea nel cambiamento climatico che sta modificando la fisionomia dell’Artico, nonché la necessità di adottare misure adeguate per mitigare il fenomeno.</p>
      <p sl="es">Analogamente, la relazione riconosce l’interesse legittimo dell’Unione europea ad avere un ruolo nel nuovo scenario venuto a crearsi e sottolinea la necessità di sfruttare le opportunità che si stanno aprendo, promuovendo uno sviluppo sostenibile nella regione attraverso i suoi abitanti, in particolare le comunità indigene. La relazione inoltre ricorda che le azioni nell’Artico devono essere intraprese nel rispetto del diritto internazionale e che la governance della regione deve essere improntata alla cooperazione.</p>
    </intervention>
    <intervention id="4-277-000" speaker_id="28409" name="Raül Romeva i Rueda" is_mep="True" mode="written">
      <p sl="en">La regione artica sta attirando sempre più l'attenzione, a causa degli effetti dei cambiamenti climatici, motore trainante dei principalisviluppi. Tali effetti sono presenti qui in scala più ampia che in altre regioni del mondo; allo stesso tempo, i cambiamenti che si verificano qui interessano anche le altre regioni del mondo, attraverso l'innalzamento del livello del mare da una parte e le conseguenze per i climi regionali adiacenti, dall'altra. L'Europa quindi non solo ha una responsabilità certa, essendo uno dei principali responsabili dell'inquinamento e delle emissioni di gas a effetto serra, ma ha anche un interesse particolare nella regione artica, dal momento che dovrà affrontare le conseguenze dei cambiamenti che vi avvengono, dai cambiamenti ambientali e climatici a quelli geopolitici delle rotte di trasporto e di sicurezza di approvvigionamento delle risorse.</p>
    </intervention>
    <intervention id="4-278-000" speaker_id="96819" name="Licia Ronzulli" is_mep="True" mode="written">
      <p sl="it">Signor Presidente, onorevoli colleghi, ho sostenuto questo accordo perché il cambiamento climatico e l'inquinamento, originato nelle regioni industrializzate, ha purtroppo raggiunto da tempo anche la regione Artica. Quest'area, spesso dipinta come incontaminata, purtroppo non lo è più da molti anni. A differenza dell'Antartico infatti questa regione è abitata e tradizionalmente le risorse naturali di cui dispone vengono sfruttate a danno dell'ambiente.</p>
      <p sl="it">Nel 1996, nel tentativo di arginare il fenomeno, è stato creato il Consiglio Artico per la salvaguardia dell'ambiente di questa regione, di cui fanno parte anche 3 Stati membri dell'UE – Svezia, Danimarca e Finlandia. Le economie dei Paesi emergenti avranno sempre più bisogno delle risorse di cui è ricca quest'area. Energia, minerali, pesce, gas, petrolio, l'energia eolica e quella prodotta dal moto ondoso, tutte risorse di cui l'Artide è ricchissima, e che quindi la espongono a nuove speculazioni.</p>
    </intervention>
    <intervention id="4-279-500" speaker_id="96976" name="Luís Paulo Alves" is_mep="True" mode="written">
      <p sl="pt">Ho votato a favore della presente relazione su una strategia dell'Unione europea per il Mar Nero per le seguenti ragioni. In primo luogo, la Commissione ha proposto, accanto ad altre misure importanti, di definire obiettivi misurabili e creare un partenariato settoriale per avviare progetti comuni. In secondo luogo, il relatore ricorda la necessità di disporre di una valutazione aggiornata della azioni comunitarie nella regione del Mar Nero. Infine, poiché il finanziamento della strategia, attraverso diversi strumenti, risulta molto frammentato, la relazione propone come soluzione la creazione di una linea di bilancio distinta per la strategia in questione.</p>
      <p sl="pt">Convengo con il relatore che raccomanda di creare un quadro politico più forte, anche attraverso un’impostazione integrata dell’Unione europea nei confronti della regione che sia rafforzata dall’attuazione di un piano d’azione specifico e dalla disponibilità di risorse umane e finanziarie sufficienti.</p>
    </intervention>
    <intervention id="4-280-000" speaker_id="28276" name="Laima Liucija Andrikienė" is_mep="True" mode="written">
      <p sl="lt">(Ho votato a favore della presente relazione su una strategia dell'Unione europea per il Mar Nero. Convengo con il relatore che, visti l'importanza strategica per l’Unione europera della regione del Mar Nero e i limitati risultati della BSS, si debba avviare una strategia per rafforzare la coerenza e la visibilità dell'azione comunitaria nella regione e che la strategia per il Mar Nero debba rientrare pienamente in una più ampia visione di politica estera e di sicurezza dell'Unione europea. Tre anni dopo la preparazione della sinergia del Mar Nero, un'analisi della situazione attuale indica innanzi tutto la mancanza di una chiara visione d'insieme, completa e aggiornata sui risultati dell'attuazione della strategia del Mar Nero. Di conseguenza, la strategia dell'Unione europea per il Mar Nero deve creare un quadro politico più forte e promuovere la presenza dell'UE nella regione. Condivido il parere del relatore secondo cui i principali obiettivi della strategia del Mar Nero devono essere la costruzione di uno spazio di pace, di stabilità e di prosperità nella regione nonché la garanzia della sicurezza dell'approvvigionamento energetico dell'Unione europea. La sicurezza, il buon governo, l'energia, i trasporti, l'ambiente, lo sviluppo socioeconomico e umano devono quindi costituire azioni prioritarie. È importante che il fascicolo "Sicurezza" del Mar Nero comprenda azioni risolute per rafforzare la democrazia, la buona governance e le capacità di sviluppo dello Stato.</p>
    </intervention>
    <intervention id="4-280-500" speaker_id="96862" name="Sophie Auconie" is_mep="True" mode="written">
      <p sl="fr">L’Unione europea garantisce pace e stabilità ai cittadini dell'Europa occidentale da ormai oltre cinquant’anni. Non possiamo dimenticare, tuttavia, che i nostri vicini continuano a doversi confrontare con gravi disordini. L’Unione non può chiudere gli occhi di fronte a una simile situazione e deve dare nuovo slancio alla sua strategia per la regione del Mar Nero. La presente relazione risponde proprio a questa esigenza e per questo ho votato a favore. La relazione chiede la creazione di una nuova linea di bilancio che privilegi il finanziamento di progetti di sviluppo su piccola scala e la cooperazione transfrontaliera, promuovendo altresì le risorse umane. Un sistema di allerta rapida consentirà di prevenire i conflitti e di instaurare la fiducia nella regione del Mar Nero, prevenendo lo scoppio di violenze. La risoluzione, infine, richiama l’attenzione sul prolungamento dello stazionamento in Crimea della flotta russa nel Mar Nero e sulle preoccupazioni che questo suscita.</p>
    </intervention>
    <intervention id="4-281-000" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Ho votato a favore della relazione su una strategia dell'Unione europea per il Mar Nero. L'importanza strategica della regione del Mar Nero per l'Unione europea è stata riconosciuta nel 2007, nel contesto dell'adesione della Romania e della Bulgaria all'UE. Visto che gli sviluppi in questa regione, sita in posizione strategica all'incrocio di Europa, Medio Oriente e Asia centrale, hanno iniziato ad avere un impatto diretto sugli affari interni comunitari, l'Unione europea riconosce la necessità di valutare un proprio maggiore coinvolgimento nella zona. Questo ha portato all'avvio di una nuova impostazione politica europea nei confronti della regione, denominata Sinergia del Mar Nero, il cui obiettivo è sviluppare la cooperazione fra l'UE e la regione, nonché in seno alla regione. Sono stati raggiunti risultati poco soddisfacenti in materia di attuazione della strategia ed elementi quali la stabilità, la democrazia e la buona governance sembrano aver registrato scarsi progressi a seguito del deterioramento della democrazia in diversi paesi del Mar Nero e della guerra fra Russia e Georgia nel 2008. La regione, inoltre, continua a confrontarsi con problemi quali conflitti cronici, tendenza alla militarizzazione e alla proliferazione degli armamenti, sorveglianza marittima, traffici illeciti e criminalità transfrontaliera. Per attuare questa strategia in modo efficiente è necessario, a mio giudizio, concepire meccanismi con relazioni, controlli, valutazioni e follow-up periodici. I principali obiettivi della strategia del Mar Nero, infine, devono essere la costruzione di uno spazio di pace, di stabilità e di prosperità nella regione nonché la garanzia della sicurezza dell'approvvigionamento energetico dell'Unione europeo. La sicurezza, il buon governo, l'energia, i trasporti, l'ambiente, lo sviluppo socioeconomico e umano devono quindi costituire azioni prioritarie.</p>
    </intervention>
    <intervention id="4-282-000" speaker_id="28354" name="Jan Březina" is_mep="True" mode="written">
      <p sl="cs">Ho votato a favore della relazione Ungureanu perché sono fermamente convinto che l’Unione europea abbia bisogno, e al più presto, di una strategia coerente e visibile nella regione del Mar Nero, che sia complementare alla politica europea di vicinato, cui la Presidenza ceca ha dato slancio nel primo semestre del 2009. La priorità della strategia dell’Unione europea per il Mar Nero deve essere la sicurezza dell’approvvigionamento energetico dell’UE e, di conseguenza, la promozione di progetti nel settore energetico che siano nell'interesse dell'UE e favoriscano la diversificazione dell'approvvigionamento di gas nell'Unione. Proprio per assicurare la sicurezza energetica dell'UE, l'istituzione dell'Assemblea parlamentare Euronest è altrettanto urgente.</p>
      <p sl="cs">Tra i progetti che la strategia per il Mar Nero deve promuovere, ricordo il progetto Nabucco, il progetto South Stream, il progetto per il trasporto di gas naturale liquefatto (GNL) verso l’Europa e per lo sviluppo di terminali per il GNL nei porti del Mar Nero e dell’oleodotto paneuropeo Costanza-Trieste. La Commissione deve muoversi senza indugio e concludere entro il 2011 accordi con i potenziali paesi fornitori per il gasdotto Nabucco. Il pacchetto di infrastrutture energetiche che la Commissione proporrà prossimamente dovràporre grande enfasi sui progetti energetici sopracitati nella regione del Mar Nero. Da non dimenticare, infine, l’importanza del potenziale delle fonti energetiche rinnovabili nella regione del Mar Nero, che potrebbero dare un contributo sostanziale ai fini di un futuro di energia sicura a livello europeo e globale.</p>
    </intervention>
    <intervention id="4-282-500" speaker_id="96973" name="Mário David" is_mep="True" mode="written">
      <p sl="pt">Il Mar Nero è in parte interno all'UE e, sotto il profilo geografico, si tratta essenzialmente di un mare europeo. Sebbene la Commissione abbia approvato nel 2007 la comunicazione dal titolo "Sinergia del Mar Nero – Una nuova iniziativa di cooperazione regionale", poco dopo sono stati adottati provvedimenti per attuare una strategia efficace per il futuro del Mar Nero.</p>
      <p sl="pt">Accolgo con favore l’iniziativa in questione e sostengo fermamente l’approvazione della presente relazione. Mi auguro che la Commissione, il Consiglio e i nostri vicini orientali, con cui condividiamo l'amministrazione del Mar Nero, diano ascolto alle raccomandazioni appena approvate dal Parlamento europeo, segnatamente a quelle relative ai conflitti cronici, alla chiusura delle frontiere e/o ai controlli inefficaci alle frontiere, al trasporto delle fonti di energia, alla sicurezza e alla difesa. Solo se saranno risolti i problemi in questi settori, si potranno raggiungere i due obiettivi principali delineati nella relazione, ovvero la pace, la democrazia, la stabilità e la prosperità nella regione, da un lato, e la sicurezza energetica per l'Unione europea, dall'altro.</p>
    </intervention>
    <intervention id="4-283-000" speaker_id="96951" name="Diane Dodds" is_mep="True" mode="written">
      <p sl="en">Accolgo con favore la presente mozione e la relazione discussa in parallelo dalla commissione per la pesca, entrambe sulla Sinergia del Mar Nero. Nel contesto dell’Europa sudorientale, definire una sinergia significa riconoscere che un gruppo può più del suo elemento migliore. A quanto pare, in quest’Assemblea alcuni sono convinti che l’elemento migliore della Sinergia del Mar Nero sia l’Unione europea; personalmente diffido di una tale convinzione, quantomeno per quanto concerne il settore della pesca. La Politica comune della pesca, infatti, ha fallito. Ai miei colleghi della regione del Mar Nero suggerisco di imparare dagli errori commessi nella Politica comune della pesca, di studiare le conseguenze del regime attuale sulla pesca su piccola scala nell’Atlantico nordorientale e di chiedersi se è questo che vogliono per il Mar Nero. La strategia per il Mar Nero deve fondarsi sull’unicità della regione. Come ci ha insegnato la nostra esperienza, le soluzioni che funzionano in una regione d’Europa non sempre portano agli stessi risultati in un’altra.</p>
    </intervention>
    <intervention id="4-284-000" speaker_id="96977" name="Diogo Feio" is_mep="True" mode="written">
      <p sl="pt">Il conflitto che ha visto coinvolte Russia e Georgia dimostra che la regione del Mar Nero può rivelarsi instabile e giustifica l’adozione da parte dell’Unione europea di una strategia per affrontare le sfide specifiche presentate dalla regione in questione. Sebbene permangano alcune tensioni, la regione può costruirsi un futuro più stabile ed equilibrato e l’Unione può svolgere un ruolo fondamentale in questo processo di stabilizzazione. In un simile contesto, è necessario non solo definire gli obiettivi ma anche, e soprattutto, assicurarsi che i responsabili dell’attuazione della strategia europea dispongano delle risorse umane, tecniche e finanziarie per svolgere al meglio il loro lavoro. Considerando la loro posizione geografica, la loro storia e la loro particolare conoscenza della regione, Romania, Bulgaria e Grecia possono contribuire positivamente affinché la strategia delineata riesca a promuovere la pace, la sicurezza, il buon governo e lo sviluppo socioeconomico e umano.</p>
    </intervention>
    <intervention id="4-284-500" speaker_id="96899" name="José Manuel Fernandes" is_mep="True" mode="written">
      <p sl="pt">L’importanza del Mar Nero per l’Unione europea è senz’altro nota, così come lo è l’instabilità nella regione. In un contesto che vede coinvolti alcuni Stati membri dell'UE, quali Bulgaria, Grecia, Romania, Turchia e diversi Stati dell'ex blocco sovietico, tra cui la Russia, il Mar Nero è di importanza fondamentale per l’approvvigionamento energetico e la diversificazione della distribuzione del gas. La regione rappresenta, inoltre, un ponte strategico tra l’Europa e l’area del Mar Caspio, l’Asia centrale e il Medio Oriente, nonché con l'Asia sudorientale e la Cina. Al di là delle numerose differenze e rivalità, le relazioni storiche e culturali molto strette e il dialogo interculturale e interreligioso sono fondamentali. Il quadro delineato richiede un maggior impegno da parte dell'Unione europea, ma anche una maggiore efficienza nel definire le misure volte ad accompagnare la stabilizzazione e la rivitalizzazione della regione in un processo che coinvolga tutti i paesi interessati.</p>
    </intervention>
    <intervention id="4-285-000" speaker_id="4466" name="Ilda Figueiredo" is_mep="True" mode="written">
      <p sl="pt">La relazione non dice nulla di nuovo. Le strategie e gli obiettivi sono gli stessi definiti da tempo dalla cosiddetta politica esterna dell’Unione europea: il controllo delle risorse naturali della regione, segnatamente quel petrolio e quel gas da cui l'UE dipende, la sicurezza dell’approvvigionamento energetico e il tentativo di assicurarsi l’accesso ai mercati della regione e di sfruttare i lavoratori.</p>
      <p sl="pt">I meccanismi studiati per conseguire gli obiettivi delineati sono, anch’essi, i medesimi: l’ingerenza e i continui tentativi di limitare la sovranità nazionale dei paesi in questione attraverso campagne internazionali controllate dalle principali agenzie di stampa e dalle organizzazioni non governative finanziate dall’UE; la spinta verso il militarismo e la corsa agli armamenti, come accade anche ora con il riarmo della Georgia; la ricerca, nei paesi della regione, di persone che, in cambio di favori personali o per gli interessi che servono, difendono gli interessi dell'UE e degli Stati Uniti, nonché dei loro colossi economici, accettando un'espansione della NATO verso Est e permettendo l'installazione nella regione di basi militari americane, utilizzate come piattaforme per il rifornimento delle truppe in Afghanistan.</p>
      <p sl="pt">Chiaramente, la strada seguita non può che riservare sorprese: l’imperialismo, sia questo degli Stati Uniti o dell’Unione europea , si scontra con la tenace resistenza della popolazione che, sia in Europa sia nei paesi della regione, si mobilita per scongiurare un tale ritorno al passato.</p>
    </intervention>
    <intervention id="4-285-500" speaker_id="96993" name="Lorenzo Fontana" is_mep="True" mode="written">
      <p sl="it">Signor Presidente, onorevoli colleghi, pur considerando buono il lavoro svolto dal collega Ungureanu, non ritengo opportuna una nuova linea di bilancio dedicata al Mar Nero. Le priorità dell'Unione sono molteplici ed eventuali nuovi investimenti vanno soppesati con cautela, anche se parliamo di aree di rilevanza primaria su tematiche energetiche. Per questa ragione, ritengo di esprimere voto contrario alla suddetta relazione.</p>
    </intervention>
    <intervention id="4-286-000" speaker_id="58758" name="Elisabetta Gardini" is_mep="True" mode="written">
      <p sl="it">Al punto 39 di questa relazione viene riportato l'obiettivo della diversificazione dei transiti. Viene citata espressamente l'importanza strategica del progetto Nabucco.</p>
      <p sl="it">Riconoscendo l'importanza di questo progetto, vorrei sottolineare la necessità di attribuire anche ad altri progetti del Southern Corridor (ITGI, TAP e White Stream) pari dignità e ricordare anche il ruolo fondamentale di South Stream per contribuire al raggiungimento dell' obiettivo della diversificazione.</p>
      <p sl="it">Per di più, per quanto riguarda gli oleodotti, oltre al già citato Constanta-Trieste, bisognerebbe citare anche il ruolo fondamentale del Samsun-Ceyhan, già riconosciuto dal Commissario Oettinger indispensabile per ridurre il traffico dello stretto del Bosforo e per ridurre così anche il rischio di incidente ambientali nel Mar Nero (Conferenza di Odessa, 27 luglio 2010).</p>
      <p sl="it">Solo prendendo in considerazione tutte le strade percorribili, non solo alcune, si potrà finalmente raggiungere l'obiettivo della diversificazione delle fonti energetiche e garantire così all'Europa l'indipendenza energetica.</p>
    </intervention>
    <intervention id="4-286-500" speaker_id="96693" name="Juozas Imbrasas" is_mep="True" mode="written">
      <p sl="lt">Ho votato a favore della presente relazione su una strategia dell'Unione europea per il Mar Nero. L'importanza strategica della regione del Mar Nero per l'Unione euroepa è stata riconosciuta già nel 2007 nel contesto dell'adesione della Romania e della Bulgaria all'UE. Gli sviluppi in Europa, Medio Oriente e Asia centrale hanno iniziato ad avere un impatto diretto sugli affari interni europei e l'Unione europea ha riconosciuto la necessità di riflettere su un suo maggiore coinvolgimento nella zona. Da qui consegue l'avvio di una nuova impostazione politica dell'Unione europea nei confronti della regione, denominata Sinergia del Mar Nero. L'obiettivo della Sinergia del Mar Nero è di sviluppare la cooperazione fra l'UE e la regione, nonché in seno alla regione. Convengo con l’opinione del relatore secondo cui i principali obiettivi della strategia del Mar Nero devono essere la costruzione di uno spazio di pace, di stabilità e di prosperità nella regione del Mar Nero nonché la garanzia della sicurezza dell'approvvigionamento energetico dell'UE. La sicurezza, il buon governo, l'energia, i trasporti, l'ambiente, lo sviluppo socioeconomico e umano devono quindi costituire azioni prioritarie. Il fascicolo "Sicurezza" del Mar Nero deve certamente comprendere azioni decise per rafforzare la democrazia, la buona governance e le capacità di sviluppo dello Stato. Lo sviluppo economico, sociale e umano in seno alla regione del Mar Nero, infine, è un requisito importante per trasformare il Mar Nero in uno spazio di stabilità e prosperità.</p>
    </intervention>
    <intervention id="4-287-000" speaker_id="96771" name="Jarosław Kalinowski" is_mep="True" mode="written">
      <p sl="pl">La regione del Mar Nero è di importanza strategica per l’Europa; un rafforzamento della cooperazione a diversi livelli è quindi nell’interesse dell’Unione europea stessa. Per avere successo, le misure adottate devono essere coerenti e tener conto delle diverse condizioni dei singoli paesi. Dobbiamo prestare attenzione a che l'Europa non finisca per dare solamente, senza ricevere nulla; i paesi della regione del Mar Nero, infatti, hanno molto da offrirci, a cominciare dalle fonti energetiche e dalle loro ricchezze naturali. Condivido i timori espressi dal relatore in merito alla mancanza di una strategia chiara nei confronti dei paesi della regione. Bulgaria e Romania, già Stati membri dell’Unione europea, potrebbero svolgere un ruolo di primo piano in questo contesto, dal momento che comprendono al meglio le politiche della regione. L’ultimo punto che vorrei sollevare riguarda la Turchia, paese da non dimenticare perché a differenza dell’Europa sta crescendo molto rapidamente. Il partenariato va seguito da vicino.</p>
    </intervention>
    <intervention id="4-287-500" speaker_id="96816" name="Giovanni La Via" is_mep="True" mode="written">
      <p sl="it">Egregio Presidente, cari colleghi, data la sua posizione strategica di ponte tra Europa, Asia centrale e Medio Oriente, la regione del Mar Nero risulta essere molto importante per l'Unione Europea. Se a tali considerazioni di carattere puramente geografico, si aggiunge che molti Paesi della regione sono anche Stati membri dell'Unione, allora si è in grado di meglio comprendere le ragioni per cui, ormai da diversi anni, l'Europa lavora per poter rafforzare i rapporti con i Paesi di questa Area. La relazione Ungureanu mira ad ottenere, sia da parte della Commissione che del Servizio europeo di azione esterna, una strategia finalizzata a definire un sempre più stretto rapporto di cooperazione UE - regione del Mar Nero. Tale rapporto dovrà però essere sottoposto a stringenti controlli, al fine di mantenere un coordinamento efficace delle attività e della suddivisione dei compiti. Ritengo, infatti, che la buona riuscita di un partenariato così importante sia in qualche modo sottesa alla realizzazione di una composizione pacifica dei conflitti oggi in atto. Vorrei, infine, porre l'accento sulla parte della relazione in cui si chiede all'Unione di promuovere delle strategie volte al rafforzamento delle istituzioni dei Paesi dell'area del Mar Nero, perché credo che il rispetto della democrazia debba essere posto alla base di tali rapporti.</p>
    </intervention>
    <intervention id="4-288-000" speaker_id="33982" name="Marian-Jean Marinescu" is_mep="True" mode="written">
      <p sl="ro">Ho votato a favore della presente relazione perché la considero estremamente importante sia per la regione del Mar Nero sia per l’Unione europea. Le discussioni sulla Sinergia del Mar Nero sono iniziate nel 2007, mentre nel 2006 è stata avanzata la proposta relativa alla strategia del Danubio che dovrebbe essere ultimata nel primo semestre di quest’anno. Il dibattito sul Mar Nero è condotto proprio al momento giusto, ma, a mio giudizio, deve concludersi con una proposta concreta. Il Mar Nero può contribuire allo sviluppo della regione del Danubio, così come quest’ultima contribuisce allo sviluppo della regione del Mar Nero; le due regioni dipendono l’una dall’altra. Per questo motivo, credo che dovrebbe essere presa in considerazione un’impostazione comune. La questione che può permetterci di conseguire risultati immediati è quella energetica; le nuove fonti energetiche del Mar Caspio, nonché le nuove rotte, possono infatti contribuire allo sviluppo della regione del Mar Nero e, di conseguenza, di quella del Danubio. Il progetto più importante in questo contesto è rappresentato dal gasdotto Nabucco. Per questa ragione, ritengo che l’Unione debba contribuire alla sua realizzazione.</p>
    </intervention>
    <intervention id="4-289-000" speaker_id="1403" name="David Martin" is_mep="True" mode="written">
      <p sl="en">Ho votato a favore della presente relazione, in quanto sottolinea che l’obiettivo fondamentale perseguito dall’Unione europeo e dai suoi Stati membri attraverso la strategia per il Mar Nero è la costruzione di uno spazio di stabilità, sicurezza, democrazia e prosperità fondato sul rispetto dei diritti umani e delle libertà fondamentali, nonché la garanzia della sicurezza dell'approvvigionamento energetico dell'UE. Secondo la relazione, il buon governo, lo stato di diritto, la promozione del rispetto dei diritti umani, la gestione dell’immigrazione, l'energia, i trasporti, l'ambiente e lo sviluppo socioeconomico e umano devono costituire azioni prioritarie.</p>
    </intervention>
    <intervention id="4-290-000" speaker_id="96742" name="Jean-Luc Mélenchon" is_mep="True" mode="written">
      <p sl="fr">La strategia dell’Unione europea per il Mar Nero si concentra esclusivamente sulla costruzione del gasdotto Nabucco e sulla creazione di un’area di libero scambio che ci garantisca la sicurezza energetica e l’egemonia nella regione. La lotta all’attuale catastrofe ambientale è passata in secondo piano, così come gli interessi socioeconomici delle popolazioni della regione. La relazione è un manifesto imperialista che riprende le argomentazioni addotte dall’avventurista governo georgiano nella sua propaganda, senza però ricordarne le sue pratiche antidemocratiche di propaganda e di minaccia. È un testo incendiario, per cui voterò contro.</p>
    </intervention>
    <intervention id="4-290-500" speaker_id="96978" name="Nuno Melo" is_mep="True" mode="written">
      <p sl="pt">Da un punto di vista strategico, la regione del Mar Nero è fondamentale per l’Unione europea per la sua collocazione geografica. La regione, infatti, comprende tre Stati membri dell'Unione europea, vale a dire Grecia, Romania e Bulgaria, e diversi partner importanti, tra cui Russia e Turchia. Le preoccupazioni legate alla sicurezza e all’approvvigionamento energetico spingono però l’Unione europea e gli altri paesi della regione a collaborare più strettamente. Condivido le principali preoccupazioni espresse dal relatore, ovvero la garanzia della pace, della democrazia e della stabilità nella regione del Mar Nero e la sicurezza energetica dell'Unione europea. Approfondire le relazioni tra l'Unione europea e la regione del Mar Nero sarà indubbiamente importante perché entrambe le parti ne trarranno beneficio e potranno collaborare in modo più efficace.</p>
    </intervention>
    <intervention id="4-291-000" speaker_id="96670" name="Louis Michel" is_mep="True" mode="written">
      <p sl="fr">L’importanza strategica del Mar Nero è ormai riconosciuta. Da quando, con l'adesione di Bulgaria e Romania, la regione del Mar Nero confina con l'UE, infatti, è diventata di diritto una regione di importanza geostrategica. L'Unione europea intende essere coinvolta nella regione in modo diretto e permanente, mentre Turchia, Georgia e Ucraina hanno ribadito a più riprese di voler entrare a far parte dell’UE. La Commissione ha risposto lanciando nel 2007 la comunicazione sulla Sinergia del Mar Nero, la quale, oltre ad assicurare la sicurezza nella regione, soddisfa le necessità degli Stati candidati alla ricerca sia di una collocazione nello spazio euro-atlantico sia di un quadro per una collaborazione rafforzata. L'UE deve proseguire in questa direzione, rafforzando il suo coinvolgimento nella regione del Mar Nero per dar prova del suo "soft power" diplomatico. Così facendo, l’Unione europea garantirà la creazione di uno spazio di pace, stabilità e prosperità e, al contempo, la sicurezza dell’approvvigionamento energetico nell’UE.</p>
    </intervention>
    <intervention id="4-292-000" speaker_id="28255" name="Andreas Mölzer" is_mep="True" mode="written">
      <p sl="de">La relazione su una strategia dell'Unione europea per il Mar Nero è importante e, per questo, affronta giustamente diverse problematiche. Sviluppare ulteriormente la Sinergia del Mar Nero è fondamentale, non solo in termini di strategia energetica ma anche per dare nuovo slancio all’ammodernamento dell’economia e lanciare nuove inziative imprenditoriali nella regione. Al contempo, è particolarmente cruciale assicurare l’approvvigionamento di gas naturale nell’Unione europea. A prescidere dagli sforzi profusi dall’UE, comunque, non vanno dimenticati gli interessi della Russia.</p>
      <p sl="de">La Russia è un partner strategico fondamentale se si vuole assicurare uno sviluppo pacifico e prospero della regione del Mar Nero. Le critiche riguardo alla proroga dello stazionamento della flotta russa nel Mar Nero rappresentano un’inutile provocazione. Ho comunque votato a favore della relazione.</p>
    </intervention>
    <intervention id="4-293-000" speaker_id="39714" name="Rareş-Lucian Niculescu" is_mep="True" mode="written">
      <p sl="ro">La presente relazione è importante anche per un’altra ragione, oltre a quelle già citate: ricorda l’importanza del Mar Nero quale risorsa naturale e le condizioni in cui versa l’ambiente nella regione. Non dobbiamo ignorare che di recente nel Mar Nero la mortalità delle risorse ittiche ha registrato un aumento senza precedenti; l’inquinamento delle acque che colpisce la biodiversità marina è dovuto principalmente agli immissari del Mar Nero (il Dnieper, il Don, il Dniester e il Danubio), che ogni anno scaricano nelle sue acque 60 000 tonnellate di fosforo e 340 tonnellate di azoto inorganico. Altri fattori che contribuiscono al degrado ambientale del Mar Nero sono la pesca eccessiva e i materiali di scarto. Stando alle stime preparate da un gruppo di esperti, nell’arco di circa trent’anni il solfuro di idrogeno causerà la scomparsa della vita marina nel Mar Nero. Le problematiche illustrate dovrebbero essere, a mio parere, in cima all'agenda europea.</p>
    </intervention>
    <intervention id="4-293-500" speaker_id="96981" name="Franz Obermayr" is_mep="True" mode="written">
      <p sl="de">L'importanza strategica della regione del Mar Nero per l'Unione europea è riconosciuta sin dal 2007. Nel contesto dell'adesione di Romania e Bulgaria all'UE il Mar Nero è diventato un mare parzialmente interno all’Unione. Visto che gli sviluppi in questa regione, sita in posizione strategica all'incrocio di Europa, Medio Oriente e Asia centrale, hanno iniziato ad avere un impatto diretto sugli affari interni europei, l'Unione europea riconosce la necessità di un maggiore coinvolgimento nella regione. L’obiettivo è sviluppare la cooperazione regionale fra Unione europea e la regione, nonché in seno alla regione. La regione del Mar Nero dovrebbe trasformarsi in uno spazio di stabilità, sicurezza, democrazia e prosperità; sono stati inoltre avviati progetti comuni, quali la creazione di un forum della società civile del Mar Nero, il rafforzamento delle reti universitarie e di studenti e la creazione di un istituto dedicato agli studi europei sulla regione del Mar Nero. Per le ragioni illustrate, ho votato a favore della presente relazione.</p>
    </intervention>
    <intervention id="4-294-000" speaker_id="96783" name="Wojciech Michał Olejniczak" is_mep="True" mode="written">
      <p sl="pl">La regione del Mar Nero è importante per l’Unione europea e richiede un’impostazione integrata e una maggiore visibilità delle azioni che l’UE intraprenderà in futuro. La regione richiede, inoltre, l’adozione di misure democratiche volte, in particolare, ad assicurarne la sicurezza, la stabilità e la pace e ad accrescere la prosperità. L’obiettivo della strategia è anche garantire la sicurezza energetica nell’Unione europea. Nel contesto della definizione della strategia per la macroregione del Mar Nero e successivamente di quella per la regione del Danubio, la comunicazione della Commissione dal titolo "Sinergia del Mar Nero – Una nuova iniziativa di cooperazione regionale", riconosce l’importanza strategica della regione per l’UE e rappresenta il modo migliore per affrontare le problematiche descritte. Purtoppo, i risultati della Strategia del Mar Nero sono stati sinora piuttosto limitati e non hanno fornito un quadro chiaro e concreto sui risultati della sua attuale applicazione, esponendo l'Unione europea alle critiche per la mancanza di una visione coerente per la regione e per l'applicazione di un'impostazione frammentata nella realizzazione della strategia. Come sostiene il relatore, quindi, facendo tesoro dei meriti della Sinergia del Mar Nero, la strategia dell'UE per la regione deve creare un quadro politico più forte e promuovere la presenza dell'UE in loco. Analogamente a quanto accade per la strategia per la regione del Mar Baltico e per la regione del Danubio, anche in questo caso l'esito dell'applicazione della strategia dipenderà da un dialogo positivo a tutti i livelli della cooperazione regionale, che permetterà di proporre meccanismi adeguati e regolari di rendiconto, monitoraggio, valutazione e seguito.</p>
    </intervention>
    <intervention id="4-294-500" speaker_id="97197" name="Alfredo Pallone" is_mep="True" mode="written">
      <p sl="it">L'importanza strategica della regione del Mar Nero è ormai riconosciuta dal 2007; nel contesto dell'adesione della Romania e della Bulgaria all'UE, il Mar Nero ha iniziato ad avere un impatto diretto sugli Affari Interni dell'Unione, ragion per cui un suo maggior coinvolgimento nella zona sarebbe doveroso. A mio parere, l'attuazione di una strategia che miri a sviluppare una maggiore cooperazione fra l'UE e la regione, è un obiettivo che la Comunità dovrebbe porsi quanto prima. Tale iniziativa, denominata Sinergia, potrebbe divenire uno spazio di stabilità, sicurezza, democrazia e prosperità. In linea con il Parlamento europeo, ho espresso, votando a favore, il mio assenso a sostegno della creazione e del lancio della Sinergia del mar Nero. Nel rispetto dei diritti umani e delle libertà fondamentali della regione, ritengo attuabile una promozione dello sviluppo economico, sociale e culturale della regione, attraverso l'ulteriore liberalizzazione degli scambi e l'intensificazione del commercio intraregionale. Nell'ottica di uno sviluppo e di una maggiore integrazione tra gli Stati membri, incoraggio, attraverso il mio assenso, la crescita e lo sviluppo del Mar Nero, per il tramite di un piano di azione che comprenda obiettivi chiari e iniziative di eccellenza.</p>
    </intervention>
    <intervention id="4-295-000" speaker_id="28409" name="Raül Romeva i Rueda" is_mep="True" mode="written">
      <p sl="en">La relazione invita la Commissione e il servizio europeo di azione esterna (SEAE) ad elaborare una strategia per la regione del Mar Nero, in concomitanza con il riesame della politica europea di vicinato, in modo da definire un approccio integrato ed esaustivo europeo al fine di affrontare le sfide e cogliere le opportunità offerte dalla regione, con un dettagliato piano d'azione, obiettivi chiari, iniziative d'eccellenza e parametri di riferimento. Il Parlamento ritiene che la strategia dovrà garantire in maniera efficace il coordinamento delle attività e la suddivisione dei compiti. Il Parlamento ribadisce il suo invito alla Commissione e al SEAE ad effettuare valutazioni periodiche dell'attuazione della strategia attraverso la creazione di autentici meccanismi di monitoraggio, valutazione, follow-up e rendiconto e chiede con sollecitudine che siano consultate le commissioni competenti del Parlamento europeo nei momenti chiave di tale processo.</p>
    </intervention>
    <intervention id="4-296-000" speaker_id="96819" name="Licia Ronzulli" is_mep="True" mode="written">
      <p sl="it">Signor Presidente, onorevoli colleghi, nel 2007, con l'adesione della Romania e della Bulgaria all'UE, parte delle coste del mar Nero sono diventate europee. Nello stesso anno è stata creata una nuova politica europea denominata "Sinergia del Mar Nero" che si impegna nel promuovere la stabilità, la sicurezza, la democrazia e la prosperità della regione.</p>
      <p sl="it">Già nel 2008 il Parlamento europeo ha espresso il suo sostegno alla creazione di tale sinergia, e in parallelo ha chiesto l'elaborazione di un piano d'azione concreto per l'area in vista del raggiungimento di una serie di obiettivi tangibili; purtroppo ad oggi emerge un parziale fallimento del progetto, in parte dovuto alla scarsa trasparenza dei fondi messi a disposizione. Deve quindi essere prevista al più presto una linea di bilancio specifica a riguardo, che preveda regole chiare per l'erogazione dei fondi, in modo che vengano messe al centro le esigenze e le peculiarità del territorio.</p>
      <p sl="it">Bisogna coinvolgere maggiormente le autorità locali, le comunità imprenditoriali e le ONG presenti sul territorio. Il potenziale di crescita economica e sociale della regione del mar Nero deve essere sviluppato partendo da settori come quello della formazione permanente, adeguando l'insegnamento alle esigenze del mercato del lavoro e pianificando una strategia di commercio interregionale che sia in grado di aumentare gli scambi internazionali.</p>
    </intervention>
    <intervention id="4-297-000" speaker_id="33989" name="Daciana Octavia Sârbu" is_mep="True" mode="written">
      <p sl="en">L’importanza strategica che il Mar Nero riveste nei settori dell'energia, del commercio e dei trasporti può talvolta far passare in secondo piano le preoccupazioni ambientali. Nella sua comunicazione del 2007 dal titolo "Sinergia del Mar Nero – Una nuova iniziativa di cooperazione regionale", la Commissione affermava che “l'adesione della Comunità alla Convenzione sulla protezione del Mar Nero contro l'inquinamento è una priorità”. Nel 2008, la Commissione ha comunicato di avere “attualmente all'esame le condizioni per l'adesione della Comunità europea alla Convenzione”. La relazione oggetto della votazione odierna ribadisce l’importanza della Convenzione. Per parte mia, vorrei ricordare ancora una volta che la Commissione deve continuare a lavorare a un'adesione a pieno titolo dell'Unione europea, la quale deve collaborare con gli altri partner nel quadro della Convenzione per garantire che la corretta applicazione delle misure di protezione ambientale di cui la regione ha un disperato bisogno.</p>
    </intervention>
    <intervention id="4-298-000" speaker_id="96855" name="Csanád Szegedi" is_mep="True" mode="written">
      <p sl="hu">A mio parere, la relazione, volta a promuovere lo sviluppo nella regione del Mar Nero attraverso la relativa strategia dell’Unione europea, merita il nostro sostegno. È importante che l’UE elabori un piano d’azione per la Sinergia del Mar Nero. La pace e la stabilità nella regione sono, a mio giudizio, un obiettivo prioritario, ma è altrettanto fondamentale garantire la sicurezza energetica grazie al progetto Nabucco.</p>
    </intervention>
    <intervention id="4-299-000" speaker_id="96974" name="Nuno Teixeira" is_mep="True" mode="written">
      <p sl="pt">La regione del Mar Nero riveste un valore strategico per l’Unione europea in ragione della sua posizione geografica; comprende infatti tre Stati membri dell’Unione europea (Grecia, Romania e Bulgaria), uno Stato candidato (la Turchia) e sei paesi partner, tra cui la Russia. Le sfide in fatto di sicurezza e approvvigionamento energetico richiedono un maggiore coinvolgimento e un maggiore impegno da parte dell’Unione europea nelle sue relazioni con i paesi sopracitati. Condivido quindi le preoccupazioni espresse nella relazione oggetto della votazione odierna, che possono essere distinte in due categorie: la pace, la democrazia e la stabilità nella regione del Mar Nero, da un lato, e la sicurezza dell'approvvigionamento energetico dell'Unione europea, dall'altro. A livello regionale, è necessario creare sinergie e intensificare la collaborazione tramite partenariati efficaci nei settori dei trasporti e dell’energia, con l’obiettivo di diversificare maggiormente le fonti e i canali di approvvigionamento. Il rafforzamento del dialogo tra l’Unione europea e i paesi della regione del Mar Nero avrà indubbiamente risvolti positivi, dal momento che entrambe le parti beneficeranno di una collaborazione più efficace.</p>
    </intervention>
    <intervention id="4-300-000" speaker_id="97016" name="Angelika Werthmann" is_mep="True" mode="written">
      <p sl="de">Ho votato a favore della relazione su una strategia dell'Unione europea per il Mar Nero. Le misure già adottate nella regione del Mediterraneo europeo orientale non erano ben coordinate e hanno raggiunto risultati limitati. Per molti, molti anni questa regione è stata teatro di conflitti bilaterali. Poiché due paesi rivieraschi del Mar Nero sono ora Stati membri e la regione confina quindi direttamente con l’Unione europea, quest’ultima deve contribuire maggiormente al dialogo regionale per promuovere la stabilità politica nella regione. La collaborazione volta a creare strutture regionali permetterà, tra l'altro, di migliorare anche la situazione ambientale, che attualmente desta grande preoccupazione. L'Unione europea deve offrire un sostegno più determinato per contribuire alla definizione di un giusto equilibrio tra sviluppo economico e protezione ambientale. Dopotutto, anche l’UE persegue i suoi interessi nella regione del Mar Nero. La regione è già parte integrante della strategia energetica europea e il nuovo approccio non farà altro che dare applicazione a una strategia energetica di più ampio respiro, assicurando sinergie e continuità nelle azioni condotte a livello europeo.</p>
    </intervention>
  </section>
  <section id="creitem15" title="9. Correzioni e intenzioni di voto: vedasi processo verbale"/>
  <section id="creitem16" title="10. Approvazione del processo verbale della seduta precedente: vedasi processo verbale"/>
  <section id="creitem17" title="11. Discussioni su casi di violazione dei diritti umani, della democrazia e dello Stato di diritto(discussione)"/>
  <section id="creitem18" title="11.1. Pakistan: omicidio del governatore del Punjab, Salmaan Taseer">
    <intervention id="4-307-000" speaker_id="23707" is_mep="True" mode="spoken" role="Presidente">
      <p sl="unknown">L’ordine del giorno reca la discussione sulle sette proposte di risoluzione sul Pakistan .</p>
    </intervention>
    <intervention id="4-308-000" speaker_id="96945" name="Marietje Schaake" is_mep="True" mode="spoken">
      <p sl="en">autore. – Signor Presidente, in Pakistan è in corso una lotta cruciale. L’estremismo cui assistiamo da tempo deve avere fine, particolarmente per quanto concerne le oltraggiose leggi sulla blasfemia, che generano un’atmosfera di paura e intolleranza e, nel peggiore dei casi, estremismo.</p>
      <p sl="en">La lotta all’estremismo non è semplice, pertanto dobbiamo garantire il nostro sostegno al governo pakistano e a tutti i cittadini contrari a ogni forma di intolleranza ed estremismo. Dobbiamo proseguire la nostra lotta per l’eliminazione del terrorismo.</p>
      <p sl="en">Il governatore Taseer è stato brutalmente assassinato dall’intolleranza di una delle sue guardie di scorta, una persona che avrebbe dovuto proteggerlo. La figlia di Taseer, Shehrbano, ha scritto una lettera pubblicata dal New York Times , che desidero citare, poiché ritengo colga aspetti fondamentali e credo sia giusto utilizzare le sue parole in memoria del padre.</p>
      <p sl="en">A proposito del responsabile, afferma: “Qadri e i suoi sostenitori potranno avere abbattuto una grande quercia quel giorno, ma si sbagliano se pensano di aver messo a tacere la voce di mio padre, o le voci di milioni di persone che, come lui, credono nella visione secolare del fondatore del Pakistan, Mohammed Ali Jinnah.” E poi continua: “Alcuni affermano che la morte di mio padre costituisce l’atto finale nella storia di un Pakistan tollerante e che le voci liberali del Pakistan non potranno più esprimersi. Ma in realtà abbiamo sepolto un uomo eroico e non il coraggio che egli ha ispirato negli altri”.</p>
      <p sl="en">Molti altri hanno condannato le leggi contro la blasfemia, persino politici conservatori: dobbiamo sostenere queste condanne qui, al Parlamento europeo. La figlia del governatore Taseer ha frequentato lo Smith College e ha studiato politica europea e diritti umani, ma ancora troppe persone in Pakistan sono istruite nelle madrasa. Dobbiamo garantire opportunità alle nuove generazioni, affinché imparino a convivere nella società diversificata che caratterizza il Pakistan.</p>
    </intervention>
    <intervention id="4-309-000" speaker_id="96801" name="Tomasz Piotr Poręba" is_mep="True" mode="spoken">
      <p sl="pl">autore. – Signor Presidente, alcune settimane dopo aver rischiato di assistere al collasso della coalizione di governo, il Pakistan è stato scosso dal violento assassinio del governatore del Punjab, in piena luce del giorno. Salmaan Taseer era il governatore della provincia più ricca e popolosa del paese nonché un importante uomo politico del partito di governo. È stato ucciso perché ha avuto la forza morale e il coraggio di richiedere la liberazione della cristiana Asia Bibi, condannata a morte per blasfemia. Il suo omicidio, compiuto da una delle sue guardie del corpo e ispirato dagli estremisti islamici, non è semplicemente l’ennesimo attacco a un importante politico in Pakistan, o un’ulteriore prova del bassissimo livello di sicurezza del paese. Principalmente, dimostra la sempre più evidente deriva del Pakistan verso una situazione in cui parte delle forze armate e dell’élite politica e giudiziaria sostengono, sia segretamente sia apertamente, una politica di concessioni nei confronti degli estremisti islamici politici e religiosi.</p>
      <p sl="pl">Ieri, in questa Camera, abbiamo discusso il tema della persecuzione dei cristiani. Oggi, abbiamo adottato una proposta in materia. A mio avviso, si stanno creando le condizioni affinché la Baronessa Ashton e i suoi servizi possano esercitare pressioni politiche e diplomatiche sulle autorità pakistane, le quali, finalmente, devono ingaggiare una lotta all’estremismo religioso.</p>
    </intervention>
    <intervention id="4-310-000" speaker_id="4260" name="Eija-Riitta Korhola" is_mep="True" mode="spoken">
      <p sl="en">autore. – Signor Presidente, la notizia dell’assassinio del governatore Taseer è stata sconvolgente, ma purtroppo non sorprendente. Conoscevo personalmente Benazir Bhutto, e il Ministro Shahbaz Bhatti è un mio caro amico. Questi tre personaggi sono uniti da un incredibile coraggio nel criticare apertamente le leggi contro la blasfemia e il modo in cui ne abusano i gruppi estremisti.</p>
      <p sl="en">Il governo pakistano ha avviato numerose iniziative per aumentare i diritti delle minoranze, stabilendo, ad esempio, una quota minima di posti di lavoro a loro riservati nel settore pubblico. Inoltre, il governo ha creato una commissione di revisione delle leggi discriminatorie, incluse quelle relative alla blasfemia. Il loro lavoro, però, non è concluso. Nonostante questi progressi, finché vi saranno scappatoie giuridiche, come nel caso dell’attuale legge sulla blasfemia, talmente ampie da consentire a terroristi ed estremisti di portare avanti i propri piani, sarà difficile credere in un vero impegno a favore della democrazia.</p>
      <p sl="en">Mi auguro che, con la presente risoluzione, sarà possibile esprimere la nostra solidarietà al governo pakistano nella lotta contro il terrorismo e la diffusione dell’estremismo.</p>
    </intervention>
    <intervention id="4-311-000" speaker_id="28377" name="Lidia Joanna Geringer de Oedenberg" is_mep="True" mode="spoken">
      <p sl="pl">autore. – Signor Presidente, esattamente otto mesi fa, il 20 maggio, il Parlamento europeo ha approvato una risoluzione sulla libertà religiosa nella Repubblica islamica del Pakistan. Oggi, in questa Camera torniamo ad affrontare questo tema, in seguito alla condanna a morte per motivi religiosi della quarantacinquenne Asia Bibi e all’omicidio del governatore del Punjab, Salmaan Taseer, che l’aveva difesa pubblicamente.</p>
      <p sl="pl">La situazione descritta otto mesi fa non soltanto non è migliorata, è addirittura peggiorata. In Pakistan, ora è possibile perdere la vita sia per la cosiddetta blasfemia religiosa, sia per la libertà di parola, in questo caso specifico, una dichiarazione pubblica su una sentenza. L’omicidio del governatore Taseer dimostra quanto sia delicata la situazione che dobbiamo affrontare. Il Pakistan è talmente diviso dalla religione che, su entrambi i fronti (cristiani e musulmani) muoiono persone, inclusi i rappresentanti delle élite locali. Il sostegno pubblico alla modifica del codice penale pakistano, in particolare della sezione 295 C, che stabilisce la pena capitale per la blasfemia, può implicare il rischio di morte.</p>
      <p sl="pl">Cionondimeno, dobbiamo esortare i politici pakistani a dimostrare coraggio, in particolare l’opposizione, ad esempio la Lega musulmana pakistana, che blocca la riforma del codice da parte del governo. Possiamo sostenere il lavoro del Ministero per gli affari delle minoranze e aiutare il governo del Primo ministro Gilani in questioni quali il miglioramento della qualità di giornalismo e media, nonché degli standard del materiale didattico nelle scuole, ad esempio. Oggi, il Parlamento europeo non interferisce negli affari interni pakistani, bensì richiama l’attenzione sull’articolo 20 della Costituzione pakistana del 1973 e sulla libertà di religione che esso prevede.</p>
    </intervention>
    <intervention id="4-312-000" speaker_id="96858" name="Marie-Christine Vergiat" is_mep="True" mode="spoken">
      <p sl="fr">autore. – Signor Presidente, vorrei esordire affermando che ho letto con estremo interesse la risoluzione comune sul Pakistan e, in particolare, sull’omicidio del governatore Taseer. Si presenta stranamente in contrasto con la risoluzione comune sulle minoranze cristiane adottata questa mattina.</p>
      <p sl="fr">Tutti noi qui presenti ci impegniamo, o almeno così mi auguro, per la tutela della libertà di espressione, coscienza e religione. Meritano la medesima attenzione tutte le vittime di persecuzioni a causa delle proprie scelte religiose, come la scelta di cambiare religione o di non credere in Dio.</p>
      <p sl="fr">Se davvero vogliamo sconfiggere il fondamentalismo, di qualsiasi tipo, dobbiamo trattare allo stesso modo tutte le sue vittime. Nessuna religione è mai stata immune a quelle che definisco deviazioni intollerabili. Basti ricordare gli omicidi di massa dei nativi americani, particolarmente nei Caraibi e in America latina. Ricordiamo la dolorosa epoca delle Crociate, dell’Inquisizione o delle guerre di religione tra cattolici e protestanti. Ricordiamo l’antisemitismo che ha avuto effetti devastanti nel XX secolo e che persiste in modo relativamente latente in alcuni Stati membri dell’UE.</p>
      <p sl="fr">Ogni religione ha la propria forma di fondamentalismo, le cui prime vittime sono spesso i moderati di quella stessa religione. L’assassinio del governatore del Punjab, Salmaan Taseer, ne è un classico esempio. Quest’uomo è stato ucciso perché costituiva un modello di tolleranza e perché ha osato condannare le leggi sulla blasfemia in vigore nel paese e il loro utilizzo eccessivo da parte di alcuni gruppi estremisti, come nel caso di Asia Bibi, una cristiana condannata a morte per blasfemia secondo il codice penale pakistano.</p>
      <p sl="fr">Ancor più inaccettabile è il fatto che l’omicida sia elogiato da gruppi di fanatici. Non dobbiamo dimenticare che le leggi sulla blasfemia sono applicate principalmente contro i musulmani, che colpiscono tutte le minoranze religiose e in particolare le donne, nonché sindacalisti, giornalisti e avvocati, e che le persone appartenenti a questi gruppi sono spesso private delle libertà fondamentali, quando non sono costrette a nascondersi.</p>
      <p sl="fr">È pertanto giunto il momento che la Commissione e il Servizio per l’azione esterna cambino la propria politica e desidero che lei, Commissario, fornisca una valutazione dettagliata degli accordi con la Tunisia e con il Pakistan sulla democrazia e diritti umani; desidero inoltre che la Tunisia rappresenti una lezione per noi, una lezione per voi.</p>
    </intervention>
    <intervention id="4-313-000" speaker_id="4531" name="Jean Lambert" is_mep="True" mode="spoken">
      <p sl="en">autore. – Signor Presidente, desideriamo esprimere le nostre condoglianze alla famiglia e agli amici di Salmaan Taseer, il governatore del Punjab nominato dal governo pakistano; ricordiamo anche la sua aperta difesa di Asia Bibi, una posizione che sapeva essere controversa e pericolosa.</p>
      <p sl="en">Siamo giustamente sconcertati da questo omicidio e dalla reazione di una parte della popolazione pakistana, ma non dobbiamo dimenticare che molte persone lo hanno commemorato attraverso atti pubblici. Sono azioni che meritano il nostro encomio, come ad esempio la decisione dell’autorità regolatrice dei media contro alcuni mezzi per la loro copertura del presunto omicida.</p>
      <p sl="en">La legge sulla blasfemia in Pakistan, come ben sappiamo, mette a rischio le vite dei cittadini, siano essi musulmani, cristiani o di altre religioni, come è stato ribadito più volte questo pomeriggio. Sappiamo che il Pakistan è una democrazia di recente costituzione, che deve affrontare conflitti lungo i propri confini, ha vissuto il disastro dell’alluvione di alcuni mesi orsono, nonché un terremoto questa settimana. Sappiamo che il governo avanza a fatica e riconosciamo che necessita del nostro sostegno per lo sviluppo della democrazia all’interno del paese, nonché nella lotta politica contro l’estremismo e a favore dei diritti umani universali. In qualità di parlamentari democratici dobbiamo sostenere chi si batte per un cambiamento positivo e dare loro una voce altrimenti negata.</p>
      <p sl="en">Esortiamo, inoltre, un intervento da parte del governo pakistano per eliminare le riserve sul Patto internazionale relativo ai diritti civili e politici, ratificato dal Pakistan con numerose riserve, come richiesto nel corso della recente visita della nostra delegazione in Pakistan. Desideriamo ulteriori sforzi per il cambiamento della legge sulla blasfemia, una legge di cui si è troppe volte abusato.</p>
    </intervention>
    <intervention id="4-314-000" speaker_id="28424" name="Tunne Kelam" is_mep="True" mode="spoken">
      <p sl="en">a nome del gruppo PPE. – Signor Presidente, condanniamo con forza il brutale omicidio del governatore del Punjab che ha avuto luogo il 4 gennaio. L’omicidio è stato scatenato dall’opposizione del governatore Taseer alla legge contro la blasfemia, che giustifica giuridicamente la persecuzione e la repressione di altri gruppi religiosi.</p>
      <p sl="en">Nell’esprimere la nostra preoccupazione per il peso crescente degli estremisti in Pakistan, comprendiamo come i musulmani moderati e il governo pakistano, di cui il governatore Taseer era un membro influente, abbiano subito una grande perdita e porgiamo loro le nostre condoglianze.</p>
      <p sl="en">Siamo preoccupati dagli elogi rivolti all’assassino da parte di alcuni giovani avvocati, ma sappiamo che una netta maggioranza della società pakistana ha condannato l’omicidio. Influenti autorità religiose hanno richiesto una modifica della legge sulla blasfemia, il che risulta particolarmente importante e in linea con la nostra richiesta. Auguriamo un grande successo alle autorità pakistane nell’impegno profuso per la lotta all’estremismo.</p>
    </intervention>
    <intervention id="4-315-000" speaker_id="96686" name="Mitro Repo" is_mep="True" mode="spoken">
      <p sl="fi">a nome del gruppo S&amp;D. – Signor Presidente, l’omicidio di Salmaan Taseer rispecchia l’intolleranza religiosa che pervade la società pakistana. Taseer era una delle poche persone che ha avuto il coraggio di esprimersi contro la legge pakistana sulla blasfemia. Aveva chiesto al presidente di concedere la grazia ad Asia Bibi, una donna cristiana condannata a morte per blasfemia, e l’aveva visitata in prigione. Il destino di una persona che si oppone alle ingiustizie è difficile e crudele nel Pakistan odierno. Il destino di Asia Bibi sarà lo stesso se otterrà la grazia? Anche lei sarà assassinata?</p>
      <p sl="fi">Dovremmo domandarci se uno Stato come il Pakistan abbia diritto a usufruire dei benefici commerciali offerti dall’Unione europea. Il Parlamento dovrebbe indicare il rispetto dei diritti umani quale elemento fondamentale quando l’Unione europea affronterà il tema della regolamentazione delle preferenze commerciali autonome d'urgenza per il Pakistan.</p>
    </intervention>
    <intervention id="4-316-000" speaker_id="97230" name="Kristiina Ojuland" is_mep="True" mode="spoken">
      <p sl="en">a nome del gruppo ALDE. – Signor Presidente, l’omicidio del governatore Salmaan Taseer non costituisce soltanto un dramma personale, bensì una tragedia per l’intera democrazia pakistana.</p>
      <p sl="en">Tutti gli episodi riprovevoli presentati nella risoluzione rappresentano un inquietante segnale della riluttanza della società pakistana a intraprendere la strada della secolarizzazione, nonché della crescita dell’estremismo religioso.</p>
      <p sl="en">Come può il Pakistan definirsi una democrazia se la libertà di religione dalla sancita nella costituzione è totalmente ignorata con l’applicazione delle leggi sulla blasfemia, alle quali Salmaan Taseer si opponeva saldamente?</p>
      <p sl="en">Invito l’Unione europea a prendere in considerazione le conseguenze dell’applicazione di queste leggi disumane sulle relazioni con il Pakistan. Il Pakistan otterrebbe grandi vantaggi abrogando le leggi sulla blasfemia e annullando le relative condanne. Il governo pakistano dovrebbe, inoltre, consolidare le misure adottate per contrastare l’estremismo violento.</p>
      <p sl="en">La violenza genera violenza e sono convinta che il Pakistan non possa gestire l’escalation di una guerra civile con gruppi estremisti quali i talebani.</p>
    </intervention>
    <intervention id="4-317-000" speaker_id="28372" name="Ryszard Czarnecki" is_mep="True" mode="spoken">
      <p sl="pl">a nome del gruppo ECR. – Signor Presidente, ancora una volta parliamo del Pakistan, e ancora una volta vi sono un problema e un omicidio politico. Ancora una volta, ci troviamo a discutere di questo tema. Pochi mesi fa è stata presentata una risoluzione sul Pakistan, ma il problema ora si ripresenta, ed è piuttosto scottante. Ritengo sia necessario condannare l’inaccettabile tolleranza nei confronti di quegli imam musulmani che in Pakistan, ad esempio a Peshawar, invitano pubblicamente all’omicidio, offrendo, ad esempio, ricompense finanziarie agli autori. Si sono presentate situazioni di questo tipo e le autorità non hanno reagito. Dobbiamo affermare chiaramente che la mancanza di azione e di reazione corrisponde ad una condivisione di responsabilità.</p>
    </intervention>
    <intervention id="4-318-000" speaker_id="96958" name="William (The Earl of) Dartmouth" is_mep="True" mode="spoken">
      <p sl="en">a nome del gruppo EFD. – Signor Presidente, mi conceda una nota personale: ho trascorso molto tempo con Salmaan Taseer quando avevamo entrambi vent’anni, eravamo amici. Salmaan mi aveva scritto al Parlamento per invitarmi come suo ospite personale alla residenza del governatore in Punjab. La lettera è giunta dopo l’omicidio del governatore Taseer.</p>
      <p sl="en">Salmaan era un uomo carismatico, affascinante e molto intelligente. Era molto efficiente e capace. Incarnava la migliore tradizione pakistana, un musulmano devoto ma in alcun modo fondamentalista. Come è stato affermato, Salmaan difendeva con fermezza una donna cristiana, condannata in base alle leggi contro la blasfemia, e ha pagato questo sostegno con la vita: si è trattato di un assassinio politico.</p>
      <p sl="en">Il Pakistan non è soltanto un paese grande, in via di sviluppo, è un paese che dispone di oltre 20 testate nucleari. Sono qui oggi innanzi tutto per esprimere il mio dolore, ma desidero manifestare anche la mia preoccupazione, la nostra preoccupazione, per il Pakistan.</p>
    </intervention>
    <intervention id="4-319-000" speaker_id="1922" name="Thomas Mann" is_mep="True" mode="spoken">
      <p sl="de">Signor Presidente, la morte violenta del governatore del Punjab, Salmaan Taseer, da sempre un sostenitore della tolleranza religiosa, porta in primo piano il consolidamento delle forze estremiste. Decine di migliaia di persone hanno manifestato per le strade in seguito al delitto, non contro l’omicidio, bensì a sostegno del responsabile. Il governatore Taseer si opponeva alle leggi sulla blasfemia, che prevedono la pena di morte per i blasfemi. Recentemente, come è stato citato da alcuni colleghi, una cristiana, Asia Bibi, è stata condannata a morte con l’accusa di aver insultato il profeta Maometto.</p>
      <p sl="de">Salmaan Taseer era un membro moderato del partito politico PPP (Partito del popolo pakistano), nonché una delle voci più forti contro l’estremismo. La sua morte indebolisce il governo, che già sta lottando per la sopravvivenza politica in seguito al ritiro di uno dei membri della coalizione. Vi sono soltanto 3 milioni di cristiani su una popolazione di 160 milioni di pakistani. Quale sarà il destino di questa minoranza pacifica?</p>
      <p sl="de">L’Europa deve intervenire e la delegazione per le relazioni con i paesi dell’Asia sudorientale, di cui sono vicepresidente, continuerà a dare pieno sostegno al movimento per i diritti umani. Questo omicidio deve essere oggetto di indagini approfondite e il responsabile, unitamente ai mandanti, deve essere assicurato alla giustizia.</p>
    </intervention>
    <intervention id="4-320-000" speaker_id="28279" name="Justas Vincas Paleckis" is_mep="True" mode="spoken">
      <p sl="lt">Signor Presidente, la situazione in Pakistan è certamente molto complicata, a causa di fattori sia interni sia esterni e, pertanto, eventi come l’omicidio politico per motivi religiosi di una personalità così importante sconvolgono immediatamente l’intero paese e l’intera società. In seguito a traumi di questo tipo, il paese rischia un pericoloso rafforzamento del fanatismo religioso e una restrizione nell’applicazione dei diritti umani. La nostra risoluzione dovrebbe garantire un diverso corso degli eventi, affinché, anche in questa situazione, il governo pakistano sia in grado di scegliere la strada del sostegno ai diritti umani e dell’opposizione al fanatismo religioso. Dobbiamo fornire la nostra assistenza in queste fasi, anche per la tutela e l’indipendenza della magistratura in casi complicati relativi alla blasfemia.</p>
    </intervention>
    <intervention id="4-321-000" speaker_id="39724" name="Csaba Sógor" is_mep="True" mode="spoken">
      <p sl="hu">Signor Presidente, mi sono ripetutamente espresso a favore di un intervento deciso a sostegno dei diritti umani nelle relazioni fra Unione europea e paesi terzi. Lo ribadisco oggi, in relazione agli eventi che hanno avuto luogo in Pakistan, poiché questa posizione indicherebbe che l’Europa non abbandona chi si batte per la tolleranza, la libertà di religione e la parità di trattamento delle minoranze. Sappiamo che i cristiani sono perseguitati in molti paesi e leader come il compianto Salmaan Taseer non sarebbero necessari soltanto in Pakistan. Per tale ragione, l’Unione europea deve cogliere ogni occasione di sottolineare l’importanza dei propri valori comuni a una sola voce attraverso il Servizio europeo per l’azione esterna. Uno di suddetti valori è la libertà di religione. Se non condanniamo le atrocità commesse contro i cristiani o altre minoranze religiose, non possiamo attribuire il giusto valore nemmeno alla nostra fede.</p>
    </intervention>
    <intervention id="4-322-000" speaker_id="96755" name="Sergio Paolo Francesco Silvestris" is_mep="True" mode="spoken">
      <p sl="it">Signor Presidente, onorevoli colleghi, Signor Commissario, l'Europa non può restare inerme rispetto a quello che sta accadendo in Pakistan. L'assassinio del governatore del Punjab, Salmaan Taseer, è un atto grave ed esecrabile, una situazione che si è enormemente aggravata in questi mesi.</p>
      <p sl="it">La divisione tra cristiani e musulmani è sempre più netta, ma la legge sulla blasfemia resta all'origine di tanti atti che violano le libertà fondamentali. Chi vi si oppone o chi, come il governatore del Punjab, si limita ad esprimere una contrarietà rispetto a questa norma, viene soppresso.</p>
      <p sl="it">Il governatore è morto perché era moderato, per le sue posizioni moderate, per il coraggio di esprimere la sua contrarietà rispetto a questa e ad altre norme che violano le libertà fondamentali. È per questo che una mancanza di un intervento chiaro e forte dell'Europa rischia di lasciare isolati quanti si stanno con coraggio battendo in una direzione che dobbiamo sostenere.</p>
    </intervention>
    <intervention id="4-323-000" speaker_id="97228" name="Pino Arlacchi" is_mep="True" mode="spoken">
      <p sl="en">Signor Presidente, una breve critica al modo in cui alcuni settori dell’opinione pubblica europea e del Parlamento trattano il Pakistan e la sua lotta al terrorismo.</p>
      <p sl="en">Assisto a troppe critiche nei confronti del Pakistan, incuranti degli sforzi del governo e della società civile per combattere l’estremismo. Ricordo a tutti che oltre il 90 per cento dei cittadini pakistani è contrario al terrorismo e sta pagando un prezzo molto elevato per questo.</p>
      <p sl="en">La morte del governatore Salmaan Taseer è stata condannata dall’assoluta maggioranza della popolazione, nonché da personalità religiose di spicco. I musulmani moderati e le autorità governative hanno subito una grave perdita, il che deve essere riconosciuto da tutti.</p>
    </intervention>
    <intervention id="4-324-000" speaker_id="28314" name="Anneli Jäätteenmäki" is_mep="True" mode="spoken">
      <p sl="fi">Signor Presidente, la libertà di religione è un diritto umano fondamentale. Eppure, è violato quasi quotidianamente in tutto il mondo, a causa di una spietata intolleranza.</p>
      <p sl="fi">La legge sulla blasfemia risale ai tempi della dittatura militare al potere in Pakistan negli anni Ottanta. Non possiamo accettare che la legge sia utilizzata per perseguitare le minoranze religiose e condannare a morte decine di persone ogni anno. L’Unione europea deve agire in modo deciso e coerente per convincere le autorità pakistane ad abrogare questa legge crudele.</p>
    </intervention>
    <intervention id="4-325-000" speaker_id="4521" name="Charles Tannock" is_mep="True" mode="spoken">
      <p sl="en">Signor Presidente, con l’omicidio del governatore Taseer pensavo che ogni speranza per un Pakistan stabile e moderato sarebbe stata sepolta con lui. Questo vile assassinio di un funzionario illuminato e motivato è stato causato dalla sua esortazione a riformare le draconiane leggi pakistane sulla blasfemia. In particolare, ha sostenuto l’incredibile caso di una donna cristiana condannata a morte per aver diffamato l’Islam.</p>
      <p sl="en">Da tempo, questo Parlamento invoca una riforma o l’eliminazione di queste sciagurate leggi contro la blasfemia, spesso utilizzate contro le minoranze religiose pakistane. Questo omicidio sottolinea la crescente radicalizzazione della società pakistana. Se fosse vivo, Jinnah sarebbe sconvolto.</p>
      <p sl="en">Pochi politici noti hanno seguito il pensiero di Salmaan Taseer, suggerendo una riforma delle leggi sulla blasfemia, e ancora meno lo faranno ora. Avranno paura. Invece, fanatici e radicali violenti tra cui, temo, noti giuristi, hanno lodato l’assassino e ne hanno chiesto la liberazione. Queste frange stanno vincendo la lotta di idee in Pakistan. Di conseguenza, il terrorismo interno sta crescendo, come abbiamo visto la scorsa settimana.</p>
      <p sl="en">Può l’Unione europea mantenere delle relazioni con un paese così instabile, particolarmente considerando le generose concessioni in materia di commercio e aiuti?</p>
    </intervention>
    <intervention id="4-326-000" speaker_id="96668" name="Seán Kelly" is_mep="True" mode="spoken">
      <p sl="en">Signor Presidente, assistiamo a una doppia tragedia: non soltanto è stato ucciso un uomo innocente, ma oltretutto il responsabile è una persona che avrebbe dovuto proteggerlo, la sua guardia del corpo. Posso capire perfettamente il dolore della famiglia, in particolare, poiché solo la scorsa settimana abbiamo vissuto un’esperienza simile in circostanze diverse: una splendida ragazza irlandese di 27 anni, in luna di miele alle isole Maurizio, è stata uccisa nella propria stanza da un dipendente dell’hotel che aveva sorpreso a rubare. È stata strangolata e lasciata nel bagno per simulare un suicidio. Le circostanze sono diverse ma il risultato finale è lo stesso: una persona innocente è morta.</p>
      <p sl="en">Alcune settimane fa ho preso parte alla delegazione UE-USA e negli Stati Uniti abbiamo incontrato il Ministro egli esteri del Pakistan. È un uomo molto ragionevole, assennato e giusto e ha sottolineato che la religione predica la tolleranza, un messaggio che dovremmo trasmettere a estremisti e fondamentalisti.</p>
    </intervention>
    <intervention id="4-327-000" speaker_id="96654" name="Jaroslav Paška" is_mep="True" mode="spoken">
      <p sl="sk">Signor Presidente, l’aspetto più preoccupante dell’omicidio del governatore del Punjab Salmaan Taseer è il contesto in cui si colloca questo atto di violenza.</p>
      <p sl="sk">Questo omicidio ha avuto luogo con la tacita approvazione dei leader spirituali pakistani e gli avvocati locali sostengono l’assassino: questo significa che l’omicidio spinto dall’intolleranza religiosa è accettato dalla società pakistana. Le leggi pakistane sulla blasfemia consentono la persecuzione di minoranze religiose con la minaccia della pena di morte, come accaduto ad Asia Bibi, madre di cinque figli, che attende la propria pena in carcere.</p>
      <p sl="sk">Non possiamo rimanere indifferenti a quanto accade. Le nostre pressioni sull’amministrazione pakistana sono legittime e mi auguro una reazione simile da parte di tutte le forze libere e democratiche nel mondo. Oggi, nel terzo millennio, non possiamo tollerare il comportamento brutale da medioevo dimostrato dagli oppressori che abusano della religione.</p>
    </intervention>
    <intervention id="4-328-000" speaker_id="96855" name="Csanád Szegedi" is_mep="True" mode="spoken">
      <p sl="hu">Signor Presidente, distinti colleghi, desidero ricordare che la situazione in Pakistan è piuttosto preoccupante, non solo in questo caso, bensì in generale. I problemi del Pakistan non devono essere considerati remoti, perché sappiamo bene che i problemi che sorgono nella regione dell’Asia centrale, siano essi di carattere economico, etnico o legati all’emigrazione, prima o poi si ripercuotono sulla regione dell’Unione europea. Pertanto, è necessario affrontare i problemi che affliggono il Pakistan, in particolare i continui attacchi da Afghanistan e India da una parte e, dall’altra, la questione che più ci sta a cuore in questa seduta: gli estremisti islamici, di cui Salmaan Taseer è stato vittima. Per tale motivo invito il Parlamento europeo a garantire il proprio sostegno al Pakistan, affinché questa situazione possa concludersi in modo soddisfacente nel più breve tempo possibile.</p>
    </intervention>
    <intervention id="4-329-000" speaker_id="96824" name="Monica Luisa Macovei" is_mep="True" mode="spoken">
      <p sl="ro">(Signor Presidente, l’omicidio del governatore Salmaan Taseer una voce a sostegno della tolleranza e dei diritti delle minoranze in Pakistan, rappresenta una violazione dei diritti umani su vasta scala. L’esercizio del diritto alla libertà di espressione e di religione è punibile dalla legge in Pakistan con l’incarcerazione o la morte. Salmaan Taseer ha pagato con la propria vita la difesa non soltanto della libertà di religione, bensì anche della vita e della libertà altrui. Dobbiamo dare il nostro sostegno a chi lotta coraggiosamente e rischia la propria vita per i diritti umani e la democrazia. Esortiamo le autorità pakistane a punire i criminali e i loro complici, e ad abrogare le leggi sulla blasfemia.</p>
    </intervention>
    <intervention id="4-330-000" speaker_id="28497" name="Gerard Batten" is_mep="True" mode="spoken">
      <p sl="en">Signor Presidente, l’omicidio del governatore Salmaan Taseer è un crimine tragico e brutale. È stato assassinato da un estremista islamico perché sosteneva la necessità di un cambiamento delle leggi sulla blasfemia. Questo omicidio è una tragedia per il Pakistan, ma quale significato assume per l’Occidente?</p>
      <p sl="en">Invece di impegnarci al massimo per combattere il radicamento del fondamentalismo islamico in Europa, smorziamo e attenuiamo il nostro intervento. La legge della Sharia è oggi riconosciuta in alcuni tribunali britannici e vi sono alcune aree urbane in cui è comunemente applicata. L’Europa, che ha generato il Rinascimento, l’Illuminismo, la Rivoluzione industriale e le meraviglie dell’epoca scientifica moderna è ora inerte davanti a un’ideologia del sesto secolo.</p>
      <p sl="en">I governi temono il confronto a causa della correttezza politica e del potere economico di alcuni paesi islamici. Dobbiamo sostenere gli elementi moderati e progressisti in paesi come il Pakistan ma, soprattutto, dobbiamo chiarire che non vi è posto per la Sharia e il fondamentalismo islamico in una democrazia occidentale, moderna e liberal.</p>
    </intervention>
    <intervention id="4-331-000" speaker_id="96838" name="Cristian Dan Preda" is_mep="True" mode="spoken">
      <p sl="ro">Signor Presidente, innanzi tutto desidero esprimere la mia condanna per il vile omicidio del governatore della provincia del Punjab. Era un’importante figura della vita politica pakistana, noto per la sua coraggiosa lotta a estremismo, intolleranza e fanatismo. Sette mesi fa, mi sono espresso a favore della necessità di rivedere urgentemente le disposizioni relative ai crimini contro le religioni nelle cosiddette “leggi sulla blasfemia”.</p>
      <p sl="ro">Desidero ricordarvi che le possibilità di abuso offerte da dette leggi creano un’atmosfera di intolleranza che incoraggia la violenza per motivi religiosi e promuove la discriminazione, l’intimidazione e la persecuzione delle minoranze religiose. Il caso di Asia Bibi, culminato con l’omicidio del governatore Taseer, è emblematico. Ritengo che le autorità pakistane debbano dimostrare con i fatti il proprio impegno nella lotta all’estremismo nel paese, attraverso l’abolizione delle leggi sulla blasfemia. Desidero, pertanto, unirmi all’appello della figlia del defunto governatore del Punjab, Shehrbano Taseer, alle frange più ragionevoli del Pakistan. .</p>
    </intervention>
    <intervention id="4-332-000" speaker_id="28178" name="Miroslav Mikolášik" is_mep="True" mode="spoken">
      <p sl="sk">Signor Presidente, desidero esprimere la mia solidarietà ai cittadini del Pakistan e il mio dolore per la perdita di una figura politica così importante come Salmaan Taseer.</p>
      <p sl="sk">E’ preoccupante che persone che abbracciano fedi specifiche e gruppi religiosi, tra cui i cristiani, continuino a essere perseguitati nel paese; cito ad esempio il famoso caso della donna che, in base alla legge sulla blasfemia della Sharia, in questo momento è in attesa della pena di morte. L’esistenza di gruppi islamisti all’interno dei servizi di sicurezza pakistani certamente non contribuisce alla stabilità del paese e porta a dubitare che il paese sia effettivamente governato dalle leggi di uno stato di diritto. Mi auguro che il processo di riforma avanzi in questo paese, pertanto invito tutte le forze politiche, istituzioni religiose incluse, a garantire un maggiore sostegno alla moderazione, alla tolleranza e al rispetto reciproco tra comunità.</p>
    </intervention>
    <intervention id="4-333-000" speaker_id="2341" name="Michael Gahler" is_mep="True" mode="spoken">
      <p sl="de">Signor Presidente, sotto molti aspetti, il Pakistan è un paese fragile. È politicamente fragile perché il governo non è sufficientemente solido per attuare in modo efficace una serie di politiche moderate per la stabilizzazione politica ed economica e perché l’offensiva dell’esercito contro gli estremisti nelle zone di confine determina un aumento della resistenza. È economicamente fragile perché la crisi finanziaria globale e le terribili inondazioni che hanno colpito il paese hanno riportato indietro di anni il suo sviluppo. È socialmente fragile perché le strutture sociali non sono state in grado di svilupparsi nel corso dei decenni in modo da garantire a vaste porzioni della società una partecipazione allo sviluppo economico.</p>
      <p sl="de">L’Unione europea deve avviare un dialogo con la classe politica pakistana per promuovere il riconoscimento della necessità di un cambiamento sociale ed economico, affinché le persone possano avere prospettive che costituiscano un’alternativa a estremismo e fondamentalismo.</p>
    </intervention>
    <intervention id="4-334-000" speaker_id="2229" name="Bernd Posselt" is_mep="True" mode="spoken">
      <p sl="de">Signor Presidente, in Europa, i regimi più odiosi e violenti della storia sono stati quelli anti-religiosi di giacobini, nazisti e comunisti. Per questo motivo, non ritengo utile che l’onorevole Vergiat attacchi le religioni con parole così drastiche. Ad ogni modo, le religioni sono spesso usate in modo scorretto per motivi ideologici, pratica che dobbiamo combattere. È il caso del Pakistan.</p>
      <p sl="de">Dobbiamo però ricordare che il Pakistan è stato creato sulla base di criteri religiosi durante la spartizione dell’India. È un paese senza storia, fondato come Stato musulmano dalle autorità coloniali britanniche mentre abbandonavano la regione. Per questo motivo dobbiamo comprendere che si tratta di uno Stato islamico. Questo paese, però, deve essere organizzato in base a principi di tolleranza e deve garantire la libertà di religione. I cristiani devono essere trattati con maggiore rispetto di quello ricevuto finora e l’Unione europea deve dimostrare maggiore forza nel ricoprire il proprio ruolo di difensore di questo gruppo. Perché se l’Europa non difende i cristiani nel mondo, chi lo farà?</p>
    </intervention>
    <intervention id="4-335-000" speaker_id="96682" name="Sari Essayah" is_mep="True" mode="spoken">
      <p sl="fi">Signor Presidente, molti di noi hanno descritto Salmaan Taseer come una persona che difendeva le donne vulnerabili e i rappresentanti delle religioni minoritarie, a parole e nei fatti. Si opponeva alle ingiustizie. Taseer era un sostenitore di uno Stato democratico e si era schierato contro le dure leggi pakistane sulla blasfemia, affermando che in quanto applicate da esseri umani, potevano essere modificate da essi.</p>
      <p sl="fi">Molti di noi hanno già citato la sua vigorosa difesa di una donna cristiana condannata a morte, sentenza che cercava di far revocare. Tutte queste azioni nel nome della giustizia sono state la causa della sua rovina. L’Unione europea deve sostenere quanti in Pakistan vogliono le riforme, perché non tutti i pakistani sostengono i fondamentalisti. In materia di politica estera, l’Unione europea deve considerare attentamente quale posizione adottare in relazione alla situazione in Pakistan.</p>
    </intervention>
    <intervention id="4-336-000" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione. – Signor Presidente, la presente discussione è un’ulteriore prova del trauma avvertito dall’Unione europea in seguito all’omicidio del governatore della provincia del Punjab, Salmaan Taseer, a Islamabad il 4 gennaio. L’Alto rappresentante Ashton ha condannato duramente l’omicidio nella sua dichiarazione del 4 gennaio, esortandole autorità pakistane a consegnare i responsabili del crimine alla giustizia. Questo assassinio è ancor più doloroso perché, secondo le relazioni disponibili, è legato all’aperta difesa del governatore Taseer di una donna cristiana, Asia Bibi, condannata a morte in seguito a discutibili accuse di blasfemia.</p>
      <p sl="en">Va ricordato che il 12 novembre 2010, l’Alto rappresentante Ashton aveva espresso la sua profonda preoccupazione per la condanna a morte di Asia Bibi, invitando il Pakistan ad abolire la pena di morte e a rispettare i diritti umani, come garantito dalle convenzioni internazionali che il paese ha sottoscritto.</p>
      <p sl="en">L’Unione europea ha ripetutamente affrontato il tema dell’applicazione delle leggi sulla blasfemia con il governo pakistano nell’ambito del dialogo sui diritti umani. Sappiamo che le leggi sulla blasfemia, nella loro formulazione attuale, sono state utilizzate in modo scorretto e spesso contro le minoranze religiose. Inoltre, è noto che si è ricorsi ad accuse false per risolvere controversie private o per guadagno personale.</p>
      <p sl="en">I progressi compiuti dal governo pakistano nel modificare ulteriori aspetti controversi delle leggi sono incoraggianti. Idealmente, come è ovvio, le leggi sulla blasfemia dovrebbero essere interamente abrogate. Purtroppo, in occasione dell’omicidio del governatore Taseer, l’opinione pubblica ha dimostrato ampio sostegno nei confronti dell’assassino. Temiamo che siano state pronunciate fatwa non soltanto contro il governatore Taseer, bensì anche contro altri personaggi pubblici che hanno parlato apertamente di una riforma delle leggi sulla blasfemia. Non si può consentire l’incitamento all’odio, alla violenza e all’impunità.</p>
      <p sl="en">Il governo del Pakistan ha la responsabilità di proteggere i propri cittadini e ci auguriamo faccia tutto il possibile per garantire la loro sicurezza. Si teme che l’omicidio del governatore Taseer determini un aumento dell’estremismo e dell’intolleranza in Pakistan. Dobbiamo valutare la situazione e considerare attentamente la nostra reazione, poiché il governo e le istituzioni democratiche in generale, continuano a dover affrontare sfide notevoli. Bisogna comprendere che non vi sono alternative: dobbiamo consolidare le forze democratiche e progressiste nella società civile pakistana.</p>
      <p sl="en">La costituzione pakistana tutela esplicitamente i diritti delle minoranze e, di conseguenza, il governo deve affrontare il problema dell’estremismo non soltanto nelle zone di confine, ma anche nelle strade delle città pakistane. Dobbiamo sottolineare senza tregua l’importanza dell’istruzione nella nostra cooperazione allo sviluppo e sono necessari maggiori sforzi per promuovere la tolleranza nel sistema scolastico, particolarmente per quanto concerne le minoranze. Conosciamo bene la difficile situazione delle minoranze religiose in Pakistan, che non comprendono solo i cristiani, bensì anche gli indù, gli sciiti, gli ahmadi e altri. L’Unione europea deve della patrocinare la loro causa comune e non quella di un gruppo o di un credo specifico, poiché ciò andrebbe a vantaggio di quanti cercano di aumentare il divario tra cristiani e musulmani.</p>
      <p sl="en">Continueremo a sostenere la necessità di tutelare pienamente il diritto di ogni individuo alla libertà di religione, in Pakistan e in ogni altro paese.</p>
    </intervention>
    <intervention id="4-337-000" speaker_id="23707" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà a breve.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="4-338-000" speaker_id="38420" name="Cristian Silviu Buşoi" is_mep="True" mode="written">
      <p sl="en">Desidero esprimere la mia indignazione per l’omicidio del governatore della provincia del Punjab in Pakistan, Salmaan Taseer, che ha avuto luogo il 4 gennaio 2011, perché egli si era esplicitamente opposto alla legge pakistana sulla blasfemia. Secondo i valori delle nostre società occidentali, l’omicidio è il peggiore dei crimini. Pertanto, è difficile comprendere come si possa commettere un omicidio per ritorsione. La libertà di coscienza e la libertà di religione sono parimenti importanti che la libertà di parola, il che potrebbe causare conflitti tra libertà. Qualsiasi definizione da parte di un governo di cosa si può considerare blasfemo è una limitazione inaccettabile della libertà di parola. Una società moderna dovrebbe considerare legittimi tutti i punti di vista personali espressi in modo inoffensivo. Inoltre, se il Pakistan intende diventare una società tollerante, deve condannare questi atti barbarici motivati dal fondamentalismo religioso. Questo episodio è un ulteriore promemoria dell’assenza della libertà di parola in alcune regioni del mondo. Considerata la storia di questo paese, Salmaan Taseer è stato coraggioso a esprimersi contro la legge sulla blasfemia e a favore della libertà di parola. Purtroppo, ha pagato queste affermazioni con la vita.</p>
    </intervention>
  </section>
  <section id="creitem19" title="11.2. Brasile: estradizione di Cesare Battisti">
    <intervention id="4-340-000" speaker_id="23707" is_mep="True" mode="spoken" role="Presidente">
      <p sl="unknown">L’ordine del giorno reca la discussione su sei proposte di risoluzione sul Brasile: estradizione di Cesare Battisti .</p>
    </intervention>
    <intervention id="4-341-000" speaker_id="97198" name="Mara Bizzotto" is_mep="True" mode="spoken">
      <p sl="it">autore . − Signor Presidente, onorevoli colleghi, nel diritto internazionale è rifugiato politico colui che, temendo di essere perseguitato per motivi di razza, religione, nazionalità, appartenenza sociale o per le sue opinioni politiche si trova fuori del paese di cui è cittadino.</p>
      <p sl="it">Cesare Battisti non è un perseguitato politico. Nonostante la copertura offerta per anni dalla Francia, stiamo parlando di un criminale pluriomicida, esecutore o mandante di quattro omicidi, che si è nascosto dietro il pretesto della lotta politica per fuggire all'ergastolo. È vergognoso per un grande paese come il Brasile negare l'estradizione di un criminale mai pentito, riconoscendogli lo status di rifugiato politico. Le autorità italiane, e soprattutto i familiari delle vittime, pretendono di vedere questo criminale consegnato alla giustizia.</p>
      <p sl="it">Di fronte alla prepotenza del Presidente Lula nel negare l'estradizione, l'UE non può lasciare il governo italiano da solo. L'Europa ha, e deve usare, tutti gli strumenti diplomatici di cui dispone per far sì che l'Italia ottenga la consegna di Battisti, anche a costo di minacciare la sospensione degli accordi di cooperazione con Brasilia.</p>
    </intervention>
    <intervention id="4-342-000" speaker_id="28314" name="Anneli Jäätteenmäki" is_mep="True" mode="spoken">
      <p sl="fi">autore. – Signor Presidente, il rispetto per l’indipendenza del potere giudiziario e per la legalità delle sue decisioni è un requisito fondamentale dello stato di diritto e di una società democratica. Ogni individuo ha diritto a un processo equo e la sentenza di un tribunale indipendente va rispettata.</p>
      <p sl="fi">In questo caso, la Corte suprema brasiliana ha deciso di consentire l’estradizione di Battisti. Le decisioni adottate in Italia per chiederne l’estradizione hanno tutte rispettato la corretta procedura giuridica. La Corte europea dei diritti dell’uomo non ha preso in esame l’appello. In altre parole, il caso è chiuso.</p>
      <p sl="fi">Ora, le autorità brasiliane devono garantire l’applicazione della legge ed estradare Battisti. Il mio gruppo si augura che il servizio europeo per l’azione esterna faccia il possibile per garantire che il sistema giudiziario e lo stato di diritto prevalgano.</p>
    </intervention>
    <intervention id="4-343-000" speaker_id="28409" name="Raül Romeva i Rueda" is_mep="True" mode="spoken">
      <p sl="es">autore. – Signor Presidente, la verità è che non ho cercato in alcun modo di nascondere il mio disagio per questo caso e per la situazione, perché ritengo davvero che ci troviamo di fronte a una problematica importante. Tuttavia, si tratta di una questione che riguarda l’Italia e il Brasile e molte sono le sedi in cui dovrebbe essere affrontata; non sono però convinto che quest’Aula, dedicata alla discussione di risoluzioni in materia di violazioni dei diritti dell’uomo in tutto il mondo, sia la sede più adatta.</p>
      <p sl="es">Lo dico con il massimo rispetto e offro sin da subito la mia solidarietà a tutte le vittime del terrorismo in tutto il mondo ed anche qui. Lo dico per incoraggiare una riflessione generale su come questo tipo di problematiche finiscano per essere dibattute in una seduta del giovedì pomeriggio quando, e sottolineo questo punto, abbiamo una situazione sub judice con una risoluzione già attuata.</p>
      <p sl="es">È difficile per un gruppo approvare questa situazione ed per questo ci sentiamo obbligati ad astenerci dalla votazione. sottolineo Non parteciperemo alla votazione non perché il contenuto o l’argomento della discussione non meritino una riflessione, ma solo perché crediamo che questo non sia né il momento, né il luogo adatto.</p>
    </intervention>
    <intervention id="4-344-000" speaker_id="1941" name="Roberta Angelilli" is_mep="True" mode="spoken">
      <p sl="it">autore . − Signor Presidente, onorevoli colleghi, con questa risoluzione ci appelliamo alle istituzioni europee affinché, nell'esercizio delle loro funzioni diplomatiche, possano svolgere un ruolo nell'affermazione dei diritti di giustizia e legalità.</p>
      <p sl="it">Oggi il Parlamento europeo a gran voce chiede che la Carta dei diritti non sia solo un insieme di meri fogli di carta, che i cittadini non siano solo meri consumatori del mercato comune, ma titolari di diritti fondamentali inalienabili e non negoziabili. Con questo spirito di fiducia ieri erano qui i parenti delle vittime di Battisti, uccisore di quattro persone oneste, grandi lavoratori, assassinati in una pozza di sangue senza un perché, davanti alle loro famiglie e ai loro bambini.</p>
      <p sl="it">Signor Commissario, è col cuore e con la forza del diritto che confidiamo che ciascuno faccia la sua parte e chiedo ai colleghi in questi ultimi secondi di dedicare un minuto di raccoglimento alla memoria delle vittime.</p>
    </intervention>
    <intervention id="4-345-000" speaker_id="96864" name="David-Maria Sassoli" is_mep="True" mode="spoken">
      <p sl="it">autore . − Signor Presidente, onorevoli colleghi, siamo oggi qui in quest'Aula per ricordare come il Parlamento europeo, le istituzioni democratiche devono tutelare ed essere vicine ai familiari delle vittime del terrorismo e dare senso a un senso di giustizia che l'opinione pubblica europea richiede.</p>
      <p sl="it">Nella risoluzione che abbiamo proposto e che ci apprestiamo a votare ricordiamo che i rapporti tra Brasile e Unione europea si basano sul reciproco riconoscimento, sul rispetto dello Stato di diritto e dei diritti fondamentali, non c'è quindi nessuna questione nei rapporti di amicizia con il Brasile.</p>
      <p sl="it">Vorrei ricordare che in Italia l'imputato Cesare Battisti è stato condannato per quattro omicidi. Seppur latitante, ha avuto la garanzia, le garanzie giuridiche nei processi – che sono stati tutti condotti in presenza del suo avvocato difensore – che la giustizia italiana ha fatto il suo corso, che tutti i livelli di processo sono stati esauriti e hanno condannato Cesare Battisti a due ergastoli.</p>
      <p sl="it">Anche la Francia, Signor Presidente, signori della Commissione, dove Cesare Battisti si era rifugiato, aveva deciso già nel 2004 di accogliere la richiesta italiana di estradizione, riconoscendo i suoi crimini e le relative condanne, perché Cesare Battisti è un criminale che deve essere assicurato alla giustizia. Il comportamento contraddittorio del Brasile è difficile da capire, anche perché le autorità brasiliane non gli hanno riconosciuto lo status di rifugiato politico, che è una delle clausole per sospendere l'accordo bilaterale tra Italia e Brasile in materia di estradizione.</p>
      <p sl="it">È per questo che la decisione della Corte suprema è apparsa incomprensibile ai familiari delle vittime e all'opinione pubblica. Signor Presidente, noi rappresentiamo l'Europa dei diritti, dei diritti di tutti, è un diritto delle vittime quello di sapere che i colpevoli di reati così gravi scontino la pena nei carceri dei loro paesi.</p>
    </intervention>
    <intervention id="4-346-000" speaker_id="28372" name="Ryszard Czarnecki" is_mep="True" mode="spoken">
      <p sl="pl">autore. – Signor Presidente, non sono italiano e nemmeno brasiliano, ma sono cittadino di uno Stato membro dell’Unione europea e non voglio che l’UE sia un’unione che ha perso il senso delle proporzioni, in cui un criminale gode degli stessi diritti delle sue vittime e delle loro famiglie. Questo è inaccettabile. Si tratta di principi elementari, direi addirittura umani, e non europei. Non essendo particolarmente coinvolto emotivamente e potendo, ritengo, esaminare la situazione con distacco e obiettività, potrei dire che in questo caso abbiamo in qualche modo perso il nostro equilibrio, il che è inammissibile nei confronti dei nostri contribuenti ed elettori. La decisione della Corte suprema brasiliana è incomprensibile e lo sarà a chiunque la esamini con attenzione.</p>
    </intervention>
    <intervention id="4-347-000" speaker_id="4393" name="Mario Mauro" is_mep="True" mode="spoken">
      <p sl="it">a nome del gruppo PPE . – Signor Presidente, onorevoli colleghi, Signor Commissario, caro on. Romeva i Rueda, ieri, in una toccante conferenza stampa che ha avuto luogo nel nostro Parlamento, i familiari delle vittime della furia omicida di Cesare Battisti hanno riproposto con dignità ed equilibrio il fondo della questione di questa drammatica vicenda.</p>
      <p sl="it">Nessuna vendetta, ma giustizia deve essere fatta. E perché giustizia sia fatta, Cesare Battisti deve essere estradato e perché Battisti venga estradato, noi auspichiamo che attraverso questa risoluzione il Parlamento europeo possa fare da cassa di risonanza autorevole e credibile a quello stesso grido: nessuna vendetta, ma giustizia deve essere fatta.</p>
      <p sl="it">L'Unione europea è un progetto politico in cui abbiamo messo in comune i nostri valori e i nostri ideali per sconfiggere definitivamente la ferocia delle ideologie, delle ideologie totalitarie, l'arbitrio della violenza, l'abisso di male del terrorismo. Perché questo progetto si compia, torniamo a chiedere oggi con forza: nessuna vendetta, ma giustizia sia fatta.</p>
    </intervention>
    <intervention id="4-348-000" speaker_id="36396" name="Gianluca Susta" is_mep="True" mode="spoken">
      <p sl="it">a nome del gruppo S&amp;D . – Signor Presidente, onorevoli colleghi, Signor Commissario, capita troppo spesso che intellettuali o alte istituzioni di alcuni paesi rifiutino di comprendere il fenomeno del terrorismo italiano, manifestando dubbi sull'affidabilità del nostro sistema giudiziario.</p>
      <p sl="it">Siccome è questo il presupposto giuridico del rifiuto all'estradizione di Battisti, non possiamo che respingerlo. Battisti, personaggio dai precedenti ambigui, è il prodotto di un tempo in cui migliaia di giovani, spesso disperatamente soli, scelsero la lotta armata come strumento di lotta politica e finirono per trasformare in crimine la folle utopia alienante in cui credevano. Altri paesi hanno vissuto tragedie simili, ma nessuno finora ha offerto ai protagonisti di esse opportunità di ravvedimento come ha fatto l'Italia, che proprio nella lotta al terrorismo cementò il senso della sua unità nazionale.</p>
      <p sl="it">Raccogliendo l'appello dei parenti delle vittime, chiediamo quindi che Battisti venga assicurato alla giustizia italiana, che saprà dimostrare, come ha già saputo dimostrare in centinaia di casi di ex terroristi oggi reinseriti nella vita sociale e civile, che la pena è anche emenda, come ha insegnato alla civiltà giuridica occidentale l'italiano Beccaria, e non solo intimidazione o abbruttimento come invece temono le autorità brasiliane.</p>
    </intervention>
    <intervention id="4-349-000" speaker_id="4466" name="Ilda Figueiredo" is_mep="True" mode="spoken">
      <p sl="pt">a nome del gruppo GUE/NGL. - Signor Presidente, stiamo affrontando una materia che non è urgente, a differenza di altre questioni veramente improrogabili, come l’arresto e l’assassinio di sindacalisti in Colombia, la situazione di repressione e morte in Honduras, oppure la tragica situazione nei territori occupati da Israele in Palestina.</p>
      <p sl="pt">Se vogliamo parlare del Brasile, una questione veramente urgente sarebbe mostrare la nostra solidarietà alla popolazione colpita dalle piogge torrenziali che hanno flagellato lo Stato di Rio de Janeiro, in particolare le città di Nova Friburgo, Petrópolis e Teresópolis, dove vi sono state oltre 700 vittime, 13 000 senzatetto e danni incalcolabili.</p>
      <p sl="pt">È deprecabile che il Parlamento europeo non abbia commentato in alcun modo questa tragedia e non abbia richiesto alla Commissione europea di esprimere la propria solidarietà al Presidente del Brasile e la disponibilità a fornire gli aiuti necessari. Da questi seggi, ci congratuliamo con il nuovo Presidente del Brasile, Dilma Roussef, per la sua recente elezione ed esprimiamo la nostra solidarietà e profondo rammarico per le tragiche conseguenze delle piogge torrenziali, sentimenti che estendiamo al Congresso brasiliano, alle famiglie vittime di questa tragedia e a tutto il popolo brasiliano.</p>
      <p sl="pt">Rispetto alla risoluzione all’esame di quest’Aula, insistiamo sull’esigenza di rispettare le decisioni delle legittime autorità del Brasile, dove Cesare Battisti è detenuto, e di attendere le loro decisioni , senza pressioni da parte di questo Parlamento. Propongo di ritirare la proposta per evitare una decisione deplorevole.</p>
      <a text="(L’oratore accetta di rispondere a due interrogazioni presentate con la procedura del cartellino blu ai sensi dell’articolo 149, paragrafo 8, del regolamento)"/>
    </intervention>
    <intervention id="4-350-000" speaker_id="997" name="Francesco Enrico Speroni" is_mep="True" mode="spoken">
      <p sl="it">Signor Presidente, onorevoli colleghi, volevo replicare alla collega che ha detto che ci sono tante altre cose urgenti, eccetera, semplicemente rappresentando il fatto che, a differenza di tante altre situazioni, per carità, degne di interesse, questa comunque è un'urgenza che vede coinvolto non solo un paese al di fuori, ma un paese all'interno dell'Unione europea e ci riferiamo anche a cittadini che sono stati uccisi, che sono stati resi invalidi, e sono cittadini europei.</p>
    </intervention>
    <intervention id="4-351-000" speaker_id="4466" name="Ilda Figueiredo" is_mep="True" mode="spoken">
      <p sl="pt">Signor Presidente, come ho già detto e ripeto, questo non è un tema urgente. Le autorità competenti brasiliane stanno esaminando il caso e il cittadino italiano attualmente è detenuto in Brasile. Questo Parlamento non deve quindi esercitare pressioni sulle legittime autorità del Brasile, ma dobbiamo attendere le decisioni che prenderanno a tempo debito. Per quanto riguarda le questioni urgenti, abbiamo di fronte una serie di tematiche, tra cui, in Brasile, la solidarietà con le vittime delle piogge torrenziali che hanno provocato oltre 700 morti.</p>
    </intervention>
    <intervention id="4-352-000" speaker_id="1941" name="Roberta Angelilli" is_mep="True" mode="spoken">
      <p sl="it">Signor Presidente, onorevoli colleghi, una semplice domanda all'on. Figueiredo, se non ritiene che trent'anni, perché tanti anni sono passati da quando sono state uccise queste persone, se trent'anni non sono sufficienti per chiedere con urgenza, finalmente, giustizia.</p>
    </intervention>
    <intervention id="4-353-000" speaker_id="4466" name="Ilda Figueiredo" is_mep="True" mode="spoken">
      <p sl="pt">Signor Presidente, come abbiamo già detto e ripetiamo, il punto è in che modo stiamo trattando questa materia: ne stiamo parlando in un momento in cui dovremmo invece affrontare questioni urgenti. Perfino dalle dichiarazioni dell’onorevole Angelilli risulta chiaro che il tema avrebbe potuto essere discusso in un altro momento (e possiamo ancora farlo), ma non ora in via urgente. In realtà era più urgente mostrare solidarietà per le 700 vittime delle piogge torrenziali degli ultimi giorni in Brasile.</p>
    </intervention>
    <intervention id="4-354-000" speaker_id="96994" name="Fiorello Provera" is_mep="True" mode="spoken">
      <p sl="it">a nome del gruppo EFD . – Signor Presidente, onorevoli colleghi, Cesare Battisti non è un eroe romantico come qualcuno lo ha dipinto, ma un feroce assassino, pregiudicato per rapina, e condannato per aver ucciso quattro persone con un colpo alla nuca.</p>
      <p sl="it">Ha approfittato ingiustamente della dottrina Mitterrand sull'asilo politico ed è stato protetto e idealizzato da alcuni intellettuali di sinistra francesi. Fuggito in Brasile per evitare il rimpatrio e la prigione, Battisti è stato salvato dal Presidente Lula con una decisione sbagliata, probabilmente per ragioni politiche, e senza tener conto della sofferenza delle vittime e dei loro familiari.</p>
      <p sl="it">L'appello del nostro Parlamento alle autorità brasiliane, collega, e alla Commissione, non chiede soltanto il rispetto di regole giuridiche e accordi bilaterali, ma vuole affermare il principio che nessuna motivazione ideologica può giustificare un assassino, e nessuno Stato deve garantirgli l'impunità.</p>
      <p sl="it">Non dimentichiamo mai che esiste il valore etico di risarcimento morale nei confronti delle vittime attraverso l'espiazione della pena, e questo è alla base del contratto sociale che sostiene ogni comunità civile o che vuole essere civile.</p>
    </intervention>
    <intervention id="4-355-000" speaker_id="96818" name="Salvatore Iacolino" is_mep="True" mode="spoken">
      <p sl="it">Signor Presidente, onorevoli colleghi, Signor Commissario, a distanza di 31 anni il sangue versato dalle vittime dei barbari omicidi compiuti da Battisti e dalla sua banda non è stato ancora dimenticato.</p>
      <p sl="it">Il dolore dei familiari, che abbiamo ascoltato ieri in conferenza stampa a Strasburgo, ne è la prova autentica. Fu proprio il collega Mastella, allora ministro di Giustizia al governo italiano, a produrre intensi sforzi con attività istituzionali che avevano come obiettivo quello di dare giustizia compiuta al caso Battisti.</p>
      <p sl="it">Oggi, insieme ai familiari delle vittime, ai cittadini italiani e al paese tutto, è il Parlamento europeo, dando prova di straordinaria compattezza con una proposta di risoluzione comune, a chiedere con forza a un altro paese – che è amico dell'Europa e che è amico dell'Italia – l'immediata estradizione di Battisti, un criminale, un terrorista condannato con sentenze passate in giudicato, per concludere, finalmente, la sofferta e dolorosa vicenda che da troppo tempo si trascina.</p>
    </intervention>
    <intervention id="4-356-000" speaker_id="96810" name="Carlo Fidanza" is_mep="True" mode="spoken">
      <p sl="it">Signor Presidente, onorevoli colleghi, "Di suo, era un delinquente di non grande calibro, un piccolo malavitoso ma dall'intelligenza vivace, con me ha creduto di diventare anche politico. Le persone colpite con più violenza negli affetti e nel corpo dai delitti del suo gruppo non hanno mai chiesto vendetta, ma molto civilmente, anche in queste ore, verità e giustizia. Non perché è ergastolo, ma perché è stabilito in sentenza, perché sia rispettata ed eseguita la sanzione decisa secondo le regole del nostro ordinamento". A parlare così di Cesare Battisti, dei suoi delitti e dei familiari delle vittime è Arrigo Cavallina, colui che reclutò Battisti nel carcere dove era detenuto per rapina.</p>
      <p sl="it">È questa l'essenza più vera di tutta la vicenda: un criminale comune, riciclatosi come terrorista, condannato all'ergastolo come esecutore o mandante di quattro omicidi ai danni di persone inermi, riparato prima in Messico, poi in Francia, ora in Brasile, protetto da una rete di sostegno internazionale come fosse un romantico rivoluzionario e non uno spietato assassino.</p>
      <p sl="it">È per queste ragioni che l'estradizione di Battisti in Italia non è l'ennesimo atto di una presunta persecuzione politica, come qualche intellettuale da salotto ancora vorrebbe farci credere, ma la legittima pretesa di un paese membro – nonché fondatore – dell'Unione europea di vedere rispettati i trattati internazionali e il proprio ordinamento giudiziario.</p>
      <a text="(Applausi)"/>
    </intervention>
    <intervention id="4-357-000" speaker_id="4521" name="Charles Tannock" is_mep="True" mode="spoken">
      <p sl="en">Signor Presidente, contesto la sua decisione di assegnare gli interventi catch the eye semplicemente in base a chi non era intervenuto nella discussione sul Pakistan. Si tratta di una discussione del tutto diversa in merito a una questione differente. Finora è stata una discussione tra lusofoni e italofoni, e va bene, ma forse anche altri paesi, altre delegazioni, altri gruppi politici, potrebbero avere un’opinione in merito.</p>
    </intervention>
    <intervention id="4-358-000" speaker_id="23707" is_mep="True" mode="spoken" role="Presidente">
      <p sl="unknown">Sono perfettamente d’accordo che si tratti di una discussione diversa, ma abbiamo un tempo assegnato di due minuti e posso concedere la parola a due deputati. Se lei fosse nei miei panni, come farebbe? Intendo dare un’equa occasione a quanti non sono intervenuti nella precedente discussione, ai rappresentanti di ciascun gruppo politico. È però vero che hanno parlato soprattutto i nostri colleghi italiani, perciò farò attenzione e darò la parola soprattutto ai deputati non italiani.</p>
    </intervention>
    <intervention id="4-359-000" speaker_id="4260" name="Eija-Riitta Korhola" is_mep="True" mode="spoken">
      <p sl="fi">Signor Presidente, in una certa misura comprendo la frustrazione provata da alcuni colleghi in merito all’urgenza di una risoluzione su Cesare Battisti.</p>
      <p sl="fi">A fine dicembre, dopo che il Presidente Lula da Silva ha deciso di non concedere l’estradizione, Berlusconi ha annunciato che avrebbe richiamato il suo ambasciatore in Brasile e che avrebbe continuato a lottare per ottenere l’estradizione di Battisti in Italia. Questo senza dubbio rientra nella lotta di cui parlava.</p>
      <p sl="fi">Non viene comunque ridotta la gravità dei crimini di Battisti, che da 30 anni si sottrae alla giustizia italiana riuscendo a sfuggire sinora a un ergastolo per omicidio. Le relazioni tra Unione europea e Brasile si basano sulla fiducia, sul rispetto della democrazia, dello stato di diritto e dei diritti umani. Far assurgere i criminali allo status di rifugiati politici è inaccettabile.</p>
    </intervention>
    <intervention id="4-360-000" speaker_id="33997" name="Corina Creţu" is_mep="True" mode="spoken">
      <p sl="ro">Signor Presidente, il rispetto dell’indipendenza giudiziaria, un principio fondamentale condiviso dall’Unione europea e dal Brasile, deve prevalere su ogni altra considerazione. Credo fermamente che le eccellenti relazioni tra le due parti a livello economico e politico saranno sostenute da una cooperazione egualmente eccellente sulle tematiche giudiziarie, in modo che Cesare Battisti, condannato all’ergastolo per quattro omicidi e per altri crimini, sconti la sua condanna ai sensi della legge a cui è soggetto.</p>
      <p sl="ro">Brasile e Italia hanno stipulato un trattato bilaterale di estradizione; dobbiamo quindi rivolgere un appello al Brasile affinché lo rispetti. Dato che la controversia comprende un aspetto politico di alto livello, credo occorra avviare un dialogo con il nuovo capo di Stato brasiliano .</p>
    </intervention>
    <intervention id="4-361-000" speaker_id="96858" name="Marie-Christine Vergiat" is_mep="True" mode="spoken">
      <p sl="fr">Signor Presidente, onorevoli colleghi, per essere un giovedì pomeriggio sono piuttosto sorpresa dal numero di parlamentari presenti in Aula. Dato che io partecipo alle sessioni ogni giovedì pomeriggio, trovo straordinario questo improvviso interesse per i diritti umani.</p>
      <p sl="fr">Avrei ritenuto positivo questo interesse se non avessi notato che i presenti oggi sono soprattutto deputati italiani che di solito non sono particolarmente sensibili ai diritti dell’uomo e che sono spesso i primi a …</p>
      <a text="(Proteste)"/>
      <p sl="fr">Gentile collega, desidera spiegarsi meglio? Allora la prego di parlare al microfono e le risponderò. Questa si può definire un’accusa personale. Lei è italiano, io sono francese e io la rispetto in quanto italiano. Chiunque può notare che in quest’Aula è presente, dopo tutto, una maggioranza di deputati italiani, il che, per essere giovedì pomeriggio, è a dir poco anomalo. Io sono qui ogni giovedì pomeriggio, signore! Ogni giovedì pomeriggio partecipo alla Plenaria!</p>
      <a text="(Brusii)"/>
      <p sl="fr">Lasciatemi parlare restando in silenzio! Non ho l’abitudine di interrompere i colleghi e non tollero essere interrotta! Signor Presidente, posso avere il mio tempo di parola?</p>
      <a text="(Il Presidente invita l’oratore a proseguire)"/>
      <p sl="fr">Ho anche notato che, in generale, i deputati italiani sono i primi a chiedere di rispettare la loro democrazia e che nessuno interferisca nei loro affari. È un dato di fatto, basta leggere le discussioni al Parlamento europeo per accorgersene. Non siamo qui per stabilire se Cesare Battisti sia colpevole o innocente. So bene – e mi rivolgo a voi ora – che gli anni di piombo sono un periodo difficile da accettare psicologicamente per gli italiani. Lo so e sono consapevole delle numerose vittime di quegli anni. Tuttavia, so anche che non tutti i responsabili degli attentati terroristici sono stati processati in Italia. Lo ripeto: non tutti i responsabili degli attentati terroristici sono stati processati in Italia!</p>
      <a text="(Brusii)"/>
      <p sl="fr">Potreste lasciarmi parlare senza interrompere? Sembra di essere in un parlamento nazionale! Non siamo abituati così qui al Parlamento europeo! Signor Presidente, è possibile parlare senza essere interrotti?</p>
      <a text="(Il Presidente invita l’oratore a concludere)"/>
      <p sl="fr">Penso che, di giovedì pomeriggio, non abbiamo motivo di interferire nelle relazioni tra il Brasile e l’Italia. Siamo qui per garantire il rispetto del diritto alla giustizia, sono pienamente d’accordo, ma dobbiamo lasciare alla Corte suprema brasiliana il tempo di emettere la sua sentenza. Ora la questione si trova all’esame dei tribunali brasiliani, la Corte suprema non ha ancora preso la sua decisione, la questione non rientra …</p>
      <a text="(Il Presidente interrompe l’oratore)"/>
      <a text="(L’oratore accetta di rispondere ad un’interrogazione presentata con la procedura del cartellino blu ai sensi dell’articolo 149, paragrafo 8, del regolamento)"/>
      <p sl="fr">Signor Presidente, è mia abitudine rispettare i miei colleghi deputati e sono disposta a rispondere all’interrogazione presentata. Desidero però che i miei colleghi dimostrassero la stessa tolleranza nei miei confronti.</p>
    </intervention>
    <intervention id="4-363-000" speaker_id="1941" name="Roberta Angelilli" is_mep="True" mode="spoken">
      <p sl="it">Signor Presidente, onorevoli colleghi, se lei, onorevole Vergiat, rispetta i colleghi, non dovrebbe assolutamente permettersi di dire che i colleghi italiani non si interessano mai di diritti umani.</p>
      <p sl="it">Sono qui da 16 anni, lei può controllare la mia attività parlamentare, e certamente non merito lezioni di diritti umani da lei.</p>
      <p sl="it">A nome dei miei colleghi le volevamo chiedere se lei si vergogna o no di fare una questione rispetto a quattro persone.</p>
      <p sl="it">Lo sa che lavoro facevano queste persone? Erano persone umilissime. Una faceva la guardia giurata, una faceva il macellaio, un'altra il commerciante, un'altra l'agente di pubblica sicurezza.</p>
      <p sl="it">Ieri, i figli di queste persone, che avevano tra i 10 e i 15 anni, ci hanno detto che ogni santo giorno della loro vita ricordano il loro genitore sommerso in una pozza di sangue. Le sembra il caso di fare una polemica?</p>
    </intervention>
    <intervention id="4-364-000" speaker_id="96858" name="Marie-Christine Vergiat" is_mep="True" mode="spoken">
      <p sl="fr">Signor Presidente, ritengo che questa interrogazione abbia assunto il tono di un’accusa personale. No, non mi vergogno, onorevole Angelilli, perché sono stata attenta a dichiarare appunto che considero gli anni di piombo come un periodo molto difficile per l’Italia. Penso veramente che gli anni di piombo siano stati anni difficili per l’Italia! So quante furono le vittime in Italia. Nutro un interesse personale per quel periodo.</p>
      <p sl="fr">Pertanto, no, non mi vergogno. Non metto in discussione le vittime; metto in discussione il fatto che alcuni deputati italiani stanno sfruttando una seduta parlamentare del giovedì pomeriggio dedicata ai problemi dei diritti umani per discutere di una questione che riguarda esclusivamente l’Italia e il Brasile. Penso – e spero che anche il Commissario risponda in questo senso – che l’Unione europea non debba interferire negli affari tra Italia e Brasile; non è questo il suo ruolo. Queste sessioni sono riservate ai diritti umani! Inoltre, onorevole Angelilli, non le ho dato nessuna lezione in materia!</p>
    </intervention>
    <intervention id="4-365-000" speaker_id="23707" is_mep="True" mode="spoken" role="Presidente">
      <p sl="unknown">Non accetterò più altre interrogazioni presentate con la procedura del cartellino blu. Abbiamo ascoltato le argomentazioni e le controargomentazioni. Ora passiamo al prossimo oratore.</p>
    </intervention>
    <intervention id="4-366-000" speaker_id="4393" name="Mario Mauro" is_mep="True" mode="spoken">
      <p sl="it">Signor Presidente, onorevoli colleghi, è un richiamo al regolamento che si basa sul punto del regolamento che fa riferimento alla composizione dell'agenda, solo per ricordare che questo punto è all'ordine del giorno per una decisione della Conferenza dei presidenti, poi ratificata da un voto in plenaria di lunedì scorso.</p>
      <p sl="it">Non è all'ordine del giorno per volontà dei deputati italiani, è un atto ufficiale voluto prima dalla Conferenza dei presidenti e, dopo, dall'intero Parlamento.</p>
      <a text="(Applausi)"/>
    </intervention>
    <intervention id="4-367-000" speaker_id="97196" name="Oreste Rossi" is_mep="True" mode="spoken">
      <p sl="it">Signor Presidente, onorevoli colleghi, è indispensabile che l'Unione europea si faccia garante del rispetto del trattato sottoscritto tra il Brasile e l'Italia, volto a disciplinare i termini e le modalità della collaborazione in materia di estradizione.</p>
      <p sl="it">La Corte suprema brasiliana ha concesso l'estradizione di Cesare Battisti, dichiarato colpevole in ben sette processi, condannato in contumacia a quattro ergastoli per altrettanti omicidi, con sentenze definitive emesse dalle autorità giudiziarie italiane. Incredibilmente, il Presidente uscente del Brasile si è rifiutato di consegnare il criminale all'Italia. Non solo, per estremo disprezzo nei confronti del nostro paese, un gruppo di parlamentari brasiliani di sinistra è andato in carcere a trovare Battisti e si è fatto fotografare con lui festeggiando.</p>
      <p sl="it">L'Unione europea, che ha ottimi rapporti commerciali ed economici con il Brasile, non può non intervenire e ottenere rispetto della legalità e del diritto dei familiari delle vittime di avere giustizia. Proprio ieri i familiari delle vittime hanno incontrato i parlamentari europei a Strasburgo che, per una volta, indistintamente dall'appartenenza politica, si sono trovati tutti d'accordo.</p>
    </intervention>
    <intervention id="4-368-000" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione. – Signor Presidente, la Commissione è al corrente della recente decisione del Presidente brasiliano uscente di non concedere l’estradizione a un cittadino italiano, Cesare Battisti, condannato in contumacia da un tribunale italiano all’ergastolo e a numerosi altri periodi di detenzione.</p>
      <p sl="en">Ho preso debitamente atto delle vostre opinioni su questo caso e condivido i vostri sentimenti nei confronti delle vittime e delle loro famiglie. Tuttavia, la Commissione ritiene che non debba in alcun modo essere coinvolta in questo caso. L’Unione europea non ha stipulato alcun accordo di estradizione con il Brasile e, anche se così fosse, non avrebbe il diritto di intervenire in singoli casi di estradizione. Una decisione in merito all’estradizione tra gli Stati membri dell’Unione europea, oppure tra questi e Stati terzi, è assoluto appannaggio della magistratura.</p>
      <p sl="en">Le relazioni tra Italia e Brasile in materia di cooperazione penale sono disciplinate da un trattato di estradizione bilaterale firmato nel 1989. Le autorità brasiliane hanno utilizzato il potere discrezionale assegnato loro dalla legge per rifiutare l’estradizione di Battisti.</p>
      <p sl="en">Vorrei aggiungere, in termini inequivocabili, che, per quanto riguarda l’estradizione, non ho dubbi che la giustizia italiana garantisca gli elevati standard che ci si attende da Stati membri dell’Unione europea.</p>
    </intervention>
    <intervention id="4-369-000" speaker_id="23707" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà tra breve.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="4-370-000" speaker_id="28306" name="Ana Gomes" is_mep="True" mode="written">
      <p sl="pt">Ho espresso voto contrario all’iniziativa di questa risoluzione, perché credo che il caso dell’estradizione di Cesare Battisti non debba essere inserito in una discussione in quest’Aula su casi urgenti di “violazioni dei diritti umani, della democrazia e dello stato di diritto”, semplicemente perché non rappresenta una violazione dei diritti umani, della democrazia o dello stato di diritto in Brasile e perché non si tratta di una questione urgente. Si tratta invece di una controversia giuridica e politica tra il Brasile e l’Italia e siamo in attesa di una decisione della Corte suprema federale brasiliana. Oggi quest’Aula dovrebbe mandare due messaggi di diverso tipo al Brasile: uno di solidarietà per il disastro in cui oltre 700 persone hanno perso la vita e uno di congratulazioni per l’elezione democratica del Presidente Dilma Rousseff. Il Brasile è senza dubbio un paese democratico che ha segnato importanti passi avanti in campo politico, civile, sociale, economico e culturale nel corso dell’ultimo decennio ed è un modello nella lotta alla povertà e alla fame, grazie ai programmi governativi “Fame Zero” e “Borsa Famiglia”.</p>
    </intervention>
    <intervention id="4-371-000" speaker_id="96824" name="Monica Luisa Macovei" is_mep="True" mode="written">
      <p sl="en">Dobbiamo sostenere lo stato di diritto. Ne va della credibilità delle istituzioni pubbliche. Il Presidente brasiliano Lula è stato autorizzato dalla Corte suprema brasiliana ad estradare Cesare Battisti, un cittadino italiano condannato, tra l’altro, per quattro omicidi. Il 31 dicembre 2009, l’ultimo giorno del suo mandato, il Presidente Lula si è rifiutato di estradare Battisti in Italia. Mi attendo che le autorità brasiliane prendano una decisione finale apolitica e imparziale, che rafforzi lo stato di diritto, di fondamentale importanza per le relazioni tra Brasile ed Unione europea. I nostri trattati si basano proprio sui principi dei diritti umani e dell’equità. Confido che tali principi restino reciproci.</p>
    </intervention>
  </section>
  <section id="creitem20" title="11.3. Iran, in particolare il caso di Nasrin Sotoudeh">
    <intervention id="4-373-000" speaker_id="23707" is_mep="True" mode="spoken" role="Presidente">
      <p sl="unknown">L’ordine del giorno reca la discussione su sette proposte di risoluzione sull’Iran, in particolare il caso di Nasrin Sotoudeh .</p>
    </intervention>
    <intervention id="4-374-000" speaker_id="4507" name="Bastiaan Belder" is_mep="True" mode="spoken">
      <p sl="nl">autore. – Signor Presidente, esattamente una settimana fa, il Premio Nobel Shirin Ebadi ha pubblicato un incisivo articolo sul Wall Street Journal relativo alla sua amica, l’avvocato iraniano per i diritti umani Nasrin Sotoudeh, da poco condannata a undici anni di carcere. Ebadi ha chiesto all’Occidente di dedicare maggiore attenzione al caso di Sotoudeh e di tutti i coraggiosi attivisti per i diritti umani nel territorio della Repubblica islamica dell’Iran.</p>
      <p sl="nl">La discussione in quest’Aula fa parte della risposta all’urgente appello di Ebadi. Non possiamo dimenticare e non dimenticheremo Nasrin Sotoudeh, né i suoi colleghi che lottano per i diritti fondamentali in Iran.Signor Presidente, onorevoli colleghi, questo sarà anche il messaggio della relazione che spero di presentare a nome della commissione per gli affari esteri alla seduta plenaria di marzo e spero che tutti voi voterete a favore. Una sola potente voce europea unita per i diritti del popolo iraniano.</p>
    </intervention>
    <intervention id="4-375-000" speaker_id="96945" name="Marietje Schaake" is_mep="True" mode="spoken">
      <p sl="en">autore. – Signor Presidente, dopo la condanna di Nasrin Sotoudeh a 11 anni di carcere, siamo costretti ancora una volta a parlare dei diritti dell’uomo in Iran. A lei è stato vietato di esercitare la professione forense, ma noi dobbiamo servire la causa della giustizia.</p>
      <p sl="en">Lo stato di diritto non è più praticato, né esiste più in Iran, dove la magistratura è altamente politicizzata. La difesa dei diritti umani oggi è considerata un atto contro la sicurezza nazionale. Nasrin Sotoudeh, avvocato e madre di due bambini, è accusata di aver agito contro la sicurezza nazionale per aver difeso, tra gli altri, Zahra Bahrami, cittadina iraniano-olandese condannata a morte prima di poter parlare con diplomatici olandesi e in un clima di seri dubbi sull’imparzialità del processo.</p>
      <p sl="en">Se da un lato Nasrin Sotoudeh era ed è una donna forte che si è battuta per la giustizia, dall’altro vediamo un regime debole che reprime i propri cittadini anziché provvedere al loro benessere. L’Alto rappresentante Ashton sarà a Istanbul questo mese per tentare di convincere il regime iraniano a collaborare con la comunità internazionale sul nucleare. Le sanzioni economiche hanno lo stesso obiettivo, ma dubito che otterranno il risultato desiderato prima di nuocere in misura sproporzionata alla popolazione iraniana, la quale, di conseguenza, dipenderà sempre più dal proprio intransigente governo.</p>
      <p sl="en">Se da un lato sono scettica circa l’impatto delle sanzioni economiche, ho fiducia che le sanzioni contro i singoli responsabili di violazioni dei diritti umani quali, ad esempio, la censura, lo stupro, la tortura e le esecuzioni, rappresentino un passo avanti efficace e necessario per porre fine all’impunità e per onorare la giustizia che Nasrin Sotoudeh difendeva. I diritti dell’uomo sono chiaramente il tallone di Achille del regime iraniano.</p>
      <p sl="en">Signor Presidente, mentre ho la parola, posso chiederle di invitare i nostri colleghi italiani a fare silenzio perché mi distraggono notevolmente se iniziano a parlare in Aula dopo che la loro questione è stata affrontata.</p>
    </intervention>
    <intervention id="4-376-000" speaker_id="23707" is_mep="True" mode="spoken" role="Presidente">
      <p sl="unknown">Onorevoli colleghi, avete udito la richiesta dell’onorevole Schaake. Anche altri colleghi vi hanno chiesto di fare silenzio. Se avete qualcosa di privato da discutere, lo potete fare fuori di qui.</p>
    </intervention>
    <intervention id="4-377-000" speaker_id="4546" name="Struan Stevenson" is_mep="True" mode="spoken">
      <p sl="en">autore. – Signor Presidente, oggi intendevo paragonare la Repubblica islamica dell’Iran alla Germania nazista, ma devo dire che, per molti aspetti, sia anche peggiore. I mullah hanno impiccato 65 persone solo quest’anno e dieci dei quali sono stati giustiziati ieri: sono stati prima pesantemente multati con la confisca della loro casa, quindi fustigati senza pietà prima di essere trascinati alla forca. 87 persone sono state impiccate nelle ultime quattro settimane.</p>
      <p sl="en">Ahmadinejad nega l’olocausto e odia gli ebrei; dice di voler cancellare Israele dalla carta geografica e ora sta costruendo armi nucleari che gli permetteranno di farlo. Assieme a Khamenei guida una spietata soppressione dei cittadini iraniani; impiccagioni, torture, lapidazioni, amputazioni e fustigazioni sono all’ordine del giorno e l’esecuzione di bambini e perfino di donne incinte è ormai ordinaria amministrazione. Questa settimana hanno amputato le mani a due detenuti a Mashhad; altri due sono stati condannati all’amputazione e queste sentenze saranno presto eseguite.</p>
      <p sl="en">Chiunque tenti di denunciare questa crudeltà viene immediatamente preso di mira. Nasrin Sotoudeh ne è un esempio: una coraggiosa avvocatessa per i diritti umani che ha difeso molti innocenti ingiustamente condannati e giustiziati da questo regime fascista. La sua vergognosa condanna a 11 anni di carcere per aver fatto il proprio lavoro è un insulto all’umanità. I veri criminali sono i tiranni di Teheran, che saranno chiamati a renderne conto e che credono che le critiche provenienti dall’Occidente rientrino in una cospirazione internazionale che mira a far cadere il loro regime. Bene, per parte mia sottoscriverei quel progetto oggi stesso. Non bisogna permettere che il male prevalga e prima saranno ripristinati la libertà, la democrazia, l’umanità e i diritti delle donne in Iran, meglio sarà per il mondo intero.</p>
    </intervention>
    <intervention id="4-378-000" speaker_id="96886" name="Rosario Crocetta" is_mep="True" mode="spoken">
      <p sl="it">autore. – Signor Presidente, onorevoli colleghi, nel chiedere l'immediata liberazione di Nasrin Sotoudeh invitiamo l'Unione e i suoi paesi a fare di più per liberare i cittadini iraniani e il mondo dall'incubo di uno dei regimi più crudeli e autoritari della storia.</p>
      <p sl="it">La Repubblica islamica dell'Iran non si caratterizza soltanto per le minacce alla pace mondiale con un progetto nucleare in grado di evocare il terrore di una guerra atomica, ma anche per l'illegittimità delle elezioni; gli arresti di massa nei confronti di quanti chiedono libere consultazioni; le uccisioni di oppositori; lo stupro e la violenza nei confronti di coloro che non si allineano al regime; l'iniquità dei processi giudiziari, le cui decisioni sono prevedibili al momento della formulazione delle accuse; le discriminazioni profonde nei confronti delle donne e degli omosessuali; l'assenza di libertà di espressione e di associazione. Singolare è la situazione dei detenuti iraniani nel campo di Ashraf, sottoposti a violenze e persino lapidazioni.</p>
      <p sl="it">Ogni giorno in Iran vengono condannate a morte almeno due persone, anche minori, colpevoli di non essere graditi al regime. Le prove giudiziarie vengono spesso costruite attraverso l'uso scellerato e sapiente delle torture feroci e sicuramente queste critiche non sono rivolte all'Islam, che è basato sulla pace, ma nei confronti di un regime, quello iraniano. L'arresto e la condanna della signora Nasrin Sotoudeh fa emergere un nuovo livello di perfidia giudiziaria, in quanto in questo caso tale attacco, e tale condanna, vengono esercitati nei confronti di un difensore dei cittadini e quindi non si dà la possibilità perfino ai cittadini iraniani di difendersi.</p>
    </intervention>
    <intervention id="4-379-000" speaker_id="96838" name="Cristian Dan Preda" is_mep="True" mode="spoken">
      <p sl="ro">autore. – Signor Presidente, mentre l’Iran potrebbe iniziare ad aprirsi sul tema del nucleare, dobbiamo purtroppo ammettere che in questo paese la porta è assolutamente chiusa ai diritti dell’uomo.</p>
      <p sl="ro">Il caso di Nasrin Sotoudeh lo dimostra perfettamente. L’avvocato è stata punita per il suo lavoro in difesa dei diritti umani con una pesantissima sentenza: 11 anni di carcere, il divieto di praticare la professione forense per 20 anni e il divieto di abbandonare il paese. La sentenza è stata pronunciata dopo un processo farsa.</p>
      <p sl="ro">Questo caso è lungi dall’essere un incidente isolato, ma è parte di una strategia deliberata del regime iraniano per mettere sistematicamente a tacere gli attivisti per i diritti umani. Una serie di pesanti condanne ha come obiettivo gli avvocati che si occupano di diritti umani: dobbiamo dimostrare la nostra solidarietà a queste persone coraggiose che aiutano e agiscono per difendere i diritti umani nonostante le minacce, le torture e il carcere.</p>
    </intervention>
    <intervention id="4-380-000" speaker_id="28409" name="Raül Romeva i Rueda" is_mep="True" mode="spoken">
      <p sl="en">autore. – Signor Presidente, sono profondamente rammaricato che ancora una volta siamo costretti a parlare di Iran, ma è necessario. Dobbiamo farlo perché la situazione in Iran è problematica e drammatica.</p>
      <p sl="en">Per questo è importante che questo Parlamento ribadisca ancora una volta la richiesta di rilascio di tutti i prigionieri politici, tra cui quanti sono stati incarcerati lo scorso anno per le loro pacifiche (lo ripeto: pacifiche) attività politiche e a favore dei diritti umani. Questo Parlamento deve chiedere ancora una volta alle autorità iraniane di rispettare i diritti alla libertà di espressione e di riunione riconosciuti a livello internazionale e condannare fermamente la dura condanna di Nasrin Sotoudeh, oltre a lodarne il coraggio e l’impegno.</p>
      <p sl="en">Anche per questo motivo il Parlamento europeo deve prendere in considerazione il caso dell’avvocato Sotoudeh e dei suoi colleghi attivisti per i diritti umani e i prigionieri politici, domandandone l’immediata scarcerazione. Dobbiamo esprimere la nostra preoccupazione per l’imposizione, sempre più frequente, del divieto di abbandonare l’Iran, che lascia dedurre che le autorità iraniane considerino la permanenza nel paese come una punizione.</p>
      <p sl="en">Dobbiamo invitare le autorità a lottare contro l’impunità dei responsabili di violazioni dei diritti umani tra le forze di sicurezza e ribadire la nostra richiesta di un’indagine indipendente sulle accuse di esecuzioni extragiudiziarie dalle contestate elezioni presidenziali di giugno, affinché i presunti responsabili siano assicurati alla giustizia. Dobbiamo condannare fermamente anche l’attentato dinamitardo di Chabahar e porgere le nostre condoglianze alle famiglie delle vittime e ai feriti.</p>
      <p sl="en">Siamo infine seriamente preoccupati per la persecuzione di alcune religioni e gruppi etnici in Iran. Dobbiamo esprimere la nostra convinzione, supportata dalla recente storia europea, che uno sviluppo sociale e politico pacifico ed equilibrato sia possibile soltanto tenendo conto delle aspirazioni culturali e sociali di regioni differenti.</p>
    </intervention>
    <intervention id="4-381-000" speaker_id="28299" name="Bogusław Sonik" is_mep="True" mode="spoken">
      <p sl="pl">a nome del gruppo PPE. – Signor Presidente, abbiamo già avuto la possibilità di parlare di Nasrin Sotoudeh in una precedente discussione al Parlamento europeo sulla scarsa tutela dei diritti umani in Iran, quando l’avvocato è stata arrestata il 4 settembre 2010 con l’accusa di propaganda contro lo Stato, cospirazione e associazione finalizzata ad attentare alla sicurezza nazionale. È detenuta da quattro mesi e ora, dopo un processo, questa eminente attivista per i diritti umani e devota collaboratrice del Premio Nobel Shirin Ebadi è stata condannata a 11 anni di carcere, con il divieto di praticare la professione forense per 20 anni e di lasciare l’Iran. Ricordiamoci che lunghe pene detentive sono state comminate anche ad altri prigionieri politici: per lo stesso crimine la ventiseienne attivista per i diritti delle donne Shiva Nazar Ahari è stata condannata a quattro anni di carcere e a 74 frustate.</p>
      <p sl="pl">È necessario sottolineare con chiarezza la nostra opposizione a violazioni così palesi dei diritti umani fondamentali quali libertà di associazione, libertà di espressione, libertà di pensiero e il diritto a un equo processo. Nasrin Sotoudeh, che ha dedicato la sua vita alla lotta in difesa dei diritti umani, a difendere minori condannati a morte e persone accusate di istigare proteste pacifiche e di lavorare a stretto contatto con l’opposizione, è diventata una prova vivente delle violazioni dei diritti dell’uomo in Iran. L’Unione europea non può continuare a stare a guardare passivamente questa lotta impari della società iraniana contro il regime.</p>
    </intervention>
    <intervention id="4-382-000" speaker_id="33997" name="Corina Creţu" is_mep="True" mode="spoken">
      <p sl="ro">a nome del gruppo S&amp;D. – Signor Presidente, anche noi appoggiamo le richieste di immediato e incondizionato rilascio di Nasrin Sotoudeh e di tutti i prigionieri politici in Iran. Dopo la frode elettorale che ha mantenuto il regime di Ahmadinejad al potere, migliaia di iraniani hanno pagato il prezzo della libertà per il loro coraggio di protestare contro un regime sempre più repressivo. Nasrin Sotoudeh è stata condannata, dopo mesi di isolamento e tortura, a 11 anni di carcere perché, in qualità di avvocato e di attivista per i diritti umani, ha difeso oppositori del governo di Teheran, tra cui un Premio Nobel per la pace.</p>
      <p sl="ro">Assieme a numerosi dissidenti, anche decine di giornalisti e di blogger che hanno osato esercitare la libertà fondamentale di esprimere le proprie idee sono ora vittime di maltrattamenti nelle carceri iraniane L’impegno dell’Unione europea per la scarcerazione di questi paladini della democrazia non deve manifestarsi solo attraverso proteste pubbliche, ma anche con azioni concrete da parte del servizio europeo per l’azione esterna, con l’obiettivo di mobilitare la comunità internazionale affinché eserciti maggiori pressioni e ponga fine a queste violazioni dei diritti umani in Iran.</p>
    </intervention>
    <intervention id="4-383-000" speaker_id="4521" name="Charles Tannock" is_mep="True" mode="spoken">
      <p sl="en">a nome del gruppo ECR. – Signor Presidente, in questa Aula non dobbiamo mai dimenticare che la libertà di discutere e di dissentire di cui godiamo in Europa è scarsa o inesistente in molte parti del mondo. In nessun paese questo è più evidente che in Iran.</p>
      <p sl="en">Ancora una volta in questo Emiciclo ci troviamo a discutere della spaventosa situazione dei diritti umani nella Repubblica islamica. In qualità di avvocato, Nasrin Sotoudeh ha aiutato molti oppositori incarcerati e perseguitati dopo le elezioni presidenziali truccate di 18 mesi fa ed ha rappresentato minori condannati a morte, un impegno davvero eroico in un paese che giustizia instancabilmente anche i bambini. Sotoudeh è stata arrestata a settembre dell’anno scorso con l’accusa di diffondere propaganda e di cospirare contro la sicurezza dello Stato; ora è condannata a 11 anni di carcere e le è stato vietato di praticare la professione forense per 20 anni.</p>
      <p sl="en">Deve essere rilasciata immediatamente e incondizionatamente. Invito il Vicepresidente della Commissione/Alto rappresentante dell’Unione per gli affari esteri e la politica di sicurezza a trasmettere questa nostra richiesta.</p>
      <p sl="en">Il Parlamento e la Commissione sono stati risoluti nel sottolineare gli abusi dei diritti dell’uomo perpetrati dal brutale, quasi disgustoso, regime di Ahmadinejad. È ora che il Consiglio metta i comuni valori dell’Unione europea al di sopra dei singoli interessi commerciali degli Stati membri in quel paese.</p>
    </intervention>
    <intervention id="4-384-000" speaker_id="96843" name="Marco Scurria" is_mep="True" mode="spoken">
      <p sl="it">Signor Presidente, onorevoli colleghi, Signor Commissario, stiamo affrontando l'ennesimo dibattito sulla violazione dei diritti umani e della democrazia in Iran, questa volta è il caso di un avvocato che tutela gli attivisti dei diritti umani in Iran.</p>
      <p sl="it">Si è pensato infatti di risolvere il problema alla radice: non imprigionare più soltanto chi lotta per i propri diritti, ma direttamente chi li difende, così, tanto per far capire un po' l'aria che tira per chi si vuole opporre al regime di Ahmadinejad.</p>
      <p sl="it">Scommetto sin da ora, Signor Presidente, che nel giro di poche settimane saremo ancora in quest'Aula a parlare di un altro e ulteriore caso di violazione di ogni elementare diritto in Iran, travestito da qualche risibile, se non fosse drammatica, motivazione di reato quale l'attività contro la sicurezza nazionale o la propaganda contro il regime, come nel caso di cui stiamo discutendo oggi.</p>
      <p sl="it">Mi chiedo sinceramente, Signor Presidente, se è il caso che il nostro Parlamento continui ad avere una delegazione per i rapporti con un regime che è l'esatto opposto di tutto ciò su cui si fonda l'Unione europea.</p>
    </intervention>
    <intervention id="4-385-000" speaker_id="96668" name="Seán Kelly" is_mep="True" mode="spoken">
      <p sl="en">Signor Presidente, ancora una volta ci troviamo a discutere di un caso abominevole in Iran. Prima di Natale, abbiamo discusso della situazione di Sakineh Ashtiani, condannata a morte per lapidazione per presunto adulterio, condanna successivamente commutata in impiccagione per presunto assassinio. Oggi, abbiamo di fronte il deplorevole caso di Nasrin Sotoudeh, condannata a 11 anni di carcere per aver svolto il proprio lavoro, i suoi beni sono stati congelati e le è stato negato il diritto di conferire con il suo avvocato. Suo marito è stato arrestato nel corso della settimana per, cito, “aver diffuso menzogne e aver turbato l’opinione pubblica”. Immaginatevi!</p>
      <p sl="en">Penso che tutto ciò che possiamo fare sia usare al meglio la nostra influenza per cercare di porre fine a questa diabolica follia, in particolare al maltrattamento e al disprezzo per le donne. I due esempi descritti sono perfettamente calzanti.</p>
    </intervention>
    <intervention id="4-386-000" speaker_id="96856" name="George Sabin Cutaş" is_mep="True" mode="spoken">
      <p sl="ro">Signor Presidente, la condanna dell’attivista per i diritti umani Nasrin Sotoudeh dimostra quanto sia fragile il rispetto per i diritti umani in Iran. Fin dalla controversa rielezione del Presidente Ahmadinejad nel giugno 2009, tutte le proteste sono state represse con brutalità, migliaia di cittadini sono stati arrestati, centinaia dei quali sono già stati condannati.</p>
      <p sl="ro">La severa punizione comminata a Nasrin Sotoudeh (11 anni di carcere) è seguita all’accusa di aver difeso, in qualità di avvocato, numerosi oppositori del regime arrestati durante le manifestazioni successive alle elezioni presidenziali. Le sono anche state rimproverate le interviste concesse alla stampa estera in quel periodo. Si tratta di un chiaro caso di violazione del diritto alla libertà di espressione, del diritto degli avvocati di praticare la libera professione senza essere soggetti a pressioni o a violenze e del diritto a un processo imparziale.</p>
      <p sl="ro">In questo contesto, vorrei ricordare alla Commissione e al Consiglio che qualunque cooperazione tra Unione europea e Iran deve nascere dalla premessa che il rispetto dei diritti umani è un imperativo assoluto.</p>
    </intervention>
    <intervention id="4-387-000" speaker_id="28372" name="Ryszard Czarnecki" is_mep="True" mode="spoken">
      <p sl="pl">Signor Presidente, questo caso suscita l’indignazione dell’opinione pubblica europea e dei membri di questa Assemblea. Se continuiamo ad assistere, nello stesso paese, a situazioni di palese violazione dei diritti umani, dobbiamo allora riflettere sulla struttura e sulla responsabilità di quel paese. È evidente che il rispetto delle tradizioni e dei costumi nazionali non va a braccetto con l’accettazione di alcuni principi dichiarati o di alcuni principi europei: ovviamente mi riferisco in questo caso ai diritti dell’uomo. È positivo che il Parlamento europeo si stia occupando di questo caso, ma esistono ancora le pressioni politiche, che saranno il prossimo argomento di cui discuterà il Parlamento europeo quando parleremo di Iran, sebbene questo tema non sembra riscuotere grande successo. Forse è necessario iniziare ad esercitare pressioni molto più forti di quelle attuali.</p>
    </intervention>
    <intervention id="4-388-000" speaker_id="96654" name="Jaroslav Paška" is_mep="True" mode="spoken">
      <p sl="sk">Signor Presidente, gli attivisti e i sostenitori che lottano per i diritti umani in Iran sono da tempo perseguitati e detenuti e la sentenza contro l’avvocato Nasrin Sotoudeh ne è un triste esempio.</p>
      <p sl="sk">Lo stesso trattamento è stato riservato dal regime iraniano all’attivista Shiva Nazar Ahari, all’avvocato Mohammad Seifzadeh e al difensore dei diritti umani Mohammad Oliyafar, e altri attivisti rischiano un destino simile.</p>
      <p sl="sk">La repressione in Iran continua a peggiorare e i nostri tentativi di migliorare la situazione non hanno alcun effetto. L’azione del governo contro quanti nutrono riserve nei confronti del regime ha ora raggiunto un livello tale che ci costringe a pensare seriamente a un cambiamento di strategia nei confronti di questo paese e a considerare altre possibilità per esercitare pressioni più efficaci sull’amministrazione iraniana, in modo da aiutare i suoi cittadini a vivere più liberamente. Non sarà certo facile, ma è compito nostro cercare di cambiare la situazione in Iran.</p>
    </intervention>
    <intervention id="4-389-000" speaker_id="96682" name="Sari Essayah" is_mep="True" mode="spoken">
      <p sl="fi">Signor Presidente, Nasrin Sotoudeh è uno degli avvocati più noti nel campo della difesa dei diritti umani in Iran e ha difeso tra gli altri il Premio Nobel per la pace Shirin Ebadi; ha difeso anche minori condannati a morte e vittime di violenza domestica. Il suo unico crimine è praticare la sua professione, ovvero difendere le persone che non possono difendersi da sole dal brutale regime iraniano.</p>
      <p sl="fi">I disordini seguiti alle elezioni del 2009 e le loro conseguenze hanno spinto le autorità iraniane a prendere severi provvedimenti contro i paladini e gli attivisti per i diritti umani. L’obiettivo del governo iraniano è di mettere definitivamente il bavaglio a tutta l’opposizione, dentro e fuori il paese.</p>
      <p sl="fi">Questo Parlamento ha rivolto un appello a nome della popolazione di Ahvaz, per esempio, e ha presentato una dichiarazione scritta unanime in materia. È strano che la comunità internazionale non possa fare nulla per liberarsi di questo barbaro regime.</p>
    </intervention>
    <intervention id="4-390-000" speaker_id="28377" name="Lidia Joanna Geringer de Oedenberg" is_mep="True" mode="spoken">
      <p sl="pl">Signor Presidente, durante l’ultima discussione sulle violazioni dei diritti umani in Iran, svoltasi in quest’Aula appena quattro mesi fa, sono intervenuto dicendo che ogni giorno cinque cittadini iraniani apprendono di essere stati condannati alla pena capitale. A questo tragico dato statistico vanno aggiunte anche le condanne al carcere per gli avvocati iraniani che difendono le vittime del sistema giudiziario del paese. Le parole “sistema giudiziario” probabilmente devono essere messe tra virgolette. La quarantasettenne Nasrin Sotoudeh, arrestata il 4 settembre, torturata e ora condannata a 11 anni di carcere, è un esempio palese di questa situazione.</p>
      <p sl="pl">Anche altri avvocati iraniani sono stati vittime della repressione: Shiva Nazar Ahari, cofondatrice del Comitato dei reporter dei diritti umani, è stata condannata a quattro anni di prigione; Mohammad Seifzadeh è stato condannato a nove anni di carcere e gli è stato vietato di praticare la professione forense per 10 anni; Mohammad Oliyafar è stato condannato a un anno di carcere soltanto per aver rappresentato i propri clienti in tribunale. Penso che, sfruttando la posizione negoziale dell’Alto rappresentante per gli affari esteri e la politica di sicurezza, dobbiamo esercitare pressioni affinché il tema dei difensori dei diritti umani sia inserito con urgenza nei nostri colloqui con l’Iran.</p>
    </intervention>
    <intervention id="4-391-000" speaker_id="96824" name="Monica Luisa Macovei" is_mep="True" mode="spoken">
      <p sl="ro">Signor Presidente, il caso dell’avvocato Nasrin Sotoudeh è gravissimo: è stata condannata a 11 anni di carcere, le è stato vietato di praticare la professione forense e di lasciare il paese per 20 anni. Ma cosa ha fatto in realtà? Ha difeso Shirin Ebadi, vincitrice del Premio Nobel per la pace, altri attivisti politici e per i diritti umani, giornalisti e minori condannati alla pena di morte.</p>
      <p sl="ro">Dal 2009, ad almeno 15 avvocati per i diritti umani sono state inflitte pene detentive in Iran. Con questi provvedimenti l’Iran viola i diritti umani fondamentali e i principi fondamentali dell’ONU relativi al ruolo degli avvocati. Chiedo alla Commissione e al Consiglio di intervenire per ottenere l’immediato rilascio dell’avvocato Nasrin Sotoudeh.</p>
    </intervention>
    <intervention id="4-392-000" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione. – Signor Presidente, l’Unione europea è molto preoccupata per la grave situazione dei diritti umani e delle libertà fondamentali nella Repubblica islamica dell’Iran, una situazione in continuo peggioramento. Negli ultimi due anni, le condizioni di chi lavora per tutelare i diritti umani sono passate da difficili a quasi impossibili.</p>
      <p sl="en">Per Nasrin Sotoudeh e molti altri come lei, attivi nella difesa della giusta causa dei diritti e delle libertà fondamentali, è impossibile lavorare dal carcere. L’effetto del suo arresto è chiaro: in Iran chi ha il coraggio di difendere quanti dovrebbero essere protetti dallo Stato stesso rischia l’intimidazione, l’incarcerazione o anche di peggio.</p>
      <p sl="en">L’Unione europea ha parlato forte e chiaro: nel 2010 l’Alto rappresentante e Vicepresidente Ashton ha rilasciato più di dieci dichiarazioni sulla situazione in generale e su singoli casi. Al contempo, l’Unione europea ha intrapreso caute iniziative con le autorità iraniane per ottenere chiarimenti e spiegazioni e inviare messaggi chiari sulla necessità di migliorare la situazione in Iran. Una dichiarazione in merito al caso di Nasrin Sotoudeh è stata resa dall’Alto rappresentante e Vicepresidente Ashton il 14 gennaio 2011, nella quale si menzionava sia la Sotoudeh, sia Shiva Nazar Ahari, avvocato e giornalista, condannate rispettivamente a undici e quattro anni di carcere.</p>
      <p sl="en">La Repubblica islamica dell’Iran di recente è entrata a fare parte della Commissione ONU sullo status delle donne. Agli avvocati Sotoudeh e Ahari, due donne, sono stati negati proprio quei diritti che cercavano di difendere. L’Unione europea continuerà a ricordare alle autorità iraniane che, prima di tutto, devono conformarsi agli obblighi internazionali previsti dagli accordi e dalle convenzioni multilaterali che hanno firmato e ratificato. Continueremo a cercare di rendere più incisiva la nostra azione in difesa dei diritti umani con tutti i mezzi a nostra disposizione. Il popolo iraniano se lo merita.</p>
    </intervention>
    <intervention id="4-393-000" speaker_id="2229" name="Bernd Posselt" is_mep="True" mode="spoken">
      <p sl="de">Signor Presidente, qui al Parlamento abbiamo un gruppo di lavoro del tutto superfluo che si occupa di trovare modi per rendere più interessanti le sedute plenarie. Questo gruppo avrebbe fatto bene a studiare la Plenaria di oggi: serve soltanto più tempo, ecco perché dovremmo avere a disposizione del tempo anche il giovedì pomeriggio. Deve esserci anche il Presidente giusto, un Presidente che utilizzi il giusto rigore e la giusta flessibilità. Questo renderà la seduta plenaria vivace e interessante.</p>
      <a text="(Applausi)"/>
    </intervention>
    <intervention id="4-394-000" speaker_id="23707" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà tra breve.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="4-395-000" speaker_id="4260" name="Eija-Riitta Korhola" is_mep="True" mode="written">
      <p sl="fi">La situazione dei difensori dei diritti umani attivi in Iran sta diventando sempre più complicata e il numero di condanne alla pena capitale è in costante aumento. La cittadina olandese Zahra Bahrami, già menzionata nelle nostre frettolose risoluzioni, è stata condannata a morte e al suo avvocato, Nasrin Sotoudeh, è stata inflitta una pena di 11 anni di carcere “per aver agito contro la sicurezza nazionale”.</p>
      <p sl="fi">Come sappiamo, il sistema giuridico iraniano è caratterizzato da una grave carenza di giustizia e di trasparenza. È dunque importante che l’Alto rappresentante per gli affari esteri e la politica di sicurezza dell’Unione europea non abbandoni il paese, ma continui a sollevare le tematiche dei diritti umani nelle proprie relazioni con l’Iran. Permettetemi di elencare i requisiti minimi: il rilascio immediato e incondizionato dell’avvocato per i diritti umani Sotoudeh e di altri prigionieri politici, la commutazione della condanna a morte di Bahrami e l’inclusione delle autorità olandesi nella gestione del caso, il permesso ai rappresentanti della Croce Rossa di incontrare i prigionieri, e il permesso alle organizzazioni per i diritti umani di visitare il paese per valutare la situazione.</p>
    </intervention>
    <intervention id="4-396-000" speaker_id="96776" name="Róża Gräfin von Thun und Hohenstein" is_mep="True" mode="written">
      <p sl="pl">Il Parlamento europeo deve reagire ai casi di violazione dei diritti umani. Dobbiamo ricordare che, grazie alla pubblicizzazione di casi specifici, la comunità internazionale può esercitare maggiori pressioni sui paesi che non rispettano gli standard democratici generalmente accettati. Nasrin Sotoudeh rappresentava gli attivisti per i diritti civili e umani iraniani ai loro processi e difendeva i minori condannati alla pena capitale. Le autorità iraniane hanno ritenuto che le sue attività “diffondessero propaganda ostile” e l’hanno condannata a 11 anni di carcere. È positivo che il suo caso sia stato inserito nell’ordine del giorno di una seduta plenaria del Parlamento europeo, che non deve essere però ignorato quando chiede il rilascio di Nasrin Sotoudeh e di altri prigionieri politici, o la creazione di una commissione indipendente che esamini il processo contro i difensori dei diritti umani.</p>
    </intervention>
  </section>
  <section id="creitem21" title="12. Turno di votazioni">
    <intervention id="4-398-000" speaker_id="23707" is_mep="True" mode="spoken" role="Presidente">
      <p sl="unknown">L’ordine del giorno reca le il Turno di votazioni.</p>
      <a text="(Per i risultati e ulteriori dettagli sulla votazione: vedasi il processo verbale)"/>
    </intervention>
  </section>
  <section id="creitem22" title="12.1. Pakistan: omicidio del governatore del Punjab, Salmaan Taseer (B7-0041/2011&#10;) (votazione)">
    <intervention id="4-401-000" speaker_id="96945" name="Marietje Schaake" is_mep="True" mode="spoken">
      <p sl="en">Signor Presidente, sarò breve: il nuovo testo del paragrafo 8 deve essere aggiunto al termine dell’appello alla fine del paragrafo, e nel paragrafo 17 è stato concordato di cancellare la dicitura “ratificare pienamente e senza” sostituendola con “ritirare le riserve in merito a”. Questi sono semplici modifiche pratiche al testo.</p>
    </intervention>
    <intervention id="4-403-000" speaker_id="4521" name="Charles Tannock" is_mep="True" mode="spoken">
      <p sl="en">Signor Presidente, desidero sostituire il paragrafo 14 con il seguente: “rinnova il proprio invito al governo pakistano a procedere a un riesame approfondito delle leggi sulla blasfemia e della loro attuale applicazione, ivi inclusa la sezione 295 C del codice penale pakistano, che prescrive obbligatoriamente la pena capitale o l'ergastolo per chiunque sia giudicato colpevole di blasfemia contro il profeta Maometto allo scopo di attuare modifiche”.</p>
    </intervention>
  </section>
  <section id="creitem23" title="12.2. Brasile: estradizione di Cesare Battisti (B7-0042/2011&#10;) (votazione)"/>
  <section id="creitem24" title="12.3. Iran, in particolare il caso di Nasrin Sotoudeh (B7-0043/2011&#10;) (votazione)"/>
  <section id="creitem25" title="13. Correzioni e intenzioni di voto: vedasi processo verbale"/>
  <section id="creitem26" title="14. Posizione del Consiglio in 1ª lettura: vedasi processo verbale"/>
  <section id="creitem27" title="15. Decisioni concernenti taluni documenti: vedasi processo verbale"/>
  <section id="creitem28" title="16. Dichiarazioni scritte inserite nel registro (articolo 123 del regolamento): vedasi processo verbale"/>
  <section id="creitem29" title="17. Trasmissione dei testi approvati nel corso della presente seduta: vedasi processo verbale">
    <intervention id="4-413-000" speaker_id="2037" name="Robert Sturdy" is_mep="True" mode="spoken">
      <p sl="en">Signor Presidente, abbiamo appena tenuto due votazioni per appello nominale; questa mattina prima di pranzo, vi sono state soltanto due votazioni per appello nominale. È la regola in questo Parlamento dover votare per il 50 per cento del tempo, e nel 50 per cento delle votazioni per appello nominale, per ricevere l’intero compenso giornaliero. È vero in questo caso, oppure quale è la situazione?</p>
    </intervention>
    <intervention id="4-414-000" speaker_id="23707" is_mep="True" mode="spoken" role="Presidente">
      <p sl="unknown">È corretto. Occorre essere presenti per il 50 per cento del tempo.</p>
    </intervention>
  </section>
  <section id="creitem30" title="18. Calendario delle prossime sedute: vedasi processo verbale"/>
  <section id="creitem31" title="19. Chiusura della seduta">
    <intervention id="4-417-000" speaker_id="23707" is_mep="True" mode="spoken" role="Presidente">
      <p sl="unknown">Dichiaro interrotta la sessione del Parlamento europeo.</p>
      <a text="(La seduta termina alle ore 17.00)"/>
    </intervention>
  </section>
</text>
