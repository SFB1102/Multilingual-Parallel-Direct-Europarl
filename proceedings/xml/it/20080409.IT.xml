<?xml version='1.0' encoding='utf-8'?>
<text id="20080409.IT" lang="it" date="2008-04-09" place="Bruxelles" edition="Edizione GU">
  <section id="creitem1" title="1. Ripresa della sessione">
    <intervention id="3-004" speaker_id="1253" is_mep="True" mode="spoken" role="Presidente">
      <p sl="unknown">Dichiaro ripresa la sessione del Parlamento europeo, interrotta mercoledì 26 marzo 2008.</p>
    </intervention>
  </section>
  <section id="creitem2" title="2. Approvazione del processo verbale della seduta precedente: vedasi processo verbale"/>
  <section id="creitem3" title="3. Composizione del Parlamento: vedasi processo verbale"/>
  <section id="creitem4" title="4. Assassinio dell’attivista per i diritti umani Munir Said Thalib (dichiarazione scritta): vedasi processo verbale"/>
  <section id="creitem5" title="5. Sottotitolazione di tutti i programmi televisivi del servizio pubblico nell’Unione europea (dichiarazione scritta): vedasi processo verbale"/>
  <section id="creitem6" title="6. Rettifiche (articolo 204 bis del Regolamento): vedasi processo verbale"/>
  <section id="creitem7" title="7. Presentazione di documenti: vedasi processo verbale"/>
  <section id="creitem8" title="8. Interrogazioni orali e dichiarazioni scritte (presentazione): vedasi processo verbale"/>
  <section id="creitem9" title="9. Dichiarazioni scritte decadute: vedasi processo verbale"/>
  <section id="creitem10" title="10. Trasmissione di testi di accordo da parte del Consiglio: vedasi processo verbale"/>
  <section id="creitem11" title="11. Storni di stanziamenti: vedasi processo verbale"/>
  <section id="creitem12" title="12. Seguito dato alle posizioni e risoluzioni del Parlamento: vedasi processo verbale"/>
  <section id="creitem13" title="13. Situazione in Tibet (proposte di risoluzione presentate): vedasi processo verbale"/>
  <section id="creitem14" title="14. Revoca dell’immunità parlamentare: vedasi processo verbale"/>
  <section id="creitem15" title="15. Ordine dei lavori">
    <intervention id="3-019" speaker_id="1253" is_mep="True" mode="spoken" role="Presidente">
      <p sl="unknown">E’ stata distribuita la versione definitiva del progetto di ordine del giorno di questa tornata, elaborata dalla Conferenza dei presidenti, riunitasi giovedì 3 aprile 2008, ai sensi degli articoli 130 e 131 del Regolamento. Sono state presentate le seguenti richieste di modifica.</p>
      <p sl="unknown">Per quanto riguarda giovedì:</p>
      <p sl="unknown">Il gruppo socialista al Parlamento europeo ha chiesto di rinviare la discussione sulla relazione dell’onorevole Jäätteenmäki sullo statuto del Mediatore europeo all’ordine del giorno della prossima tornata di Strasburgo e di anticipare il turno di votazioni alle 11.00.</p>
    </intervention>
    <intervention id="3-020" speaker_id="2295" name="Hannes Swoboda" is_mep="True" mode="spoken">
      <p sl="de">a nome del gruppo PSE . – Signor Presidente, la richiesta che avanziamo è proprio questa, non perché la relazione non sia valida – desidero congratularmi con la relatrice anche a nome del mio gruppo per l’ottimo documento redatto –, ma perché dobbiamo ancora risolvere un paio di punti critici. Vorremmo poter discutere tranquillamente della questione: è questa la ragione della nostra richiesta e, come ha appena affermato il Presidente, qualora venisse accolta dall’Assemblea, la votazione potrebbe avvenire alle 11.00 –, anche se la motivazione non è questa.</p>
      <p sl="de">Signor Presidente, per rispetto della forma, vorrei cogliere l’occasione per comunicare ai colleghi che – non ora, bensì domani – chiederò altresì che la votazione sulla relazione sulla FYROM, o Macedonia, venga analogamente rinviata alla tornata di Strasburgo. Esporrò le motivazioni di tale richiesta domani; volevo solo informare i colleghi adesso. Anche in questo caso resta solo una piccola questione irrisolta. La richiesta del nostro gruppo è questa.</p>
    </intervention>
    <intervention id="3-021" speaker_id="1253" is_mep="True" mode="spoken" role="Presidente">
      <p sl="unknown">Qualcuno desidera intervenire a favore della richiesta?</p>
    </intervention>
    <intervention id="3-022" speaker_id="1264" name="Ingo Friedrich" is_mep="True" mode="spoken">
      <p sl="de">a nome del gruppo PPE-DE . – Signor Presidente, credo che la motivazione dell’onorevole Swoboda sia stata indubbiamente breve ma concisa. Effettivamente dobbiamo ancora chiarire un paio di aspetti e quindi anch’io sono favorevole al rinvio della discussione.</p>
    </intervention>
    <intervention id="3-023" speaker_id="1253" is_mep="True" mode="spoken" role="Presidente">
      <p sl="unknown">Chi desidera esprimersi contro la richiesta?</p>
    </intervention>
    <intervention id="3-024" speaker_id="4514" name="Andrew Duff" is_mep="True" mode="spoken">
      <p sl="en">a nome del gruppo ALDE . – Signor Presidente, la commissione ha approvato la relazione Jäätteenmäki sul rafforzamento dei poteri del Mediatore con 19 voti favorevoli e nessun voto contrario.</p>
      <p sl="en">Si tratta di un argomento di cui discutiamo da tempo e mi sembra alquanto insolito, e a dire il vero deplorevole, che i gruppi PSE e PPE-DE ora abbiano il timore di affrontare l’importante questione del Mediatore.</p>
      <p sl="en">La trasparenza del Parlamento dipende dal miglioramento dello statuto del Mediatore europeo. La Presidenza chiede di concludere rapidamente la questione ed esorto vivamente il Parlamento ad attenersi all’ordine del giorno approvato.</p>
    </intervention>
    <intervention id="3-025" speaker_id="1253" is_mep="True" mode="spoken" role="Presidente">
      <p sl="unknown">L’ordine dei lavori è così fissato.</p>
    </intervention>
  </section>
  <section id="creitem16" title="16. Benvenuto">
    <intervention id="3-027" speaker_id="1253" is_mep="True" mode="spoken" role="Presidente">
      <p sl="unknown">Ho ora il piacere di porgere il benvenuto in tribuna d’onore a una delegazione di alti rappresentanti del parlamento turco, composta da Nihat Ergün, vicepresidente del partito AK, Yaşar Yakiş presidente della commissione di armonizzazione dell’UE, e Sait Açba, presidente della commissione di pianificazione e bilancio, venuti a Bruxelles per un viaggio di studio di tre giorni.</p>
      <a text="(Applausi)"/>
      <p sl="unknown">Vi auguriamo un piacevole soggiorno e utili discussioni con i rappresentanti di Parlamento, Commissione e Consiglio. Un caloroso benvenuto al Parlamento europeo!</p>
    </intervention>
  </section>
  <section id="creitem17" title="17. Turno di votazioni">
    <intervention id="3-029" speaker_id="1253" is_mep="True" mode="spoken" role="Presidente">
      <p sl="unknown">L’ordine del giorno reca il turno di votazioni.</p>
      <a text="(Per i risultati e ulteriori dettagli sulle votazioni: vedasi processo verbale)"/>
    </intervention>
  </section>
  <section id="creitem18" title="17.1. Approvazione della designazione di Androula Vassiliou quale membro della Commissione europea (B6-0139/2008&#10;) (votazione)">
    <intervention id="3-032" speaker_id="1164" name="Bruno Gollnisch" is_mep="True" mode="spoken">
      <p sl="fr">Signor Presidente, la prego di scusarmi; forse mi sbaglio, ma credevo che le votazioni relative alle persone dovessero rimanere segrete, diversamente da quanto è successo in questa circostanza. Forse, però, trattandosi di membri della Commissione, in questo caso non è così; non so. Ad ogni modo, questa è stata una votazione pubblica, poiché le luci dei colleghi si sono accese in maniera diversa a seconda che abbiano votato a favore, contro o si siano astenuti.</p>
    </intervention>
    <intervention id="3-033" speaker_id="1253" is_mep="True" mode="spoken" role="Presidente">
      <p sl="unknown">Onorevole Gollnisch, la seconda parte della sua conclusione è assolutamente esatta: si è trattato di una votazione per appello nominale, la cui caratteristica precipua è proprio quella di permettere di conoscere le modalità di voto di ciascun deputato.</p>
    </intervention>
  </section>
  <section id="creitem19" title="18. Libano (discussione)">
    <intervention id="3-035" speaker_id="1253" is_mep="True" mode="spoken" role="Presidente">
      <p sl="unknown">L’ordine del giorno reca le dichiarazioni del Consiglio e della Commissione sulla situazione in Libano.</p>
    </intervention>
    <intervention id="3-036" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio. − Onorevoli deputati, per quanto riguarda la situazione in Libano, le attività diplomatiche dell’Unione europea e degli Stati membri restano incentrate sulla promozione della causa della pace, della stabilità, dello sviluppo economico e del rispetto dei diritti umani in Libano.</p>
      <p sl="sl">I nostri sforzi sono volti a mantenere e a rafforzare la sovranità, l’indipendenza politica, l’integrità territoriale, l’unità e la stabilità del Libano. L’Unione europea sostiene le istituzioni democratiche libanesi e il governo legittimo del Primo Ministro, Fouad Siniora.</p>
      <p sl="sl">Tuttavia, siamo preoccupati dalla lunga paralisi delle istituzioni libanesi, che si protrae dal novembre 2006 e che si è ulteriormente aggravata quando, nel novembre 2007, la carica presidenziale è divenuta vacante.</p>
      <p sl="sl">Oltre a essere il principale donatore finanziario del Libano, l’Unione europea sta dispiegando un’intensa attività diplomatica anche per trovare una soluzione alla paralisi politica del paese.</p>
      <p sl="sl">In tale contesto sosteniamo gli sforzi compiuti da ONU, Arabia saudita e Lega araba. L’Unione europea ha pertanto appoggiato il piano in tre punti unanimemente adottato dai ministri degli Esteri della Lega araba. Com’è noto, questo piano prevede l’immediata elezione di un presidente, la formazione di un governo di unità nazionale e l’adozione di una nuova legge elettorale.</p>
      <p sl="sl">Pur esprimendo il loro sostegno a questo piano, i partiti politici libanesi hanno pareri divergenti in merito alla sua attuazione. Esistono due ostacoli principali alla realizzazione della proposta. Il primo è interno, poiché i partiti non riescono a raggiungere un accordo riguardo alla loro rappresentanza nel governo, alla distribuzione degli incarichi ministeriali e alla nuova legge elettorale. Il secondo ostacolo riguarda la Siria, che rifiuta di rinunciare alla sua influenza in Libano.</p>
      <p sl="sl">Nonostante tutto, al momento il piano della Lega araba resta l’unica iniziativa in grado di contribuire al superamento dell’impasse politica nel paese. Ci auguriamo che il Segretario generale della Lega araba, Amr Moussa, prosegua gli sforzi volti a risolvere la situazione attuale. A tale proposito potrà fare pieno affidamento sul sostegno dell’Unione europea.</p>
      <p sl="sl">Purtroppo, il recente Vertice della Lega araba svoltosi a Damasco alla fine di marzo non ha prodotto i risultati sperati, necessari a risolvere la situazione. Il Libano ha manifestato la propria protesta per l’interferenza della Siria nella procedura di elezione presidenziale non inviando il proprio rappresentante al vertice.</p>
      <p sl="sl">A tale proposito, vorrei sottolineare l’impegno dell’Unione europea a rispettare i pareri espressi in diverse risoluzioni del Consiglio di sicurezza delle Nazioni Unite.</p>
      <p sl="sl">Un’altra dimostrazione del sostegno accordato dall’Unione europea agli sforzi delle Nazioni Unite è la sua partecipazione alla missione dell’ONU in Libano. La forza militare presente in Libano, infatti, è costituita principalmente da unità provenienti dagli Stati membri. Nonostante diversi attentati, durante i quali sei membri del contingente spagnolo hanno perso la vita e tre soldati irlandesi sono rimasti feriti, la missione è riuscita e nell’agosto 2007 è stata prorogata per un altro anno.</p>
      <p sl="sl">Gli Stati membri dell’Unione europea sostengono altresì l’istituzione del Tribunale speciale delle Nazioni Unite per il Libano, che avrà sede nei Paesi Bassi.</p>
      <p sl="sl">Vale inoltre la pena di ricordare che nel 2007 è entrato in vigore il piano d’azione UE-Libano. Questo strumento costituisce un aggiornamento della cooperazione attuale nel quadro del Comitato euromediterraneo per il processo di Barcellona, e le attività previste in quest’ambito sono già iniziate.</p>
    </intervention>
    <intervention id="3-037" speaker_id="photo_generic" name="Olli Rehn" is_mep="True" mode="spoken">
      <p sl="en">Membro della Commissione. − Signor Presidente, desidero innanzitutto ringraziare il Parlamento per avere iscritto il Libano all’ordine del giorno odierno. Molti altri sviluppi in Medio Oriente – in particolare quanto avvenuto a Gaza – hanno recentemente richiamato la nostra attenzione, ma questo non deve farci dimenticare l’importanza strategica del Libano per la regione e come partner dell’Europa.</p>
      <p sl="en">La situazione in cui versa attualmente il Libano è molto preoccupante. La profonda crisi politica continua: il 24 marzo, la sessione parlamentare per l’elezione di un presidente è stata rinviata per la diciassettesima volta dal novembre 2007. Nemmeno il Vertice della Lega araba di Damasco è riuscito a fornire una soluzione.</p>
      <p sl="en">Se la situazione inerente la sicurezza è rimasta relativamente calma, senza incidenti di rilievo, la tensione e l’ansia tra i cittadini sono aumentate. Con il protrarsi della crisi politica, potrebbero verificarsi episodi di violenza in qualsiasi momento, con conseguenze imprevedibili per il paese e la sua popolazione.</p>
      <p sl="en">Le indicazioni secondo cui gli Hezbollah ricostituiscono la loro capacità militare dal 2006 sono preoccupanti, soprattutto alla luce delle recenti minacce contro Israele, dopo la morte di Imad Mugniyeh. Il protrarsi della crisi, inoltre, sta avendo un impatto molto negativo sulla situazione socioeconomica in Libano.</p>
      <p sl="en">Come sapete, l’Europa si adopera per aiutare il Libano su diversi fronti: restiamo il maggiore contributore dell’UNIFIL e l’Unione europea è anche stata il principale donatore alla Conferenza di Parigi III. Sosteniamo fermamente l’iniziativa della Lega araba da quando è stata avviata, nel gennaio 2008, e i nostri strumenti comunitari ci hanno permesso di fornire una risposta mirata ad alcune delle sfide più importanti.</p>
      <p sl="en">La politica europea di vicinato è diventata un importante strumento per sostenere il processo di riforma del Libano e contribuire alla stabilizzazione economica e sociale, benché gli sforzi di riforma siano stati severamente ostacolati dall’attuale stallo politico.</p>
      <p sl="en">Quali sono le nostre priorità per l’immediato futuro? La nostra principale priorità resta il mantenimento del sostegno all’attuazione dell’iniziativa della Lega araba. Nonostante tutte le difficoltà, questa iniziativa gode di ampio sostegno e al momento rappresenta l’unica opzione per trovare una soluzione. Una data importante nel processo sarà il 22 aprile, quando è prevista la prossima sessione di elezione presidenziale.</p>
      <p sl="en">Recentemente è stata proposta l’idea di organizzare un vertice speciale sul Libano nel quadro della Lega araba. Se si concretizzerà, dovremo valutare il modo migliore per sostenere questa iniziativa. Occorre tuttavia rilevare che attualmente è la Siria a detenere la Presidenza della Lega araba.</p>
      <p sl="en">Altrettanto essenziale, anzi, cruciale, è un chiaro e continuo impegno alla piena attuazione delle risoluzioni del Consiglio di sicurezza sul Libano. Le prossime relazioni di attuazione sulle risoluzioni del Consiglio di sicurezza dell’ONU nn. 1559 e 1701 – che saranno pubblicate rispettivamente a maggio e luglio 2007 – saranno quindi pietre miliari fondamentali.</p>
      <p sl="en">Dobbiamo inoltre proseguire gli sforzi volti a mantenere lo slancio nel processo di pace in Medio Oriente, che ha un impatto sul Libano. Resto in stretto contatto con i partner del Quartetto e sono impaziente di assistere alla conferenza sul Medio Oriente programmata dal Parlamento europeo nel corso dell’anno.</p>
    </intervention>
    <intervention id="3-038" speaker_id="2002" name="José Ignacio Salafranca Sánchez-Neyra" is_mep="True" mode="spoken">
      <p sl="es">a nome del gruppo PPE-DE . – Signor Presidente, come ci hanno comunicato i rappresentanti della Presidenza in carica del Consiglio e della Commissione, e come ci è stato riferito ieri dall’Alto rappresentante Solana in seno alla commissione per gli affari esteri, il recente Vertice della Lega araba di Damasco non ha prodotto alcun risultato, per usare un’espressione diplomatica.</p>
      <p sl="es">Questa è ormai la diciassettesima volta che il presidente del parlamento libanese, Nabih Berri, rinvia la votazione prevista per l’elezione del presidente. La decisione non è stata presa sia per la mancanza di consenso sulla figura del candidato alla presidenza, che, come tutti sanno, è un cristiano maronita, sia per la mancanza di consenso sulla persona – il capo dell’esercito, Michel Suleiman. E’ quanto abbiamo potuto constatare come eurodeputati della delegazione recatasi a Damasco con il vice Primo Ministro, il ministro degli Esteri e i rappresentanti dei partiti dell’opposizione libanesi, come Hezbollah e Amal .</p>
      <p sl="es">Il problema, signor Presidente, si riduce semplicemente alla distribuzione del potere; si tratta di stabilire minoranze di blocco in seno al Consiglio dei ministri libanese e di assegnare gli incarichi di capo dei servizi segreti e di capo dell’esercito. Tutta questa situazione, come ha giustamente affermato il Commissario, pregiudica gravemente la credibilità, il funzionamento e l’immagine internazionale del paese.</p>
      <p sl="es">Vogliamo quindi che il Parlamento europeo inviti le attuali forze di opposizione a trovare una soluzione, anteponendo gli interessi superiori del paese a questi problemi interni, affinché sia possibile continuare a lavorare, come abbiamo fatto nella missione di osservazione elettorale dell’UE promossa dalla Commissione, a favore di un Libano sovrano, democratico, libero, autonomo, che possa essere costruito in condizioni di pace.</p>
    </intervention>
    <intervention id="3-039" speaker_id="1065" name="Pasqualina Napoletano" is_mep="True" mode="spoken">
      <p sl="it">a nome del gruppo PSE. – Signor Presidente, onorevoli colleghi, in Libano si torna a parlare di guerra. Lo stallo della situazione politica, che ha comportato già ventisette rinvii della convocazione del Parlamento per eleggere il Presidente della Repubblica, può senz’altro degenerare, facendo ancora una volta del Libano il terreno di scontro interarabo e quello che oppone, per ora in modo latente, Iran e Hezbollah ad Israele.</p>
      <p sl="it">Il Vertice della Lega araba a Damasco, come è stato ricordato, è fallito. Tuttavia, ferve l’attività esterna del capo del governo Siniora e del presidente del Parlamento Berry. Due diplomazie che definirei parallele, e fino ad ora non comunicanti, che ben rappresentano il dialogo tra sordi che si trascina da mesi tra maggioranza ed opposizione.</p>
      <p sl="it">A mio avviso, ogni tentativo di contribuire alla soluzione della crisi libanese deve necessariamente tenere insieme il contesto interno e quello internazionale. Infatti, ciascuna forza libanese ha riferimento forte all’esterno del paese, riferimenti più o meno vincolanti. In questo contesto sarà importante valutare i risultati del Vertice in corso oggi a Sharm el Sheikh tra Egitto e Arabia Saudita. Sarebbe utile arrivare presto alla convocazione di una riunione straordinaria dei ministri della Lega araba, così come richiesta dal premier Siniora, per cercare di portare Damasco su un terreno rispettoso dell’indipendenza del Libano.</p>
      <p sl="it">In questo quadro però non ometterei l’analisi sulla situazione economico-sociale veramente singolare, poiché nonostante la crisi che è seguita alla guerra, il Libano ha avuto una crescita del PIL del 4% nel 2007. Tuttavia, la situazione sociale è pesantissima. Il 7 maggio, infatti, è stato proclamato lo sciopero generale da parte dei sindacati per l’adeguamento dei minimi salariali, mentre secondo i dati delle Nazioni Unite un milione di libanesi su quattro milioni di popolazione vive al di sotto della soglia di povertà: 2 dollari al giorno.</p>
      <p sl="it">Se vogliamo aiutare a trovare una soluzione facciamo sì che la data del 22 aprile prossimo non passi invano, anche perché in ogni caso il 21 di agosto prossimo sembra essere una data invalicabile. E’ quella infatti che il candidato alla Presidenza della Repubblica ha indicato per le sue dimissioni da capo delle forze armate, a causa dei raggiunti limiti di età. Se per quella data la crisi non troverà soluzione, essa travolgerà anche l’esercito, oltre a logorare definitivamente la candidatura del generale Suleyman.</p>
      <p sl="it">Vorrei concludere con le parole del premier Siniora: “Il Libano non può essere governato a partire da Damasco, ma neanche contro Damasco”. A me sembra questa una posizione equilibrata, un riferimento anche per l’iniziativa dell’Unione europea. </p>
    </intervention>
    <intervention id="3-040" speaker_id="1002" name="Marco Pannella" is_mep="True" mode="spoken">
      <p sl="it">a nome del gruppo ALDE . – Signor Presidente, onorevoli colleghi, sarei quasi totalmente d’accordo con l’intervento che mi ha preceduto della collega Napoletano. Dico quasi perché ritengo che in definitiva noi dobbiamo tener presente certo Damasco, certo altre capitali, ma quello che dobbiamo tener presente è che nel Libano sono a confronto, oggi sotto forme apparentemente nuove, una politica che si è espressa attraverso il sistematico assassinio degli avversari. Quanto più popolari essi fossero, tanto più la serie di assassini ha riguardato l’ex leader comunista, ha riguardato tutti quanti.</p>
      <p sl="it">Noi quindi possiamo certo essere attenti alla dimensione – e dobbiamo esserlo – diplomatica, ma se non abbiamo presente che in questo Medio Oriente, come nell’Europa degli anni ‘37, ‘38 e ‘39, si confrontano da una parte una politica assassina e dall’altra una realtà politica di assassinati e vittime nel nome della libertà anche dei nemici, credo che noi non avremo la bussola che può essere data solo da una Europa che ricordi di essere lei stessa salvata dalla rinuncia alle sovranità nazionali, per le quali noi non abbiamo avuto in questi anni guerre europee, se non in Jugoslavia e altrove, perché l’imperativo è stato quello, che deve esserci anche in Medio Oriente, di qualcosa che sia fondato sulla libertà, sui diritti delle persone contro il ricatto ostracistico proprio di tutte quante le dittature degli anni Trenta, e oggi in Medio Oriente come in Estremo Oriente.</p>
    </intervention>
    <intervention id="3-041" speaker_id="28358" name="Konrad Szymański" is_mep="True" mode="spoken">
      <p sl="pl">a nome del gruppo UEN. – Signor Presidente, ovviamente abbiamo un’influenza limitata sulla situazione in Libano. Ciononostante, sembra che non abbiamo fatto tutto il possibile per impedire la destabilizzazione del paese da parte degli Hezbollah . Questa organizzazione è responsabile degli attentati terroristici compiuti in Libano, compresi quelli del gennaio 2008, volti a colpire aree sotto la giurisdizione dell’UNIFIL. Quello di Hezbollah è un esercito privato che, con il sostegno di Iran e Siria, sta distruggendo un paese che un tempo era fiorente. Occorre pertanto aggiungere al più presto Hezbollah all’elenco europeo delle organizzazioni terroristiche. Questo è l’unico modo che abbiamo per bloccare effettivamente le sue attività tra i cittadini islamici in Europa. Questo è l’unico modo che abbiamo per bloccare l’afflusso di denaro europeo a favore di tale organizzazione.</p>
      <p sl="pl">Vale la pena di cogliere questa occasione anche per ricordare lo scandaloso contratto energetico firmato da Svizzera e Iran. I politici svizzeri possono stare certi che i terroristi che operano in Libano usufruiscono anche di questo denaro.</p>
    </intervention>
    <intervention id="3-042" speaker_id="28345" name="David Hammerstein" is_mep="True" mode="spoken">
      <p sl="es">a nome del gruppo Verts/ALE. – Grazie, signor Presidente. Vorrei rivolgere un suggerimento concreto al Presidente Pöttering, chiedendogli di proporre di invitare diversi leader parlamentari libanesi qui al Parlamento europeo per discutere le proposte della Lega araba e incoraggiare un esercizio di diplomazia parlamentare, in modo da non rimanere impassibili dinanzi a una situazione in cui i libanesi sono diventati pedine di un gioco geopolitico che è estremamente pericoloso, sia per loro che per il processo di pace in Medio Oriente.</p>
      <p sl="es">Questa proposta potrebbe essere formulata nel corso delle prossime settimane; infatti, non possiamo restare impassibili dinanzi al deterioramento della situazione in Libano, e la democrazia libanese è uno degli anelli più deboli in Medio Oriente.</p>
      <p sl="es">Non possiamo permettere che la crisi tra Iran e Stati Uniti e tra Iran e Israele trasformi il Libano in un campo di battaglia in cui tutte le parti risultano perdenti.</p>
      <p sl="es">Dobbiamo sostenere l’iniziativa della Lega araba a favore di un impegno per l’elezione di un nuovo presidente.</p>
      <p sl="es">Non possiamo allentare il nostro sostegno al Tribunale internazionale riguardo all’omicidio di Rafik Hariri. Siamo alquanto preoccupati dal ritardo delle indagini, che rende difficile proteggere i testimoni chiave del caso, come il siriano Mohammed al-Siddiq, scomparso di recente.</p>
      <p sl="es">L’Unione europea deve esercitare la massima pressione affinché Siria e Iran smettano di ostacolare la soluzione del conflitto politico libanese e appoggino la proposta della Lega araba sull’elezione di un nuovo presidente.</p>
      <p sl="es">Siamo inoltre preoccupati dal costante contrabbando di armi nel paese, volto ad armare una milizia illegale. L’esercito libanese deve avere il monopolio sull’attività militare e controllare il suo territorio.</p>
    </intervention>
    <intervention id="3-043" speaker_id="28975" name="Vittorio Agnoletto" is_mep="True" mode="spoken">
      <p sl="it">a nome del gruppo GUE/NGL. – Signor Presidente, onorevoli colleghi, il popolo libanese e la società civile democratica di quel paese sono vittime di una crisi politica decisa altrove.</p>
      <p sl="it">Da una parte gli Stati Uniti che non esitano a giocare la carta libanese contro la Siria e gli Hezbollah in funzione filoisraeliana, per cercare di normalizzare un’area sconvolta dalla loro guerra illegale contro l’Iraq e per consolidare il potere militare dello Stato israeliano. Non possono permettersi di perdere il Libano. Dall’altra parte l’Iran, la Siria e i loro regimi alleati che giocano in Libano una partita per la loro supremazia politica, militare, nucleare e regionale. Non importa se ciò significa il massacro, anche fisico, dei libanesi. Neanche loro intendono perdere il Libano.</p>
      <p sl="it">Il ruolo dell’Unione europea non è schierarsi con l’uno o con l’altro attore nello scacchiere internazionale. Noi europei dobbiamo fare il possibile per cercare di mantenere politicamente unito il Libano, proteggendo la sua sovranità e favorendo il dialogo tra la coalizione governativa, gli Hezbollah e il generale Aun a cominciare dalle elezioni presidenziali. L’eletto deve essere un candidato gradito alle due parti. Questo è il Libano. La natura multiconfessionale laica di quel paese è un bene prezioso per l’intera comunità internazionale e in particolare per l’Europa.</p>
    </intervention>
    <intervention id="3-044" speaker_id="4507" name="Bastiaan Belder" is_mep="True" mode="spoken">
      <p sl="nl">a nome del gruppo IND/DEM . Signor Presidente, da dove iniziare per sbloccare la permanente impasse politica in Libano? La risposta è davvero di una semplicità disarmante e sono convinto che anche Consiglio e Commissione ne sono ben consapevoli. In ogni caso, la mia risposta chiara è questa: occorre iniziare dal disarmo degli Hezbollah . Un’organizzazione estremamente efficiente e bene armata, al di fuori dei mezzi ufficiali di esercizio del potere delle autorità giuridiche, sta ostruendo il normale funzionamento delle istituzioni statali libanese e finora ha anche bloccato un impegno politico nazionale.</p>
      <p sl="nl">Le risposte semplici alle crisi internazionali sono spesso difficili da mettere in pratica. Questo vale senz’altro anche per l’urgente disarmo degli Hezbollah ; dopo tutto, incombe lo spettro di una rinnovata guerra civile. D’altro canto, la permanente posizione di potere militare degli Hezbollah garantisce la costante influenza negli affari interni dei suoi due grandi sponsor , la Siria e la Repubblica islamica dell’Iran. Questa situazione ha un’ovvia conseguenza: la minaccia concreta di un ennesimo scontro violento con il vicino Israele. Inoltre, il collegamento con l’irriducibile corso nucleare intrapreso attualmente dall’Iran è evidente.</p>
      <p sl="nl">Consiglio e Commissione, quale soluzione fornirà l’Europa a questo dilemma libanese?</p>
      <p sl="nl">Signor Presidente, ho un’altra breve domanda. Secondo le notizie pubblicate oggi sulla stampa statunitense, uno Stato membro, la Bulgaria, sta incanalando i proventi del traffico di stupefacenti a favore degli Hezbollah . Vorrei sapere dal Consiglio qual è la situazione. Uno Stato membro dell’UE che destina il denaro ricavato dal traffico di stupefacenti agli Hezbollah : mi sembra un problema particolarmente grave.</p>
    </intervention>
    <intervention id="3-045" speaker_id="4482" name="Rodi Kratsa-Tsagaropoulou" is_mep="True" mode="spoken">
      <p sl="el">Signor Presidente, signor Commissario, signor Presidente in carica del Consiglio, onorevoli colleghi, il dibattito odierno è per me fonte di grande soddisfazione. Nonostante tutti i tentativi e tutte le iniziative degli organismi europei, credo che stiamo agendo come se avessimo abbandonato al suo destino un popolo intrappolato in un susseguirsi di crisi politiche.</p>
      <p sl="el">Affrontiamo la situazione in modo maldestro. Sembriamo non renderci conto che la situazione in Libano è collegata alle sfide in Medio Oriente e che tali sfide sono cruciali per la sicurezza e la pace internazionali nonché per i piani strategici dell’UE nel Mediterraneo e in Medio Oriente.</p>
      <p sl="el">Credo che il Parlamento europeo debba capire chiaramente che, in seno all’UE, dobbiamo rispettare gli impegni assunti nell’ambito del partenariato con il Libano. Siamo quindi tenuti ad appoggiare il governo legalmente eletto, che si è formato dopo le ultime elezioni nel rispetto dei requisiti costituzionali e che oggi è oggetto di attacchi e minacce.</p>
      <p sl="el">Dobbiamo dimostrare il nostro sostegno con i fatti. Come ha affermato anche l’onorevole Napoletano, non eroghiamo abbastanza risorse perché vogliamo un risultato che risolva la crisi e metta fine all’insicurezza. Per ottenere tale risultato è necessario che le istituzioni funzionino. Il parlamento deve lavorare come sede di dialogo democratico e controllo statale; deve dare voce alla diversità che è una parte essenziale dell’identità del Libano.</p>
      <p sl="el">Un determinato parlamento è ancora chiuso, non solo per l’elezione del presidente della repubblica, ma per ogni attività. Per riuscire a trovare una via d’uscita alla crisi, occorre eleggere immediatamente il presidente della repubblica e formare un nuovo governo ai sensi della costituzione. Le decisioni non spettano alle forze regionali, in competizione l’una con l’altra, come sembra avvenire attualmente nel caso dell’elezione presidenziale. Dobbiamo inoltre dimostrare il nostro sostegno ai libanesi che cercano la verità dietro gli omicidi politici. Centinaia di migliaia di persone dimostrano per le strade, sventolando striscioni su cui campeggia la frase “Vogliamo la verità”.</p>
      <p sl="el">Noi come Unione europea dobbiamo agire in maniera più efficace e strategica nella regione. Dobbiamo promuovere responsabilità e interessi autentici. Dobbiamo altresì individuare possibili soluzioni e la pace nei paesi della regione e negli Stati arabi. Non devono mancare comprensione e dialogo nazionale.</p>
      <p sl="el">Vorrei concludere con una nota di ottimismo. Credo che le forze politiche abbiano agito in maniera responsabile: la situazione sarebbe potuta sfociare in una guerra civile e in un colpo di Stato, ma questo non è accaduto. Sfruttiamo quindi al massimo questi elementi positivi.</p>
    </intervention>
    <intervention id="3-046" speaker_id="4309" name="Béatrice Patrie" is_mep="True" mode="spoken">
      <p sl="fr">Signor Presidente, onorevoli colleghi, come presidente della delegazione per le relazioni con i paesi del Mashrek, sono lieta che all’ordine del giorno di oggi pomeriggio figuri un dibattito sul Libano.</p>
      <p sl="fr">La crisi in cui versa questo paese da diversi mesi va ovviamente oltre le sfide di una semplice elezione presidenziale o della formazione di un governo. Sappiamo che a essere in causa sono le fondamenta stesse del sistema politico, basate sul sottile equilibrio tra le diverse confessioni religiose del mosaico libanese.</p>
      <p sl="fr">A essere in gioco è anche il posto che il Libano spera di occupare sulla scena regionale. Vuole essere una portaerei degli Stati Uniti e dei loro alleati nella regione o l’avamposto di una cosiddetta mezzaluna sciita? Non credo che il Libano sia davvero costretto a scegliere tra l’asse americano e l’asse siro-iraniano. L’unico campo possibile per il Libano è quello del Libano stesso.</p>
      <p sl="fr">Non spetta certo all’Unione europea interferire negli affari interni libanesi. L’Europa non deve sostenere una coalizione o l’altra. Ciò che può fare l’Unione europea è fungere da mediatore, aiutare i partiti libanesi a ritrovare un minimo di fiducia gli uni negli altri – elemento essenziale per il raggiungimento di un eventuale accordo – e offrire i suoi buoni uffici per avviare un processo di comprensione e compromesso.</p>
      <p sl="fr">Facciamo bene a sostenere il piano della Lega araba basato su un triplice consenso: un presidente, un governo di unità nazionale e una riforma della legge elettorale che garantisca un’equa rappresentanza di tutte le componenti della società libanese. Questa è la conditio sine qua non per la secolarizzazione politica prevista dagli accordi di Taif e auspicata da una crescente maggioranza del popolo libanese.</p>
      <p sl="fr">Dobbiamo sostenere ogni iniziativa finalizzata al raggiungimento di questo obiettivo. A tale proposito, la proposta di Nabih Berri, presidente del parlamento libanese, che suggerisce di rilanciare il dialogo nazionale, costituisce un segnale positivo. Proprio come facciamo da diversi anni, dobbiamo continuare a sostenere un Libano che vuole essere sovrano, unito e finalmente in pace con se stesso.</p>
    </intervention>
    <intervention id="3-047" speaker_id="1973" name="Carlos Carnero González" is_mep="True" mode="spoken">
      <p sl="es">Signor Presidente, ho l’impressione che una delle poche volte in cui i deputati libanesi eletti nel 2005 hanno potuto agire liberamente è stata quando, di recente, hanno partecipato alla sessione plenaria dell’Assemblea parlamentare euromediterranea ad Atene; essere un membro del parlamento libanese, infatti, è senza dubbio molto rischioso, come gli eventi hanno tragicamente dimostrato.</p>
      <p sl="es">Penso che qualcuno voglia farci credere che non c’è soluzione per il Libano e che quindi il Libano non può esistere come Stato indipendente, sovrano e democratico. Dobbiamo contrastare questa posizione sostenendo le istituzioni libanesi, sostenendo il piano della Lega araba ed esigendo la rimozione degli eventuali ostacoli che vengono frapposti al raggiungimento della pace e del consenso nel paese.</p>
      <p sl="es">L’Europa non si è disinteressata al Libano; vorrei ricordare all’intera Assemblea la presenza militare europea nella missione UNIFIL 2, che è cospicua e tra le cui fila, come ci ha ricordato il Consiglio, si sono registrati diversi morti e feriti.</p>
      <p sl="es">La nostra presenza politica è pari a questa presenza militare. Abbiamo alcuni limiti, ma, entro tali limiti di capacità, dobbiamo chiedere alle forze esterne alla regione e ai libanesi di giungere a un accordo, perché senza di loro sarà impossibile realizzare lo sviluppo socioeconomico a favore dei cittadini e della pace in Medio Oriente.</p>
    </intervention>
    <intervention id="3-048" speaker_id="4260" name="Eija-Riitta Korhola" is_mep="True" mode="spoken">
      <p sl="en">Signor Presidente, il recente vertice arabo è stato più apparenza che sostanza. Non è riuscito a risolvere le questioni importanti a causa dell’assenza di attori chiave.</p>
      <p sl="en">Alla luce della crisi politica del Libano e della situazione della sicurezza, in costante peggioramento, l’UE deve migliorare il dialogo politico e favorire un ritorno allo Stato di diritto e alla democrazia. Benché tra le priorità del piano d’azione UE-Libano figuri l’effettiva attuazione degli impegni internazionali del Libano in materia di diritti dell’uomo e libertà fondamentali, non è stato compiuto quasi alcun progresso. Istituzioni statali disfunzionali e il peggioramento dell’economia hanno suscitato preoccupazione e proteste tra i cittadini. Anche il recente sciopero degli insegnanti risulta inefficace in assenza di istituzioni statali reattive.</p>
      <p sl="en">La situazione politica attuale mette a repentaglio l’agenda di riforma della politica europea di vicinato (PEV), ma la PEV può fungere da catalizzatore del dibattito politico orientandolo su discussioni tematiche anziché su discussioni incentrate sul potere. Il partenariato PEV premia i progressi compiuti. Il Libano non è lo studente migliore in materia di apprendimento e cooperazione con la PEV, ma non possiamo consentire l’adozione di tale politica come se si trattasse di una scelta strategica.</p>
    </intervention>
    <intervention id="3-049" speaker_id="28178" name="Miroslav Mikolášik" is_mep="True" mode="spoken">
      <p sl="sk">Come membro della delegazione Euromed/processo di Barcellona, seguo da vicino la questione del Libano e mi spiace dire che, nonostante il Libano abbia un parlamento di maggioranza, una maggioranza legittima, tale maggioranza è vittima di intimidazioni e il parlamento non si riunisce affatto.</p>
      <p sl="sk">Dopo l’omicidio di Rafik Hariri, che era conosciuto e rispettato, non si è ancora tenuta un’elezione presidenziale e il paese intero è incapace di trovare una soluzione politica a questa complicata situazione. I deputati al parlamento libanese che ho incontrato di recente, sia ad Atene, in occasione dell’ultima riunione Euromed, sia qui a Bruxelles, ci hanno detto quanto sia terribile la situazione per loro. In Libano si ha la sensazione che in pratica la Siria detenga il potere politico sul paese, in particolare sul Libano meridionale, area messa quotidianamente a rischio dal lancio di missili su Israele da parte degli Hezbollah . L’Iran appoggia la situazione e non credo che quest’asse sia disposto ad accogliere cambiamenti democratici.</p>
      <p sl="sk">Vorrei esortare i colleghi e tutti i presenti, sia in seno al Consiglio che al Parlamento, a adottare misure volte a fornire assistenza immediata al Libano.</p>
    </intervention>
    <intervention id="3-050" speaker_id="729" name="John Purvis" is_mep="True" mode="spoken">
      <p sl="en">Signor Presidente, anch’io sono membro della delegazione per le relazioni con i paesi del Mashrek, e il Libano versa davvero in una situazione tragica.</p>
      <p sl="en">Devo però dire a Consiglio e Commissione che, ascoltandovi, oggi pomeriggio sono rimasto a dir poco colpito dalla sorta di impotenza che ha caratterizzato i vostri interventi. State scaricando le vostre responsabilità su un’altrettanto impotente Lega araba.</p>
      <p sl="en">Non sembriamo compiere alcun progresso, e penso che l’Europa potrebbe svolgere un ruolo molto più determinante, non solo in Libano, ma nell’intera questione mediorientale. Resta alla finestra e non interviene. Per favore, Consiglio e Commissione, possiamo adottare una linea nettamente più decisa sull’intera questione mediorientale da una prospettiva europea, anziché limitarci a indulgere in ipocriti luoghi comuni?</p>
    </intervention>
    <intervention id="3-051" speaker_id="28299" name="Bogusław Sonik" is_mep="True" mode="spoken">
      <p sl="pl">Signor Presidente, vorrei unirmi a quanti sostengono che l’Europa deve proporre un’iniziativa ora e che, sulla scorta del suggerimento dell’onorevole Patrie, presidente della delegazione, dobbiamo offrire alle principali forze libanesi l’occasione di intervenire in seno alla nostra Assemblea e dirci quali sono i veri motivi che ostacolano la convocazione del loro parlamento e l’avvio del processo di elezione presidenziale. Credo che sia necessario dotarsi anche di una politica precisa sulla Siria. La chiave dell’intera politica sul Libano è a Damasco. Non possiamo separare la nostra politica sulla Siria dalla nostra posizione sul Libano.</p>
      <p sl="pl">Se attualmente si parla di negoziati tra Israele e Siria per l’abbandono delle alture del Golan da parte di Israele, una delle condizioni che devono essere obbligatoriamente soddisfatte è il diritto del Libano a essere un paese democratico, e la Siria deve prenderne atto.</p>
    </intervention>
    <intervention id="3-052" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio . − Onorevoli deputati, ho ascoltato con molta attenzione i pareri espressi dagli europarlamentari nel corso del dibattito odierno e vorrei innanzitutto dire che tanto il Parlamento quanto il Consiglio sono ampiamente d’accordo sul fatto che è ormai tempo di superare la situazione di stallo in cui versa il Libano.</p>
      <p sl="sl">Il Consiglio si è adoperato in diverse maniere. Alcuni di voi, tra cui le onorevoli Kratsa-Tsagaropoulou e Napoletano, hanno sottolineato che inviare denaro e risorse finanziarie al Libano non è sufficiente e che limitarsi a eleggere un presidente sarà altrettanto insufficiente.</p>
      <p sl="sl">Questo è vero. L’Unione europea, tuttavia, sta facendo molto di più in Libano e per il Libano. A tale proposito vorrei esprimere la mia gratitudine all’onorevole Carlos Carnero González, che, come me, nel suo intervento introduttivo ha evidenziato il notevole impegno che l’Unione europea ha profuso nell’area della sicurezza con il dispiego delle sue forze militari, un impegno che ha già avuto un costo in termini di vite. Questo, tuttavia, non è ancora abbastanza. La Presidenza del Consiglio europeo conviene sulla necessità che l’Unione europea svolga anche un ruolo politico.</p>
      <p sl="sl">In questa fase non dobbiamo dimenticare l’opportunità offerta dall’iniziativa della Lega araba, che l’Unione europea sostiene, e i continui sforzi compiuti dal suo Segretario generale, Amr Moussa, ai quali dobbiamo accordare il nostro appoggio; l’Unione europea, infatti, li sostiene e continuerà a sostenerli.</p>
      <p sl="sl">Adatteremo le nostre azioni riguardo al Libano per adeguarci all’evolversi degli eventi. Ho già affermato che la sola elezione presidenziale non risolverà tutti i problemi. Occorrerà anche formare un nuovo governo, sarà necessaria una riforma elettorale e, ovviamente, noi continueremo a lottare per la realizzazione di tutti questi obiettivi.</p>
      <p sl="sl">Il fatto è che una soluzione della crisi politica influirà anche sulla situazione economica del paese e, nel compiere questi sforzi, Consiglio e Unione europea continuano a impegnarsi a fornire sostegno al Libano.</p>
      <p sl="sl">Questo è un paese con un potenziale enorme e, pertanto, desideriamo aiutarlo e siamo determinati a fornire tutto l’aiuto possibile affinché il Libano possa raggiungere al più presto la stabilità politica e la piena prosperità economica.</p>
    </intervention>
    <intervention id="3-054" speaker_id="photo_generic" name="Olli Rehn" is_mep="True" mode="spoken">
      <p sl="en">Membro della Commissione . − Signor Presidente, desidero ringraziare i deputati per questo dibattito molto importante e responsabile. Ne riferirò i contenuti alla collega, Commissario Benita Ferrero-Waldner.</p>
      <p sl="en">Mi sembra che noi – ovvero Parlamento, Consiglio e Commissione – siamo sostanzialmente d’accordo sul fatto che continueremo senz’altro a sostenere il nostro partner di lunga data, il Libano, in questa fase molto critica. Alla luce della complessità delle sfide con cui il Libano è attualmente confrontato, è senza dubbio indispensabile che, come Istituzioni europee, coordiniamo il più possibile i nostri sforzi e sfruttiamo appieno le nostre capacità. In passato il Parlamento europeo ha già apportato preziosi contributi alla cooperazione con il Libano. Un buon esempio è la missione europea di osservazione elettorale alle elezioni parlamentari del 2005.</p>
      <p sl="en">Di fatto, uno dei futuri compiti chiave è aiutare la democrazia libanese a diventare più solida per far fronte a sfide come la crisi attuale. La riforma elettorale è un elemento cruciale di ogni iniziativa volta a produrre un impatto duraturo sul sistema politico del Libano. A tale proposito, il Parlamento europeo, con le sue competenze specifiche, potrà – e sono certo che lo farà – svolgere un ruolo fondamentale.</p>
      <p sl="en">E’ anche vero che, come hanno sottolineato diversi oratori, i conflitti nella regione sono interconnessi. Come sapete, Libano e Israele non hanno mai raggiunto un accordo di pace. Il Libano ospita 400 000 profughi palestinesi in parte perché Israele e Palestina non hanno ancora raggiunto un accordo di pace. Parte della ragion d’essere degli Hezbollah è l’occupazione continua delle fattorie di Shebaa da parte di Israele. Dal punto di vista dell’Unione europea, quindi, si può giungere a una soluzione duratura solo adottando un approccio globale al processo di pace. La chiusura di un capitolo del processo di pace si rivelerà utile in altri ambiti, ma un capitolo potrà essere sicuro solo se si compiranno progressi anche in altri. Il raggiungimento di un accordo tra Israele e Siria potrebbe indubbiamente contribuire ad acuire le tensioni in Libano e pertanto abbiamo accordato pieno sostegno all’attuale processo politico. Siamo fiduciosi che a tempo debito i progressi possano estendersi anche ad altri capitoli.</p>
    </intervention>
    <intervention id="3-055" speaker_id="1838" is_mep="True" mode="spoken" role="Presidente">
      <p sl="fr">La discussione è chiusa.</p>
      <p sl="fr">La votazione si svolgerà nel corso della prossima tornata di Strasburgo.</p>
    </intervention>
  </section>
  <section id="creitem20" title="19. Relazione 2007 sui progressi compiuti dalla Croazia – Relazione 2007 sui progressi compiuti dall’ex Repubblica jugoslava di Macedonia (discussione)">
    <intervention id="3-057" speaker_id="1838" is_mep="True" mode="spoken" role="Presidente">
      <p sl="unknown">L’ordine del giorno reca, in discussione congiunta:</p>
      <p sl="unknown">la relazione (A6-0048/2008), presentata dall’onorevole Hannes Swoboda a nome della commissione per gli affari esteri, sulla relazione 2007 sui progressi compiuti dalla Croazia [2007/2267(INI) ] e</p>
      <p sl="unknown">la relazione (A6-0059/2008), presentata dall’onorevole Erik Meijer a nome della commissione per gli affari esteri, sulla relazione 2007 sui progressi compiuti dall’ex Repubblica jugoslava di Macedonia [2007/2268(INI) ].</p>
    </intervention>
    <intervention id="3-058" speaker_id="2295" name="Hannes Swoboda" is_mep="True" mode="spoken" role="relatore">
      <p sl="de">Signor Presidente, onorevoli colleghi, vorrei innanzitutto ringraziare i relatori ombra e in particolare gli altri colleghi che hanno contribuito alla stesura di una relazione valida e molto equilibrata.</p>
      <p sl="de">La mia filosofia su questa relazione è la seguente. Forse potrei citare la visita che ho effettuato alcune settimane fa a Vukovar – che, come vi ricordo, è la città in cui la guerra è stata particolarmente violenta, in cui centinaia di persone sono state trascinate fuori dall’ospedale e uccise. Si tratta di una ferita particolarmente dolorosa per il popolo croato. Ho visitato anche il monumento commemorativo e ho parlato con la popolazione. La ferita è profonda, ma, anziché l’odio o il rifiuto nei confronti della vicina Serbia, è emerso il tentativo di avviare una nuova collaborazione con la popolazione serba locale.</p>
      <p sl="de">Il sindaco si è seduto al tavolo con i rappresentanti serbi e i colleghi degli altri gruppi etnici e insieme hanno rappresentato gli interessi della popolazione locale. Ciò dimostra chiaramente – forse ancor più chiaramente del fatto che il vice Primo Ministro del paese è di origine serba, elemento altrettanto apprezzabile – il grande impegno con cui questo paese ha cercato di superare gli scismi, i conflitti e le guerre del passato e di creare una Croazia moderna.</p>
      <p sl="de">Tutti questi fattori, ovviamente, non risolvono i problemi con cui la Croazia è ancora confrontata. Non risolvono la questione della riforma giudiziaria e dell’amministrazione pubblica, né il problema dell’industria cantieristica – a questo proposito la Croazia ha ancora molto da fare. Pertanto, non è assolutamente vero che siamo pronti a concludere i trattati e i negoziati – non è affatto così. Tuttavia, siamo sulla strada giusta, e questo è un aspetto importante non solo per la Croazia, ma anche per l’intera regione; con l’adesione della Croazia, infatti, si invia un segnale positivo e importante anche alla regione: se assolverete i vostri doveri e le vostre responsabilità, se svolgerete il vostro compito, potrete aderire all’Unione europea. L’Unione europea deve tenere fede a tale impegno, e anche questo è un aspetto che chiariamo nella relazione.</p>
      <p sl="de">Oltre alle riforme interne, sussistono ovviamente talune esigenze e alcuni problemi, anche nelle relazioni con i paesi vicini. Mi è dispiaciuto che si sia unilateralmente deciso di introdurre la Zona di protezione ittico-ambientale. Ovviamente esistevano motivi validi, concreti e oggettivi per provvedere a una gestione ecologica della pesca, ma è stato illogico adottare unilateralmente questa iniziativa promettendo al contempo a Italia e Slovenia che non sarebbe stata intrapresa alcuna azione unilaterale prima di pervenire a una soluzione comune. Ora la Croazia ha preso questa non facile decisione e ha abolito la zona di pesca per gli Stati membri dell’Unione europea.</p>
      <p sl="de">Il Parlamento europeo ritiene che esistano i prerequisiti per superare molte delle impasse che si sono registrate – non intendo discutere in questa sede se fossero giustificate o meno. Chiedo quindi alla Slovenia – il Ministro Lenarčič è qui come rappresentante del Consiglio anziché come ministro sloveno; ha un doppio ruolo istituzionale – e ai colleghi sloveni dell’Assemblea di aiutarci a superare i problemi bilaterali. Come abbiamo sempre affermato, la Croazia deve ovviamente svolgere la propria parte in proposito, ma se vogliamo infondere lo spirito europeo nelle regioni e nelle relazioni bilaterali, abbiamo bisogno di questo aiuto.</p>
      <p sl="de">Da qui deriva anche la proposta contenuta nella relazione – ora lo dico molto informalmente – che una terza persona o una terza istituzione contribuiscano a risolvere il problema. Potremmo parlare di mediazione, di arbitrato o altro, ma il punto essenziale non è questo. L’essenziale è che entrambi i paesi, Croazia e Slovenia, si riuniscano per decidere le condizioni e che accettino la decisione formulata dalla terza istituzione nell’ambito della mediazione. La questione sarà quindi incanalata nella direzione giusta.</p>
      <p sl="de">I problemi frontalieri non possono essere irrisolvibili. Capisco perfettamente l’interesse della Slovenia ad avere accesso al mare. Si tratta di una preoccupazione assolutamente giustificata. Ritengo che questa preoccupazione della Slovenia sia perfettamente conciliabile con gli interessi croati. Non si tratta di un problema insormontabile se non si è profondamente e direttamente coinvolti nella questione.</p>
      <p sl="de">In conclusione, desidero affermare a chiare lettere che avrei preferito se fosse stato possibile concludere i negoziati di adesione con la Croazia nel 2008. Purtroppo, non è più possibile né realistico rispettare questa data. Chiedo quindi ai colleghi di fissare una data realistica, il 2009, per il completamento dei negoziati, affinché il neoeletto Parlamento possa accordare il proprio consenso e sia possibile avviare il processo di ratifica.</p>
      <p sl="de">Se ci impegneremo tutti, la Croazia potrà diventare uno Stato membro dell’Unione europea nel 2011. Questo è un buon obiettivo, un valido obiettivo. Sosteniamolo.</p>
    </intervention>
    <intervention id="3-059" speaker_id="4508" name="Erik Meijer" is_mep="True" mode="spoken" role="relatore">
      <p sl="nl">Signor Presidente, se in futuro i sette Stati dell’ex Jugoslavia entreranno tutti a far parte dell’Unione europea, la loro adesione avverrà in sette date diverse sulla base di sette diverse “tabelle di marcia”. L’adesione in blocco, prima dello smembramento della federazione, sarebbe stata probabilmente più semplice per tutte le parti interessate. La Slovenia è ora uno Stato membro, la Croazia lo diventerà nei prossimi anni e la terza ex Repubblica jugoslava in questione è la Macedonia, che attende l’apertura dei negoziati di adesione fin dal 2005.</p>
      <p sl="nl">Spero che la mia prossima relazione annuale, che presenterò all’inizio del 2009, possa riguardare esclusivamente i normali sviluppi interni in Macedonia, tra cui la tutela dell’ambiente, l’indipendenza dei media , il rafforzamento del sistema giudiziario e la lotta alla corruzione, l’ammodernamento del sistema ferroviario, l’uguaglianza tra le varie confessioni religiose e la libertà negoziale delle associazioni sindacali. Tutto questo sarà possibile se verranno definitivamente risolti i due problemi fonte di discordia che richiamano la maggior parte dell’attenzione. Non siamo ancora giunti a questo punto.</p>
      <p sl="nl">Le relazioni tra le due principali comunità linguistiche sono notevolmente migliorate dal conflitto principale del 2001. L’accordo quadro di Ohrid che ne è seguito, e in particolare l’accordo sulle maggioranze parlamentari qualificate e il decentramento amministrativo, ha apportato un importante contributo al miglioramento delle relazioni reciproche – che tuttavia sono ancora conflittuali –, dando luogo a un temporaneo boicottaggio parlamentare e a una crisi di governo di breve durata.</p>
      <p sl="nl">E’ negli interessi di tutti risolvere quanto prima i problemi sottesi a questa situazione. In uno Stato multietnico, l’assoluta uguaglianza di status delle lingue regionali, anche nella comunicazione amministrativa a livello nazionale, è un simbolo essenziale dell’assoluta uguaglianza fra tutti gli abitanti. La Macedonia può imparare da oltre un secolo di conflitto linguistico in un altro Stato bilingue, il Belgio, che ritardare questo inevitabile risultato provoca solo inutili tensioni. Occorre prendere sul serio il desiderio che tutti possano utilizzare la lingua albanese in qualunque parte del paese.</p>
      <p sl="nl">Purtroppo la maggior parte dell’attenzione va ancora alla questione che, in fase preparatoria, non solo il relatore, ma tutti i relatori ombra credevano dovesse essere risolta rapidamente. Noi tutti ci rifiutiamo di schierarci con qualsivoglia dei pareri divergenti dei due paesi vicini riguardo al significato del nome “Macedonia”.</p>
      <p sl="nl">Per il paese candidato, andando a ritroso di oltre un secolo, la Macedonia è stata, consecutivamente, il nome di un movimento di resistenza contro l’Impero ottomano, di uno Stato federale jugoslavo e di un paese indipendente. Per il suo vicino meridionale, la Grecia, la Macedonia è una parte importante della sua lunga storia nonché il nome della regione circostante la città greca di Salonicco.</p>
      <p sl="nl">La Grecia ha investito ingenti capitali nel suo vicino settentrionale ed è il più fervente sostenitore dell’adesione del paese all’Unione europea. Il fatto che la Grecia abbia rinunciato al tentativo di sostituire il nome “Macedonia” del suo vicino settentrionale con “FYROM”, una sigla assolutamente incomprensibile a tutti, preferendo invece sottolineare che questo Stato non comprende l’intera Macedonia storica, ma solo la parte settentrionale slava e albanese, costituisce un importante passo avanti.</p>
      <p sl="nl">Mi sono sempre opposto al parere secondo cui uno Stato – in particolare un ex paese comunista – debba diventare membro della NATO prima di poter essere ammesso nell’Unione europea. Nel caso della Macedonia, il rifiuto posto il 2 aprile all’ingresso del paese nell’Alleanza atlantica pregiudica le sue possibilità di aderire all’UE nel prossimo futuro. Ogni Stato UE ha l’opportunità di bloccare un aspirante paese membro, anche qualora sia favorevole alla sua adesione in assenza di divergenze di opinione su un particolare importante.</p>
      <p sl="nl">Il paragrafo 37 è quindi fondamentale per questo dibattito. A tale proposito, e di comune accordo con il gruppo del Partito popolare europeo (Democratici cristiani) e dei Democratici europei, il gruppo socialista al Parlamento europeo e il gruppo dell’Alleanza dei Democratici e dei Liberali per l’Europa, questa mattina ho presentato un emendamento di compromesso. Attendo le reazioni ad esso prima del mio secondo intervento.</p>
    </intervention>
    <intervention id="3-060" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio. − Desidero innanzitutto congratularmi con gli onorevoli Swoboda e Meijer per la stesura delle due relazioni sui progressi compiuti dalla Croazia e dall’ex Repubblica jugoslava di Macedonia.</p>
      <p sl="sl">Siamo lieti che il Parlamento europeo abbia iscritto all’ordine del giorno di questa tornata la discussione sui progressi compiuti da entrambi i paesi candidati. La Presidenza slovena, infatti, attribuisce una straordinaria importanza all’integrazione degli Stati dei Balcani occidentali nell’Unione europea.</p>
      <p sl="sl">A tale proposito vorrei ricordarvi che, in occasione della loro riunione informale di fine di marzo, i ministri degli Esteri hanno inviato alla regione dei Balcani occidentali un messaggio positivo in merito alle sue prospettive europee. In un momento in cui la regione versa in una situazione difficile, si tratta a mio avviso di un messaggio gradito e appropriato.</p>
      <p sl="sl">In primo luogo, per quanto riguarda la Croazia, i negoziati di adesione con il paese stanno procedendo come previsto e a questo punto desidero associarmi a quanto dichiarato dall’onorevole Swoboda e dire che, negli ultimi due anni, la Croazia ha compiuto notevoli progressi nell’adempimento dei criteri di adesione.</p>
      <p sl="sl">Finora sono stati aperti sedici capitoli negoziali su trentacinque e due sono già stati provvisoriamente chiusi. Sono previste due conferenze di adesione con la Croazia, una ad aprile e l’altra a giugno e, se tutti i parametri verranno rispettati, in occasione delle due conferenze di adesione verranno anche aperti molti altri nuovi capitoli.</p>
      <p sl="sl">Vorrei sottolineare che la Presidenza slovena è impegnata a proseguire il processo di allargamento dell’Unione europea e a compiere ulteriori progressi a livello negoziale. La dinamica dei negoziati dipende essenzialmente dallo Stato candidato stesso e dai suoi progressi in merito al rispetto dei criteri di adesione, che sono stati stabiliti nell’ambito dei negoziati, nel partenariato per l’adesione riveduto, adottato dal Consiglio dell’Unione europea nel febbraio di quest’anno, nonché in altri atti giuridici.</p>
      <p sl="sl">Lo ripeto, la Croazia ha compiuto notevoli progressi; tuttavia, il fatto è che resta molto da fare. Come ha affermato l’onorevole Swoboda, in futuro occorrerà prestare molta più attenzione all’ulteriore recepimento e all’effettiva attuazione dell’acquis comunitario. La Croazia deve proseguire gli sforzi per l’adempimento dei criteri di adesione e realizzare progressi più rapidi.</p>
      <p sl="sl">In particolare, vorrei citare la riforma giudiziaria e dell’amministrazione, la lotta contro la corruzione, le riforme economiche, i diritti delle minoranze, il rimpatrio dei profughi e la piena cooperazione con il Tribunale penale internazionale per l’ex Jugoslavia.</p>
      <p sl="sl">I documenti che ho citato considerano inoltre fondamentale che la Croazia continui a compiere sforzi volti a instaurare relazioni di buon vicinato con i paesi vicini. Tra questi figura ovviamente l’individuazione di soluzioni per le questioni irrisolte.</p>
      <p sl="sl">Vorrei ora passare all’ex Repubblica jugoslava di Macedonia: come ha affermato l’onorevole Meijer nella sua relazione, questo è l’unico paese a non avere ancora avviato i negoziati di adesione pur godendo dello status di candidato dal 2005.</p>
      <p sl="sl">A nostro avviso, se verranno rispettati i parametri stabiliti, si dovrebbe finalmente riuscire a risolvere il problema nel corso dell’anno. Ecco perché il messaggio contenuto nell’ultimo documento della Commissione europea era che la relazione che presenterà in autunno sui progressi compiuti dall’ex Repubblica jugoslava di Macedonia potrebbe essere favorevole, purché si rispettino le priorità principali. E’ stato inviato un messaggio simile anche in occasione della riunione informale dei ministri degli Esteri svoltasi in Slovenia alla fine di marzo.</p>
      <p sl="sl">Al tempo stesso, non dobbiamo dimenticare che il paese ha già dimostrato la sua importanza per la stabilità della regione. Occorre riconoscere il ruolo svolto dal paese e incoraggiare con segnali positivi l’ex Repubblica jugoslava di Macedonia a mantenere il suo ruolo costruttivo nella regione e a proseguire con le riforme. Uno di questi segnali è il dialogo sulla liberalizzazione dei visti.</p>
      <p sl="sl">Condividiamo il parere dell’onorevole Meijer secondo cui il governo di Skopje sta dando seguito all’accordo quadro di Ohrid, in particolare nell’ambito del decentramento e del livello di rappresentanza delle minoranze etniche nell’amministrazione pubblica. Auspichiamo che si possano compiere quanto prima ulteriori progressi nell’individuazione di soluzioni per le questioni rimanenti, che rivestono una fondamentale importanza per la comunità albanese.</p>
      <p sl="sl">Come paese che detiene la Presidenza del Consiglio UE, la Slovenia incoraggia tutti i partiti politici a intensificare il dialogo politico e la cooperazione sistematica, affinché sia possibile giungere alla prossima fase di adesione all’Unione europea quest’anno.</p>
      <p sl="sl">A tale proposito mi preme sottolineare che siamo profondamente rammaricati che gli ultimi negoziati sulla questione del nome non siano riusciti a produrre i risultati sperati. Deploro inoltre che l’ex Repubblica jugoslava di Macedonia non sia stata invitata a entrare nella NATO. Considerando che il paese ha compiuto notevoli sforzi per ottenere questo invito, speriamo che possa seguire presto le orme degli altri due candidati, che sono stati invitati entrambi.</p>
      <p sl="sl">Nella dichiarazione rilasciata dopo il Vertice NATO, la Presidenza slovena ha chiesto di proseguire e concludere al più presto i negoziati sulla questione del nome. La Presidenza slovena ha inoltre invitato i politici dell’ex Repubblica jugoslava di Macedonia a preservare il livello di consenso raggiunto riguardo al futuro europeo ed euroatlantico del loro paese. La Presidenza slovena ha altresì raccomandato al paese di sfruttare appieno il tempo che ha ancora a disposizione prima che la Commissione presenti la sua relazione periodica di autunno.</p>
    </intervention>
    <intervention id="3-061" speaker_id="photo_generic" name="Olli Rehn" is_mep="True" mode="spoken">
      <p sl="en">Membro della Commissione. − Signor Presidente, accolgo con favore la relazione dell’onorevole Swoboda sulla Croazia e la relazione dell’onorevole Meijer sull’ex Repubblica jugoslava di Macedonia.</p>
      <p sl="en">Per quanto riguarda la Croazia, ritengo che la relazione Swoboda illustri le principali sfide che questo paese dovrà affrontare sulla strada dell’adesione all’UE, concentrandosi in particolar modo sulla sfera politica. E’ una relazione valida, che rifletterà ancor meglio le realtà esistenti se verranno adottati gli emendamenti nn. 15 e 16 del relatore, riguardo ad esempio al calendario del processo.</p>
      <p sl="en">In generale, i negoziati di adesione della Croazia hanno avuto un andamento positivo, nonostante siano stati pregiudicati dall’applicazione della Zona di protezione ittico-ambientale – la famosa, o famigerata, questione ZERP. Accolgo con favore la recente decisione del Sabor, il parlamento croato, di sospendere l’applicazione di tutti gli aspetti della ZERP ai pescherecci UE, in linea con gli impegni precedentemente assunti dalla Croazia. Mi congratulo con il Primo Ministro Sanader per la leadership di cui ha dato prova e ringrazio anche il Presidente della Commissione Barroso per l’impegno personale che ha profuso al fine di risolvere la questione.</p>
      <p sl="en">Sono stato a Zagabria all’inizio di marzo e mi sono reso conto che la vocazione europea della Croazia era abbastanza forte da indurre il paese a risolvere questo problema, che stava intralciando i negoziati di adesione. La rimozione di tale ostacolo da parte della Croazia dovrebbe consentire di riaprire subito i capitoli che sono stati bloccati e di riprendere nuovamente i negoziati al ritmo normale, consentendo al paese di compiere progressi notevoli nei restanti mesi della Presidenza slovena.</p>
      <p sl="en">Come il relatore e il Presidente in carica del Consiglio Lenarčič, penso anch’io che la Croazia abbia ancora molto lavoro da svolgere. Il paese deve compiere progressi concreti in materia di riforme giudiziarie, amministrative ed economiche, lotta alla corruzione, rimpatrio dei profughi e diritti delle minoranze. La Croazia dovrà inoltre continuare a compiere progressi sulle varie questioni bilaterali aperte con i suoi vicini. Quest’anno potrebbe essere decisivo per i negoziati di adesione, purché la Croazia rispetti una serie di condizioni. La Commissione è pronta a fornire, nel pacchetto sull’allargamento che presenterà in autunno, un calendario indicativo, o una tabella di marcia condizionata, per la conclusione tecnica dei negoziati di adesione nel corso del 2009, se possibile addirittura durante il mandato dell’attuale Commissione.</p>
      <p sl="en">Affinché ciò sia possibile, la Croazia dovrà soddisfare tutti i parametri di apertura entro giugno. Non c’è molto tempo da perdere. Dovrà altresì rispettare tutti gli obblighi previsti dall’accordo di stabilizzazione e di associazione e garantire urgenti e notevoli miglioramenti nella gestione dell’assistenza finanziaria dell’UE.</p>
      <p sl="en">La Commissione è disposta a esaminare le posizioni negoziali dei vari capitoli dopo che saranno stati soddisfatti i criteri di adesione. Fondamentalmente, ora la palla è nel campo della Croazia. Quanto prima si raggiungeranno risultati concreti, tanto prima la Croazia aderirà all’Unione europea. Condivido appieno la posizione dell’onorevole Swoboda secondo cui la Croazia può diventare un importante punto di riferimento per i paesi dei Balcani occidentali, dimostrando loro come possono realizzare la prospettiva europea.</p>
      <p sl="en">Quanto all’ex Repubblica jugoslava di Macedonia, nel complesso posso condividere la valutazione della relazione Meijer sul processo di riforma. Vorrei ringraziare il relatore per avere collaborato con i servizi della Commissione alla stesura della relazione. Dopo che alla FYROM è stato concesso lo status di paese candidato nel 2005, si è assistito a un rallentamento. Tuttavia, all’alquanto critica relazione sui progressi compiuti pubblicata dalla Commissione europea nel 2007 hanno fatto seguito interventi correttivi. Da allora sono state adottate riforme importanti, specialmente allo scopo di rafforzare il sistema giudiziario, riformare la polizia e migliorare le relazioni interetniche.</p>
      <p sl="en">Prendo atto della raccomandazione secondo cui la Commissione deve definire una serie di parametri che consentano di avviare i negoziati di adesione quest’anno. Desidero informarvi che abbiamo fissato otto parametri sulla base delle priorità chiave del nuovo partenariato di adesione. Una raccomandazione sull’avvio dei negoziati di adesione dipenderà dai progressi compiuti dal paese nel rispetto di tali parametri. Renderemo nota la nostra valutazione il prossimo autunno, inserendola nel pacchetto sull’allargamento, che molto probabilmente verrà presentato all’inizio di novembre.</p>
      <p sl="en">E’ evidente che la stabilità politica sarà determinante per l’apertura dei negoziati. Ho incontrato il Presidente Crvenkovski e il Primo Ministro Gruevski a Skopje alcune settimane fa, a marzo. Ho esortato tutte le forze politiche dell’ex Repubblica jugoslava di Macedonia a concentrare le loro energie sull’agenda di riforma per cogliere le opportunità che quest’anno offre al paese.</p>
      <p sl="en">Rinnovo tale esortazione oggi, poiché dopo il Vertice NATO di Bucarest non è meno importante. Ultimamente la questione del nome ha consumato molta energia politica. Se da un lato mi congratulo con Croazia e Albania per aver conseguito l’obiettivo dell’integrazione euroatlantica con l’ingresso nella NATO, dall’altro posso capire la delusione provata a Bucarest la settimana scorsa dall’ex Repubblica jugoslava di Macedonia. Esorto i leader politici a continuare lungo la strada dell’adesione alla NATO e dell’integrazione nell’UE con la massima determinazione.</p>
      <p sl="en">Vorrei concludere rilevando che stiamo discutendo gli sviluppi avvenuti nei due paesi in un momento molto opportuno. Entrambi i paesi hanno buone probabilità che questo sia un anno molto speciale e addirittura decisivo in termini di una sempre maggiore integrazione nell’Unione europea. Per questi paesi sarà estremamente importante ricevere il sostegno e l’incoraggiamento di Parlamento europeo, Consiglio e Commissione. Apprezzo quindi moltissimo il vostro inestimabile contributo alla politica europea di stabilità e progresso nei Balcani occidentali.</p>
    </intervention>
    <intervention id="3-062" speaker_id="2229" name="Bernd Posselt" is_mep="True" mode="spoken">
      <p sl="de">a nome del gruppo PPE-DE . – Signor Presidente, oggi parliamo degli unici due paesi candidati chiaramente europei che abbiamo: Croazia e Macedonia. Speriamo di riuscire a concludere i negoziati con la Croazia entro la fine di questo o, al più tardi, del prossimo anno. Speriamo di riuscire ad avviare i negoziati con la Macedonia entro la fine di questo o, al più tardi, del prossimo anno. Vogliamo evitare che entrambi i paesi siano condizionati da problemi bilaterali ed esorto in particolare i colleghi greci ad attivarsi sulla questione, poiché l’erronea decisione adottata a Bucarest sta già iniziando a destabilizzare la Macedonia.</p>
      <p sl="de">Per quanto riguarda la Croazia, il governo Sanader ha proseguito attivamente con le riforme e i negoziati. Esorto Consiglio e Commissione a stare al passo con il lavoro. Esorto la Commissione a rafforzare attivamente le sue capacità e a esaminare rapidamente i documenti pertinenti. Esorto il Consiglio ad aprire al più presto tutti i capitoli negoziali. La loro chiusura dipende ovviamente dai negoziati e dagli sforzi della Croazia.</p>
      <p sl="de">La Croazia ha svolto un’imponente molte di lavoro politico preliminare. Ha sistemato e risolto la questione delle zone di pesca con grande coraggio, ha avallato l’arbitrato con la Slovenia e ha soprattutto inviato un segnale molto importante per l’intera regione nominando un vice Primo Ministro serbo al governo Sanader, e questo alla luce della situazione esistente a Vukovar, ad esempio, opportunamente descritta dall’onorevole Swoboda. In quella città la tutela dei diritti delle minoranze è nettamente superiore a quella garantita dalla maggior parte degli Stati membri.</p>
      <p sl="de">Vorrei pertanto dire che dobbiamo riconoscere i traguardi politici raggiunti dalla Croazia e sostenere con determinazione il paese lungo la strada dell’adesione all’Unione europea. Stiamo rispettando l’ambizioso obiettivo di prendere una decisione in questo periodo. Se questo non fosse possibile, la adotteremo in autunno. Sosterremmo la sua proposta, onorevole Swoboda, se contenesse le espressioni “al più tardi” e “deve”, ma “potrebbe” è solo una descrizione della situazione esistente e pertanto continueremo a esercitare pressioni su Consiglio e Commissione. Siamo consapevoli che si tratta di un obiettivo ambizioso, ma la Croazia merita di ottenere finalmente giustizia.</p>
    </intervention>
    <intervention id="3-063" speaker_id="1952" name="Jan Marinus Wiersma" is_mep="True" mode="spoken">
      <p sl="nl">a nome del gruppo PSE . Signor Presidente, desidero formulare un paio di osservazioni su entrambe le relazioni a nome del mio gruppo e a titolo personale. Vorrei innanzitutto congratularmi con il collega, onorevole Swoboda, che anche quest’anno è riuscito a presentarci l’ennesima relazione equilibrata. Quando affrontiamo la questione della Croazia, parliamo degli ultimi passi che il paese deve compiere per la conclusione dei negoziati. Ci auguriamo che questi ultimi passi assumano la forma di uno sprint finale.</p>
      <p sl="nl">Le lacune individuate dalla Commissione devono essere colmate. Speriamo che la Croazia possa intervenire rapidamente in tal senso, anche se, come sempre avviene al termine dei negoziati, i fascicoli interessati vertono su questioni complesse, come ad esempio l’industria cantieristica. Vorrei esortare tutti, governo croato compreso, a raggiungere il necessario consenso politico anche all’interno del paese, affinché possano essere prese rapidamente anche le decisioni difficili. Condivido altresì quanto affermato dall’onorevole Swoboda sulle date entro cui possono essere realizzati tutti questi obiettivi, in particolare la conclusione dei negoziati.</p>
      <p sl="nl">Per quanto riguarda la FYROM – la Macedonia – è importante, come ha già affermato il Commissario, che il paese si impegni a soddisfare i parametri stabiliti dalla Commissione quest’anno affinché sia possibile prendere una decisione sull’avvio dei negoziati. Credo che questo sia fondamentale. Anche per quanto riguarda la Macedonia, è indispensabile giungere a un consenso all’interno del paese stesso; a tale proposito sono molto preoccupato per i problemi sorti di recente con la minoranza albanese e per la votazione che si terrà domani o dopodomani a Skopje, che potrebbe provocare la caduta del governo. Se questo dovesse accadere, il paese sarebbe disorientato, poiché non si potrebbero svolgere negoziati con la Grecia riguardo al nome né altri lavori sui parametri indicati dal Commissario. Ritengo importante esortare l’intero paese a far sì che il consenso regga e a evitarci di dover affrontare una situazione di nuove elezioni nelle prossime settimane; è importante investire in questo consenso.</p>
      <p sl="nl">Infine, anche noi riteniamo vergognoso che a Bucarest sia stato impossibile raggiungere un consenso sull’ingresso della Macedonia nella NATO. A nostro parere, occorre compiere un altro tentativo, con la mediazione dell’ONU e di Matthew Nimitz, e spero che entrambe le parti investano in un clima un po’ più produttivo affinché sia possibile giungere presto a una soluzione.</p>
    </intervention>
    <intervention id="3-064" speaker_id="23830" name="István Szent-Iványi" is_mep="True" mode="spoken">
      <p sl="hu">a nome del gruppo ALDE. – Signor Presidente, signor Commissario, all’inizio dell’anno i negoziati di adesione con la Croazia hanno subito un rallentamento e il processo sembrava essere giunto a un punto morto. Speriamo che questa situazione di stallo sia ormai superata e che i negoziati riprendano nuovamente slancio. La decisione del parlamento croato di sospendere la Zona di protezione ittico-ambientale che era stata applicata agli Stati membri dell’Unione europea è stata senz’altro utile in tal senso.</p>
      <p sl="hu">Negli ultimi anni la Croazia ha raggiunto importanti traguardi che vanno riconosciuti: è innegabile che il paese è una democrazia funzionante, che ha un’economia di mercato che funziona e che sta attuando le disposizioni fissate nell’accordo di stabilità e di associazione. Al tempo stesso, esistono innegabilmente gravi problemi che a loro volta devono essere risolti.</p>
      <p sl="hu">Il primo di questi che vorrei citare è il rinvio della riforma del sistema giudiziario, che non può essere procrastinata ulteriormente. Reputo importante rafforzare la lotta alla corruzione e garantire che venga estesa non solo ai casi di minore rilievo, ma anche ai “grandi attori”, poiché finora la Croazia non ha compiuto molti progressi a questo riguardo.</p>
      <p sl="hu">Occorre apportare miglioramenti riguardo all’uso efficiente delle risorse comunitarie e avviare importanti riforme strutturali. A tale proposito vorrei evidenziare la situazione e il ruolo dell’industria cantieristica, che deve essere ristrutturata. Se la Croazia riuscirà a realizzare tutti questi obiettivi, dovrebbe essere davvero in grado di concludere i negoziati per tempo, entro il termine stabilito nella relazione, e dovrà ricevere tutto il sostegno possibile a tal fine.</p>
      <p sl="hu">Il processo di adesione della Croazia ha un’importanza regionale che va ben oltre il processo stesso. Se l’adesione della Croazia andrà a buon fine, rappresenterà un modello e un incentivo anche per gli altri paesi dei Balcani occidentali. Una rapida e riuscita conclusione dei negoziati, quindi, non è solo una responsabilità condivisa tra Croazia e Unione europea, ma è anche nei loro interessi comuni. Mi auguro che la Croazia si assuma questa responsabilità.</p>
      <p sl="hu">Infine, vorrei congratularmi con Hannes Swoboda per l’eccezionale lavoro svolto nell’adempimento dei suoi doveri di relatore. Grazie, signor Presidente.</p>
    </intervention>
    <intervention id="3-065" speaker_id="28358" name="Konrad Szymański" is_mep="True" mode="spoken">
      <p sl="pl">a nome del gruppo UEN. – Naturalmente desidero congratularmi anch’io con il relatore. Questa è un’ottima relazione. E’ molto positivo che Croazia e Macedonia possano ottenere l’adesione all’UE prima delle elezioni europee del 2009. Per quanto riguarda quest’ultimo paese, dobbiamo ovviamente evitare di aggiungere condizioni politiche per l’adesione, specialmente in ambiti che, come i diritti di proprietà e le richieste di indennizzo, appartengono alla sfera delle relazioni bilaterali. Non si può permettere che il processo di allargamento venga condizionato da queste tensioni.</p>
      <p sl="pl">Occorre inoltre collocare questo processo in un contesto più ampio. L’allargamento dell’Unione ai Balcani occidentali è un contributo europeo alla stabilizzazione della regione – una regione in cui negli anni ‘90 abbiamo fallito. Affinché sia possibile completare questo processo, dobbiamo inviare un segnale positivo anche a Belgrado. Con il riconoscimento del Kosovo, abbiamo messo in grave difficoltà la parte pro-europea dell’opinione pubblica serba. Ci resta poco tempo per correggere tale impressione.</p>
      <p sl="pl">Occorre elaborare una tabella di marcia per un accordo sui visti con la Serbia. Dobbiamo firmare al più presto un accordo di stabilizzazione e di associazione. Oggi questo accordo è condizionato dalla politica interna di due Stati membri, ma l’intera Unione potrebbe dover pagare il prezzo della sua mancata conclusione.</p>
    </intervention>
    <intervention id="3-066" speaker_id="28239" name="Milan Horáček" is_mep="True" mode="spoken">
      <p sl="de">a nome del gruppo Verts/ALE . – Sono soddisfatto di quest’ottima ed equilibrata relazione dell’onorevole Swoboda, che costituisce un segnale positivo per la Croazia e per la regione nel suo complesso. Nonostante tutti i concreti sforzi compiuti, non dobbiamo però dimenticare che la Croazia deve ancora compiere riforme globali in alcune aree problematiche prima di poter aderire all’UE.</p>
      <p sl="de">In ultima analisi, i fatti sono l’unico parametro attendibile per valutare il livello di preparazione di un paese all’adesione, che si può giudicare ad esempio in base alla soluzione dei problemi frontalieri ancora in sospeso, alla lotta alla corruzione, alla riforma amministrativa e al rispetto dei diritti dell’uomo. La cooperazione con il Tribunale penale internazionale per l’ex Jugoslavia è un altro parametro che consente di valutare il grado di preparazione del paese.</p>
      <p sl="de">I partiti politici, la società civile e i media devono compiere sforzi a più lungo termine sia per ottenere il sostegno della popolazione che per integrare le minoranze nazionali e sessuali nella vita sociale e politica.</p>
      <p sl="de">Apprezzo molto la decisione di nominare vice Primo Ministro un rappresentante della minoranza serba. Nel settore della tutela ambientale, tuttavia, resta ancora molto da fare per garantire uno sviluppo ecologicamente sostenibile in linea con gli obiettivi comunitari. Sostenere la Croazia nel raggiungimento di tale traguardo è un compito che sarò lieto di promuovere.</p>
    </intervention>
    <intervention id="3-067" speaker_id="28585" name="Diamanto Manolakou" is_mep="True" mode="spoken">
      <p sl="el">a nome del gruppo GUE/NGL. – Signor Presidente, noi, eurodeputati del partito comunista greco, non voteremo a favore dell’allargamento dell’UE finalizzato all’integrazione dell’ex Repubblica jugoslava di Macedonia e della Croazia. Siamo contrari al rafforzamento di un’Unione europea capitalista e guerrafondaia.</p>
      <p sl="el">Dopo lo smembramento della Jugoslavia ad opera della ΝΑΤΟ e dell’UE, vengono architettati piani imperialistici volti a spostare i confini nei Balcani e a creare protettorati che rafforzano gli imperialisti e dividono le persone. La più grande base USA in Europa è in fase di costituzione ed espansione su territori delimitati arbitrariamente tra l’ex Repubblica jugoslava di Macedonia e la provincia serba del Kosovo, dove è atteso l’arrivo delle forze UE. Questa situazione determina l’intensificarsi delle rivalità nella regione.</p>
      <p sl="el">All’ultimo Vertice NATO, Albania e Croazia sono state invitate a entrare nell’Alleanza atlantica, invito che invece non è stato rivolto all’ex Repubblica jugoslava di Macedonia. Questa è la dimostrazione dello spiacevole ricatto di cui sono vittima gli Stati balcanici e la Grecia, volto ad assoggettarli agli interessi imperialisti. Per quanto riguarda il nome, siamo favorevoli a una soluzione geograficamente definita accettabile per tutti, ben lontana dall’asservimento e da nazionalismi scissionistici, alla pace, a confini stabili e alla tutela della sovranità degli Stati. E’ necessaria una lotta comune del popolo contro le organizzazioni imperialiste che lo dividono e lo sfruttano.</p>
    </intervention>
    <intervention id="3-068" speaker_id="39320" name="Georgios Georgiou" is_mep="True" mode="spoken">
      <p sl="el">a nome del gruppo IND/DEM. – Signor Presidente, l’eco del Vertice NATO di Bucarest è giunto in Parlamento. E’ confortante che alla fine l’Europa abbia preso posizione su una questione che la riguarda, poiché in genere si è poco inclini a sbilanciarsi quando a prendere le decisioni sono gli altri. Credo dunque che tutte le parti abbiano imparato un’utile lezione, specialmente l’ex Repubblica jugoslava di Macedonia. Questa nuova repubblica non è ancora pratica della diplomazia europea; infatti, ha riposto le sue speranze nell’adesione alla NATO basandosi semplicemente sulle promesse degli Stati Uniti e su infantili e false speranze di liberazione dall’asservimento.</p>
      <p sl="el">Nei negoziati tra gli Stati europei non si dovrebbe mai ricorrere alla provocazione e al fanatismo. Le decisioni non vanno prese sulla base immaginaria di ascendenze, culture e storia dei paesi vicini; occorre invece agire in uno spirito di consenso, comprensione e soprattutto onestà per trovare una soluzione e non peggiorare i problemi esistenti. Un approccio positivo sarà vantaggioso per l’ex Repubblica jugoslava di Macedonia, di cui speriamo si agevolerà l’ingresso sia nella NATO che nell’UE. Se la FYROM si rifiuterà di accettare il nome che si è deciso di attribuirle e persisterà nella sua opposizione, si renderà conto che esistono ostacoli alla sua adesione, poiché con questo comportamento mette a repentaglio i suoi stessi sforzi. Pregiudicando i suoi sforzi ora, forse pregiudicherà anche il suo futuro.</p>
    </intervention>
    <intervention id="3-069" speaker_id="34254" name="Dimitar Stoyanov" is_mep="True" mode="spoken">
      <p sl="bg">Come l’onorevole Meijer certamente saprà, “Macedonia” e “nazione macedone” sono espressioni create da una direttiva dell’Internazionale comunista nel 1934. Dopo la guerra, le idee del macedonismo sono state fatte proprie e imposte con il pugno di ferro dal partito comunista jugoslavo e in seguito sono state integrate nel concetto di Grande Serbia. Tra queste idee figura una veemente propaganda della bulgarofobia.</p>
      <p sl="bg">In Macedonia, molti cittadini che sono consapevoli della loro identità etnica bulgara vengono perseguitati a causa del desiderio di definirsi bulgari. Ogni anno, a Skopje, la lapide commemorativa della donna bulgara Mara Buneva, che aveva combattuto per la libertà della Macedonia e che è stata denominata “la Charlotte Corday macedone” dalla stampa francese, viene profanata. Nel 2007 questa profanazione è stata accompagnata da violenze fisiche ai danni di cittadini bulgari e macedoni che si considerano bulgari etnici.</p>
      <p sl="bg">E’ ormai tempo che il governo macedone moderi queste manifestazioni d’odio nei confronti dei bulgari perché tali atteggiamenti non appartengono all’Unione europea.</p>
      <p sl="bg">Grazie.</p>
    </intervention>
    <intervention id="3-070" speaker_id="28125" name="Anna Ibrisagic" is_mep="True" mode="spoken">
      <p sl="sv">Grazie, signor Presidente. La relazione è valida in ogni sua parte. E’ equilibrata e fornisce una descrizione oggettiva degli sviluppi in Macedonia, elogiando i risultati raggiunti e chiedendo di dedicare un altro po’ di tempo a ciò che resta da fare. Tuttavia, come è accaduto tante volte in passato, il dibattito verte esclusivamente sull’esposizione dei nostri pareri in merito alla disputa sul nome del paese anziché sull’individuazione di soluzioni volte a favorire la tempestiva adesione della Macedonia all’UE.</p>
      <p sl="sv">Conosciamo tutti l’esito del Vertice di Bucarest. Non intendo pronunciarmi su chi ha avuto torto e chi ragione o su chi avesse i maggiori interessi nazionali da difendere, ma devo dire che in politica estera non si tratta solo di attribuire meriti e colpe. Obiettivo della politica estera è individuare le soluzioni migliori a favore della pace e della sicurezza all’interno del proprio paese o della propria regione e, nel nostro caso, in Europa. A tal fine occorrono un insieme di buona volontà, compromesso, diplomazia e chiara leadership . Aver impedito a un paese dell’Europa meridionale di diventare membro della NATO quando se n’è presentata la possibilità non è stata, a mio parere, una mossa particolarmente saggia, alla luce della complessa situazione in cui versano attualmente i Balcani e di tutte le sfide con cui siamo confrontati: l’indipendenza del Kosovo, che è un fatto compiuto, le dimissioni del governo e l’indizione di nuove elezioni in Serbia e le riforme della polizia tuttora in corso in Bosnia.</p>
      <p sl="sv">Tuttavia, bloccare l’adesione di un paese balcanico all’UE, o anche semplicemente pensare di farlo, non è solo insensato ma anche del tutto rischioso! Soltanto tre ore fa ho parlato con un collega eurodeputato che ha detto: “Se non faranno come vogliamo noi, possiamo bloccare non solo la loro adesione alla NATO, ma anche all’UE. La legge ci autorizza a farlo”.</p>
      <p sl="sv">La mia reazione è dire: allora dobbiamo modificare la legge! Le leggi non sono state sicuramente create per bloccarci, ostacolarci o ricattarci l’un l’altro, bensì per procedere insieme in un’Europa pacifica e sicura nel miglior modo possibile.</p>
      <p sl="sv">Sono fermamente convinta che, quanto prima i paesi balcanici aderiranno all’UE, tanto prima avremo un’Europa sicura. E’ assolutamente indubbio che la Macedonia appartiene all’Europa e che deve aderire al più presto all’Unione europea. Vi esorto a sostenere la relazione.</p>
    </intervention>
    <intervention id="3-071" speaker_id="28312" name="Borut Pahor" is_mep="True" mode="spoken">
      <p sl="sl">Per quanto riguarda la relazione sulla Croazia, sia quest’Assemblea che la Commissione europea hanno pressoché entusiasticamente accolto la notizia della decisione di sospendere l’introduzione di una Zona di protezione ittico-ambientale da parte del parlamento croato. Sembra inoltre che, in virtù di tale decisione, la Croazia possa essere ricompensata con un’accelerazione dei negoziati.</p>
      <p sl="sl">Benché io desideri che la Croazia possa comunque aderire al più presto all’Unione europea, vorrei far presente all’Assemblea, e in particolare al relatore, onorevole Hannes Swoboda, che le azioni unilaterali della Repubblica di Croazia riguardo ai suoi confini con i paesi limitrofi non sono l’eccezione ma la regola.</p>
      <p sl="sl">L’unico fatto eccezionale di questa vicenda è che, una volta tanto, la Croazia ha dovuto ritirare la sua azione unilaterale poiché è stata posta dinanzi a una scelta: o l’Unione europea o l’isolamento nazionalistico.</p>
      <p sl="sl">Ed è a tale proposito che questa pressione si è rivelata utile, e mi auguro che l’onorevole Swoboda e anche la Commissione europea e la Presidenza continuino a insistere sulla politica secondo cui non si devono ricompensare le azioni avviate unilateralmente dalla Repubblica di Croazia in merito alla determinazione dei confini con i paesi limitrofi.</p>
    </intervention>
    <intervention id="3-072" speaker_id="23691" name="Jelko Kacin" is_mep="True" mode="spoken">
      <p sl="sl">Il modo migliore per stabilizzare questa parte dei Balcani è che l’ex Repubblica jugoslava di Macedonia compia progressi e si avvicini all’Unione europea. Il buon esito dei negoziati aiuterà tutti gli altri paesi limitrofi a compiere ulteriori sforzi per ottenere lo status di paese candidato.</p>
      <p sl="sl">Affinché sia possibile risolvere la disputa sul nome, sono necessarie iniziative esterne. Oltre alla perseveranza, occorrono atti simbolici sia a Skopje che ad Atene. E’ ormai giunto il momento di cercare un nome meno provocatorio per l’aeroporto di Skopje e di condannare l’irrispettoso trattamento riservato alla bandiera greca. Altre eventuali difficoltà e la discriminazione subita da chi detiene un passaporto macedone in occasione del rilascio di visti greci sono tuttavia altrettanto inammissibili.</p>
      <p sl="sl">Nell’Unione europea stiamo costruendo una comunità di Stati post-nazionali moderni. Il rispetto reciproco delle differenze e delle identità nazionali è anche sinonimo di rispetto dei diritti umani fondamentali. Solo così potremo evitare, o almeno limitare, le eventuali conseguenze negative che possono scaturire dalla sensazione che la propria nazionalità sia minacciata. Dobbiamo abolire il regime dei visti per tutti i paesi della regione. Sono tuttavia necessarie anche una soluzione rapida e permanente alla questione del nome del paese e un’alleanza globale tra l’ex Repubblica jugoslava di Macedonia e la Repubblica greca. Pace e stabilità e una rapida e riuscita integrazione euroatlantica sono nell’interesse sia degli Stati che delle nazioni.</p>
      <p sl="sl">Tuttavia, signor Commissario e signor Presidente in carica del Consiglio, la Presidenza slovena deve iscrivere la questione macedone all’ordine del giorno del prossimo vertice. Non vi è alcun motivo di aspettare fino all’autunno.</p>
      <p sl="sl">Ancora un’osservazione sulla Croazia: con l’introduzione della Zona di protezione ittico-ambientale, la politica croata è caduta nella sua stessa trappola. In futuro simili sorprese non saranno possibili.</p>
      <p sl="sl">Se questa vicenda è stata di insegnamento a qualcuno, ben venga, ma, se nessuno ha imparato alcunché, tutte le parole e le promesse sulla conclusione dei negoziati nel 2009 sono solo polvere negli occhi. Nessuno ha bisogno di polvere negli occhi, né i cittadini né l’economia né i paesi vicini né l’Unione europea. Abbiamo invece bisogno di un successo; per la realizzazione di qualsivoglia successo, tuttavia, occorre osservare il principio pacta sunt servanda (i patti vanno rispettati).</p>
    </intervention>
    <intervention id="3-073" speaker_id="34930" name="Hanna Foltyn-Kubicka" is_mep="True" mode="spoken">
      <p sl="pl">Signor Presidente, nell’effettuare un’analisi costruttiva dei progressi compiuti dalla Croazia, l’Unione europea non deve solo fissare condizioni, ma offrire anche tutto l’aiuto possibile, tenendo presenti l’esperienza degli altri Stati europei, le specificità della regione e il fresco ricordo della guerra tuttora impresso nella mente del popolo croato. L’integrazione della penisola balcanica senza la Croazia non è fattibile. Va inoltre rilevato che dagli ultimi due anni di cooperazione sono scaturiti risultati inaspettatamente positivi, elemento senza dubbio propizio per il processo di integrazione nell’Unione europea. Ovviamente esistono aree in cui è necessaria un’azione più determinata. A mio avviso, tuttavia, occorre rendere merito agli sforzi compiuti da questo Stato e l’intera Unione europea deve sostenere tale azione. Negli ultimi due anni la Croazia ha compiuto progressi lodevoli nella maggior parte delle materie disciplinate dal diritto comunitario.</p>
      <p sl="pl">Vorrei pertanto esprimere la convinzione e la speranza che, con l’impegno reciproco e l’opportuno sostegno degli altri Stati membri, sarà possibile portare brillantemente a termine i negoziati per tempo e in questo modo concludere il trattato di adesione prima delle elezioni al Parlamento europeo del giugno 2009.</p>
    </intervention>
    <intervention id="3-074" speaker_id="28234" name="Angelika Beer" is_mep="True" mode="spoken">
      <p sl="de">Signor Presidente, porgo un caloroso benvenuto ai nostri omologhi macedoni che assistono a questo dibattito. Il Commissario Rehn ha affermato che stiamo incoraggiando la Macedonia a progredire nel processo di riforma. “Sì”, diciamo tutti all’unisono, “vogliamo che i negoziati vengano aperti quest’anno”.</p>
      <p sl="de">Tuttavia, permane la necessità di fare nomi. Il partito che ha impedito alla Macedonia di assumere impegni nell’ambito dell’Alleanza atlantica è la Grecia, che ha posto il veto all’adesione del paese alla NATO. Esiste innegabilmente una disputa sul nome, ma non possiamo ignorare il fatto che, nel 1995, la Grecia ha formulato una dichiarazione vincolante, valida ai sensi del diritto internazionale, convenendo che la disputa sul nome non avrebbe mai costituito un ostacolo all’adesione della Macedonia alla comunità internazionale, all’UE o alla NATO.</p>
      <p sl="de">La Grecia ha violato questo accordo vincolante a livello internazionale e, se vogliamo imporre riforme in proposito, dico che è la Grecia a non rispettare i criteri europei e non la Macedonia.</p>
      <p sl="de">Questo è un passo indietro, è un affronto per un piccolo Stato che sta davvero facendo tutto il possibile per rispettare i nostri parametri e avviare i negoziati. Pertanto, onorevole Swoboda, vorrei anche aggiungere che il trucco di fermare o di rinviare di nuovo la votazione di domani rischia di destabilizzare il governo della Macedonia, poiché incoraggia le forze nazionalistiche.</p>
      <p sl="de">Il vero problema è che la Grecia è un paese alleato che rifiuta categoricamente di riconoscere qualsivoglia minoranza all’interno del suo paese. Questo comportamento viola i criteri di Copenaghen, creando una situazione imbarazzante per l’Unione europea e per l’Alleanza atlantica. Auguro alla Macedonia tutto il coraggio possibile per i prossimi passi che compierà nonostante la Grecia.</p>
    </intervention>
    <intervention id="3-075" speaker_id="28255" name="Andreas Mölzer" is_mep="True" mode="spoken">
      <p sl="de">Signor Presidente, non solo la Croazia è culturalmente e storicamente ancorata all’Europa centrale, ma soddisfa già anche tutti i criteri di adesione. Di conseguenza, non dobbiamo porre inutili ostacoli sul suo cammino. Con la soluzione della controversia sulla pesca, la Croazia ha confermato ancora una volta di essere pronta per l’adesione all’UE, e il governo croato sta intensificando anche gli sforzi volti a combattere la corruzione.</p>
      <p sl="de">Ciononostante, la rapida ammissione della Croazia, che ora è alla portata di questo paese, non deve a mio avviso portare all’ingresso automatico di alcun altro Stato. E’ generalmente risaputo che la Macedonia deve combattere non solo con la corruzione, ma anche con problemi economici e con lo Stato di diritto. In particolare, per quanto riguarda la dichiarazione di indipendenza del Kosovo, resta da vedere se nel lungo periodo la pace etnica con la minoranza albanese potrà continuare. Non dobbiamo ripetere gli errori dei precedenti processi di allargamento. A mio parere l’UE deve rendersi finalmente conto che i conflitti irrisolti, le differenze culturali e i problemi socioeconomici non spariscono nel nulla con l’adesione.</p>
    </intervention>
    <intervention id="3-076" speaker_id="28133" name="Pál Schmitt" is_mep="True" mode="spoken">
      <p sl="hu">Grazie, signor Presidente. Come presidente della commissione parlamentare mista UE-Croazia, ritengo che negli ultimi mesi il processo di integrazione euroatlantica della Croazia sia stato caratterizzato da una favorevole successione di eventi. Alcune settimane fa, il Presidente Barroso ha delineato la tabella di marcia per la conclusione dei negoziati di adesione entro l’autunno, mentre la settimana scorsa la Croazia è stata invitata a entrare nella NATO.</p>
      <p sl="hu">Entrambi gli sviluppi dimostrano che la Croazia è sulla strada giusta e la comunità internazionale sta ricompensando gli sforzi del governo croato. Non è una coincidenza che, per la prima volta da molto tempo a questa parte, in Croazia i dati dell’Eurobarometro siano stati nuovamente superiori al 60 per cento. Credo inoltre che, con un comportamento apprezzabile e saggio, gli amici croati abbiano deciso di non applicare la Zona di protezione ittico-ambientale agli Stati membri dell’Unione europea nell’interesse dell’adesione della Croazia all’UE.</p>
      <p sl="hu">Quanto alla questione dell’indipendenza del Kosovo, il governo Sanader ha analogamente seguito la strada della moderazione allineandosi alla maggioranza degli Stati membri UE e riconoscendo l’indipendenza del Kosovo.</p>
      <p sl="hu">Signor Presidente, il fatto che alla minoranza serbo-croata sia stato attribuito l’incarico di vice Primo Ministro nell’attuale gabinetto ha contribuito in grande misura – come altri hanno già rilevato – alla stabilità della regione e alla pace fra i vari gruppi etnici. Credo che da parte del Primo Ministro sloveno sia ingiusto dichiarare che non escluderà la possibilità di porre il veto all’adesione della Croazia all’UE a causa della questione frontaliera tra i due paesi. L’allargamento dell’Unione europea e il destino di una nazione non devono dipendere dalla soluzione di una controversia bilaterale sulle frontiere.</p>
      <p sl="hu">La relazione contiene un messaggio positivo poiché riconosce i progressi compiuti dalla Croazia riguardo alla stabilità della regione dei Balcani occidentali, riguardo all’impegno profuso al fine di garantire che l’economia del paese sia pronta a competere a livello comunitario nonché riguardo alle riforme istituzionali e all’adozione della legislazione UE. Accanto agli aspetti positivi, tuttavia, la relazione non manca di citare le sfide con cui siamo confrontati: riforma del sistema giudiziario, lotta alla criminalità organizzata e alla corruzione, conclusione della questione del rimpatrio dei profughi e soluzione o attenuamento delle tensioni bilaterali. Mi congratulo con il relatore, onorevole Swoboda.</p>
    </intervention>
    <intervention id="3-077" speaker_id="28392" name="Józef Pinior" is_mep="True" mode="spoken">
      <p sl="en">Signor Presidente, innanzitutto vorrei congratularmi con Hannes Swoboda ed Erik Meijer per le loro relazioni sui progressi compiuti nel 2007 dalla Croazia e dall’ex Repubblica jugoslava di Macedonia rispettivamente. Entrambi i testi sono ottimi. In qualità di relatore ombra del gruppo socialista per la relazione sull’ex Repubblica jugoslava di Macedonia, desidero ringraziare l’onorevole Meijer per la seria e onesta collaborazione prestata durante la stesura di questo documento.</p>
      <p sl="en">La relazione sull’ex Repubblica jugoslava di Macedonia elogia i traguardi raggiunti nell’attuazione dell’accordo quadro di Ohrid, che verte sull’aspetto politico delle relazioni interetniche. La relazione formula osservazioni sulle prestazioni economiche, l’adozione di molte leggi cruciali sui pubblici ministeri e i progressi compiuti nella lotta alla corruzione. Quanto agli aspetti negativi, deploriamo la firma dell’accordo bilaterale di immunità da parte dell’ex Repubblica jugoslava di Macedonia con gli Stati Uniti, che concede l’esenzione dalla giurisdizione del Tribunale penale internazionale in violazione delle norme e delle politiche dell’Unione europea.</p>
      <p sl="en">La relazione esorta l’ex Repubblica jugoslava di Macedonia e la Grecia a intensificare gli sforzi per risolvere la disputa sul nome del paese, controversia che non deve assolutamente costituire un ostacolo all’adesione dell’ex Repubblica jugoslava di Macedonia alle organizzazioni internazionali. Per quanto riguarda la questione del nome, la relazione non critica alcuna delle due parti, ma si limita a incoraggiarle entrambe a proseguire i negoziati, nonostante l’esito del Vertice NATO svoltosi a Bucarest la settimana scorsa. Fortunatamente ieri, in seno alla commissione parlamentare per gli affari esteri, Javier Solana ha dichiarato che i negoziati sul nome continueranno. Con il consenso di entrambe le parti, la NATO può decidere di invitare immediatamente l’ex Repubblica jugoslava di Macedonia, anche a livello di ambasciatori, e pertanto sarà necessario indire un nuovo vertice. L’ex Repubblica jugoslava di Macedonia potrebbe ottenere una data per l’avvio dei negoziati di adesione quest’anno. Il Parlamento europeo deve promuovere decisamente l’integrazione del paese nell’UE.</p>
    </intervention>
    <intervention id="3-078" speaker_id="39762" name="Johannes Lebech" is_mep="True" mode="spoken">
      <p sl="da">Signor Presidente, quando parliamo dei Balcani, dobbiamo considerare la regione come un tutt’uno. L’obiettivo a lungo termine dell’UE è l’adesione di tutti i paesi balcanici. Per la realizzazione di tale obiettivo, occorrono risultati anche da parte dei paesi stessi. Un futuro europeo comune è il compito congiunto degli Stati membri e di tutti i paesi balcanici. Noi paesi nordici non siamo estranei ai conflitti storici, ma ora stiamo lavorando insieme. I Balcani, come la regione nordica, sono uniti in tutto e per tutto da una storia comune, lingue comuni e da una cultura comune. Deve dunque essere possibile avviare un processo di cooperazione volto a garantire la pace e la stabilità.</p>
      <p sl="da">Attualmente esistono molti accordi di cooperazione tra i paesi della regione. Perché non compiere un ulteriore passo avanti? Prendendo ispirazione dalla cooperazione nordica, i paesi balcanici potrebbero istituire un forum di cooperazione sulla falsariga del Consiglio nordico o del Consiglio degli Stati del Mar Baltico. Intensificando l’attuale cooperazione politica regionale tramite l’istituzione di un Consiglio balcanico, questi paesi potranno avviare una cooperazione pratica e lungimirante, che offrirà l’opportunità di stabilizzare la regione e di preparare meglio all’adesione quei paesi che non sono ancora Stati membri o paesi candidati ufficiali.</p>
    </intervention>
    <intervention id="3-079" speaker_id="28372" name="Ryszard Czarnecki" is_mep="True" mode="spoken">
      <p sl="pl">Signor Presidente, la Croazia, un’antica nazione europea che vanta una lunga storia e una cultura interessante, deve poter entrare al più presto nella famiglia europea delle nazioni nota come Unione europea. La Croazia, paese candidato all’adesione all’UE, paradossalmente ha una storia più antica di alcuni degli Stati fondatori della Comunità europea, come Belgio e Lussemburgo. Zagabria e Spalato sono località tipicamente europee, mentre Dubrovnik è un gioiello della corona culturale dell’Europa. La maggior parte degli oratori intervenuti nel corso di questo dibattito, me compreso, indossa la cravatta. Vale la pena di ricordare che le cravatte sono state inventate dai croati e occorre altresì sottolineare qui, in seno al Parlamento europeo, cui sta tanto a cuore la libertà, che il porto croato di Dubrovnik è stato il primo in Europa a vietare il commercio di schiavi all’inizio del XV secolo.</p>
      <p sl="pl">Date le circostanze, non abbiamo nemmeno il diritto morale di ostacolare l’accesso della Croazia all’Unione.</p>
    </intervention>
    <intervention id="3-080" speaker_id="1838" is_mep="True" mode="spoken" role="Presidente">
      <p sl="fr">Il fatto che io presieda la seduta senza indossare la cravatta non ha evidentemente nulla a che vedere con il punto iscritto all’ordine del giorno.</p>
    </intervention>
    <intervention id="3-081" speaker_id="2182" name="Antonios Trakatellis" is_mep="True" mode="spoken">
      <p sl="el">Signor Presidente, la relazione Meijer e le risoluzioni unanimi della commissione parlamentare mista UE-ex Repubblica jugoslava di Macedonia sottolineano entrambe i tre passi fondamentali che la FYROM ha compiuto verso l’Europa.</p>
      <p sl="el">Il primo passo, ovviamente, riguarda l’adempimento dei criteri di adesione e il rispetto dell’acquis comunitario. Nonostante i progressi compiuti, l’ex Repubblica jugoslava di Macedonia deve procedere lungo la strada delle riforme, come evidenziato dalla relazione Meijer e da varie altre relazioni della Commissione europea.</p>
      <p sl="el">Il secondo passo riguarda le politiche interne e la coesione sociale. Il paese deve continuare ad attenersi all’accordo di Ohrid, specialmente per quanto riguarda gli albanesi nonché le altre minoranze presenti in questo paese multietnico.</p>
      <p sl="el">Il terzo passo è il superamento delle divergenze tra la FYROM e i suoi vicini in conformità della dichiarazione di Salisburgo. Vorrei sottolineare che la Grecia era – e continua a essere – in prima linea negli sforzi finalizzati all’adesione di tutti gli Stati balcanici alle strutture euroatlantiche; è infatti fermamente convinta che tutti beneficeranno dello sviluppo dei paesi della regione.</p>
      <p sl="el">Per la Grecia, tuttavia, la questione del nome non è soltanto un problema storico, psicologico o emotivo. Si tratta di un autentico problema politico per tutti i cittadini greci, poiché riguarda i valori europei del buon vicinato e della cooperazione regionale. Permettetemi di ricordarvi che la Grecia ha accettato che all’ex Repubblica jugoslava di Macedonia venisse accordato lo status di paese candidato all’adesione a patto ovviamente di pervenire a una soluzione negoziata della questione del nome accettabile per entrambi i paesi, conformemente alla disposizione di cui alla comunicazione della Commissione COM(2007)663.</p>
      <p sl="el">Vorrei infine rilevare che, anche dopo che a Bucarest si è deciso di rinviare l’invito di adesione alla NATO all’ex Repubblica jugoslava di Macedonia, in attesa che venga risolta la questione del nome, la Grecia è favorevole al proseguimento dei negoziati. Di fatto, è giunta al generoso compromesso di suggerire un nome composto accettabile; all’altra parte, quindi, non resta altro che venire incontro alla Grecia.</p>
      <p sl="el">In conclusione, signor Presidente, voglio credere che sarà possibile giungere a un compromesso sui pochi punti che devono ancora essere chiariti; in questo modo a Strasburgo potremo procedere con la votazione.</p>
    </intervention>
    <intervention id="3-083" speaker_id="33984" name="Ioan Mircea Paşcu" is_mep="True" mode="spoken">
      <p sl="en">Signora Presidente, la Croazia ha una vocazione europea, come dimostrano il recente invito a entrare nella NATO e gli attuali negoziati di adesione all’UE. Si tratta di un traguardo notevole per un paese che solo un decennio fa era praticamente in guerra. Al tempo stesso, tuttavia, questo risultato non è sufficiente a eliminare le sfide che Croazia e Unione europea devono ancora affrontare per il completamento dei negoziati. Il calendario è estremamente serrato; in pratica, ogni giorno è importante, a prescindere dalle differenti date proposte per la conclusione del processo.</p>
      <p sl="en">Tuttavia, quando qualche tempo fa mi sono recato a Zagabria a capo della delegazione della commissione per gli affari esteri, mi sono reso conto della determinazione delle autorità croate a risolvere questi problemi e a ottenere l’adesione. A tale proposito, la recente decisione del parlamento croato di sospendere l’applicazione della Zona di protezione ittico-ambientale (ZERP) agli Stati membri, in seguito alla visita del Commissario Rehn, costituisce sia una prova di tale determinazione sia un passo importante nella giusta direzione. Sono convinto che, quando disporrà dell’adeguata capacità amministrativa per attuare la legislazione prevista, la Croazia sarà, in seno sia all’UE che alla NATO, un solido fattore di stabilità e progresso in un’area che richiede tuttora la nostra piena attenzione. Mi congratulo con l’onorevole Swoboda per tutto il lavoro svolto, evidenziato dalla relazione.</p>
    </intervention>
    <intervention id="3-084" speaker_id="28127" name="Lena Ek" is_mep="True" mode="spoken">
      <p sl="sv">Grazie, signora Presidente. La Croazia svolge un ruolo fondamentale nello sviluppo democratico dei Balcani occidentali ed è estremamente importante che il processo continui. Abbiamo constatato che, per ragioni comprensibili, ha subito un leggero rallentamento durante la campagna elettorale croata e la formazione di un nuovo governo, ma ora spero davvero che il processo riacquisti velocità. Come hanno rilevato precedenti oratori, il calendario è estremamente serrato.</p>
      <p sl="sv">Sono favorevole alla revoca temporanea delle restrizioni nella Zona di protezione ittico-ambientale dell’Adriatico. Si tratta di un segnale positivo per le relazioni tra Slovenia, Italia e Croazia, ma le considerazioni di carattere ambientale devono continuare a rivestire una grande importanza nel trattamento da noi riservato a questo ambiente marino unico.</p>
      <p sl="sv">La Croazia ha ancora molto da fare riguardo alla riforma del sistema giuridico e del processo giudiziario. Decisamente troppe persone devono ancora aspettare oltremodo a lungo prima che venga emessa una sentenza sulle loro cause. Occorre dare la priorità alla soluzione di questo problema e sviluppare ed espandere la capacità amministrativa del paese.</p>
      <p sl="sv">Infine, accolgo con favore il lavoro svolto dal comitato del parlamento croato incaricato di vegliare sull’andamento dei negoziati con l’Unione europea, presieduto dalla mia cara amica Vesna Pusić. Ora ci auguriamo che i negoziati siano ottimi e che possano essere conclusi rapidamente.</p>
    </intervention>
    <intervention id="3-085" speaker_id="1191" name="Doris Pack" is_mep="True" mode="spoken">
      <p sl="de">Signora Presidente, la relazione dell’onorevole Swoboda è incoraggiante, realistica ed equilibrata e, pertanto, mi congratulo con lui. Illustra i progressi compiuti dalla Croazia, come la sua esemplare legislazione sulle minoranze, la sua costruttiva cooperazione con il Tribunale dell’Aia, il suo maggiore impegno nella lotta alla corruzione e soprattutto l’accordo di parlamento e governo sulla zona di protezione ittico-ambientale, che è stato particolarmente difficile da raggiungere.</p>
      <p sl="de">Croazia e Commissione europea ora devono fare ricorso a tutte le loro risorse per negoziare in maniera rapida e soddisfacente i prossimi capitoli. Un arbitro internazionale dovrebbe finalmente riuscire a risolvere i problemi frontalieri tra Slovenia e Croazia. La Croazia ha un ruolo fondamentale da svolgere nella regione e deve essere ammessa presto nell’Unione europea. Le questioni bilaterali non devono costituire un ostacolo.</p>
      <p sl="de">Per quanto riguarda la Macedonia, posso dirvi che nel fine settimana ho assistito a una conferenza in loco e che si respira davvero un clima di grande agitazione dopo il rifiuto della NATO. I cittadini ritengono che sia stato riservato loro un trattamento ingiusto. La relazione dell’onorevole Meijer illustra il cammino accidentato che il paese ha già percorso con successo. Ovviamente resta ancora moltissimo da fare, ma, quando la questione del nome grava continuamente su tutto come una spada di Damocle, è difficile compiere progressi in altre aree politiche.</p>
      <p sl="de">Seguo la situazione dal 1992 e vorrei che Macedonia e Grecia trovassero finalmente una soluzione alla controversia sul nome, specialmente per i giovani. Nelle ultime settimane ambedue le parti hanno fatto concessioni ed entrambe devono compiere un ulteriore passo avanti per avvicinarsi l’una all’altra. A mio avviso sarebbe incompatibile con i nostri valori europei e di fatto irresponsabile se un veto dovesse nuovamente fornire l’occasione di impedire l’adesione del paese all’UE. Questo non deve succedere!</p>
    </intervention>
    <intervention id="3-086" speaker_id="23806" name="Gyula Hegyi" is_mep="True" mode="spoken">
      <p sl="en">Signora Presidente, sono molto deluso dalle attuali relazioni tra l’Occidente e la Macedonia. In tutta onestà, il popolo macedone merita un trattamento nettamente migliore da parte nostra.</p>
      <p sl="en">Con l’indipendenza del Kosovo e il recente fallimento dell’adesione alla NATO, la situazione è persino più complicata. In Macedonia sono presenti elementi separatisti da una parte e nazionalisti dall’altra che cercano di minacciare la stabilità del paese, e la decisione di Bucarest non agevola affatto la situazione. Gli amici macedoni, tuttavia, forse possono trarre almeno una lezione da Bucarest. Non basta avere il sostegno degli Stati Uniti. Molte decisioni dipendono dal comune accordo degli Stati membri, non solo in seno all’Unione europea, ma anche all’interno della NATO, e qualsiasi Stato membro può porre il proprio veto.</p>
      <p sl="en">Alla luce degli ultimi eventi la Macedonia deve rivedere la sua posizione sull’esenzione degli Stati Uniti dalla giurisdizione del Tribunale penale internazionale. Sono stati commessi molti errori da entrambe le parti – da noi e dai politici macedoni –, ma non possiamo punire i comuni cittadini per i nostri errori. Ecco perché, almeno nell’ambito della liberalizzazione dei visti dobbiamo agire rapidamente, aiutando il popolo macedone a viaggiare, imparare e ad avere contatti più stretti con la vita quotidiana europea. Tre anni e mezzo fa, quando sono stato eletto vicepresidente della commissione parlamentare mista UE-Macedonia, avevo molti progetti ottimistici sul miglioramento delle nostre relazioni. Ben poche di queste idee si sono tradotte in realtà. Mi auguro che potremo compiere un passo avanti almeno nell’ambito della liberalizzazione dei visti.</p>
    </intervention>
    <intervention id="3-087" speaker_id="39319" name="Maria Eleni Koppa" is_mep="True" mode="spoken">
      <p sl="el">Signora Presidente, la Grecia ha costantemente sostenuto le prospettive europee della FYROM, al cui sviluppo economico ha contribuito. Abbiamo lavorato sistematicamente per trovare una soluzione accettabile al problema del nome sotto gli auspici dell’ONU. La Grecia ha compiuto passi importanti e ora è favorevole a un nome composto con un’indicazione geografica universalmente vincolante erga omnes .</p>
      <p sl="el">L’altra parte, purtroppo, non si è mostrata altrettanto disponibile. In seguito all’esito del Vertice NATO di Bucarest, è nell’interesse di tutte le parti proseguire i colloqui e giungere a un accordo il più rapidamente possibile. Il mancato invito della NATO non comporta un rifiuto dell’adesione, ma indica la necessità di trovare una soluzione.</p>
      <p sl="el">Credo che, a tale proposito, il testo originale della relazione elaborata dal collega, onorevole Meijer, fosse equilibrato. Purtroppo, a causa degli emendamenti adottati, la relazione sulla questione del nome è stata stravolta. Esortiamo i colleghi parlamentari a non accettare formule che interferiscano con il processo negoziale in corso, che sta entrando nella fase più cruciale.</p>
    </intervention>
    <intervention id="3-089" speaker_id="28173" name="Zita Pleštinská" is_mep="True" mode="spoken">
      <p sl="sk">Senza l’adesione dei paesi dell’Europa sudorientale all’UE non possiamo parlare del successo dell’integrazione europea.</p>
      <p sl="sk">Durante la guerra fredda l’ex Jugoslavia era il bastione della libertà e molti emigranti, compresi coloro che avevano vissuto nell’ex Cecoslovacchia totalitaria, fuggivano in Occidente proprio attraverso il paese che rappresentava un avvertimento per l’ex Unione Sovietica e i suoi paesi satellite. In risposta a una domanda sulle questioni frontaliere tra Slovenia e Croazia che ho rivolto al Consiglio, quest’ultimo mi ha informato di avere adottato un partenariato per l’adesione riveduto con la Croazia, la cui attuazione è il requisito principale affinché sia possibile compiere progressi nel processo negoziale.</p>
      <p sl="sk">Accolgo con favore la relazione dell’onorevole Hannes Swoboda, che mi fa sentire ottimista. Come il relatore, anch’io sono convinta che, se continuerà con i progressi che ha già compiuto nel processo di integrazione, la Croazia soddisferà tutti i criteri di adesione all’Unione europea e diventerà un importante catalizzatore per tutti gli altri paesi dei Balcani occidentali.</p>
    </intervention>
    <intervention id="3-090" speaker_id="38845" name="Pierre Pribetich" is_mep="True" mode="spoken">
      <p sl="fr">Signora Presidente, onorevoli colleghi, vorrei congratularmi con il collega, onorevole Swoboda, per il lavoro svolto e la qualità della sua relazione, imparziale ed equilibrata, che ha evidenziato i progressi compiuti, in particolare con la Legge costituzionale sulle minoranze nazionali, e il lavoro che resta ancora da svolgere, come il necessario rafforzamento del sistema giudiziario.</p>
      <p sl="fr">Siamo lieti che la Repubblica croata abbia abbandonato la Zona di protezione ittico-ambientale nell’Adriatico, che era fonte di tensioni in seno all’Unione europea. Si tratta di un gesto altamente simbolico, sempre che esista un concetto simile, che dimostra quanto la Croazia sia ansiosa di aderire all’Unione europea. “Non esiste l’amore, esistono solo prove d’amore”, disse Jean Cocteau. Con il suo gesto, la Croazia ha applicato questa massima alla nostra situazione.</p>
      <p sl="fr">Dal canto nostro dobbiamo rispettare l’obiettivo della firma del trattato di adesione nel luglio 2009, una data simbolica e un traguardo ambizioso. Non esiste politica senza simbolismo. Affermiamo questo concetto, inviamo questo forte messaggio e mostriamo al popolo croato, mostriamo alla Croazia quanto siamo impazienti di accoglierli nella famiglia europea, poiché la loro adesione è un simbolo forte non solo per il paese, ma anche per la stabilità dei Balcani e per la pace. Raddoppiamo dunque gli sforzi per realizzare questo obiettivo. Aiutiamo la Commissione e la Croazia lungo questo cammino.</p>
    </intervention>
    <intervention id="3-091" speaker_id="28391" name="Zdzisław Zbigniew Podkański" is_mep="True" mode="spoken">
      <p sl="pl">Signora Presidente, ho chiesto di poter intervenire sulla questione della Croazia e della Macedonia al fine di evidenziare la complessità della situazione nei Balcani e la necessità di condurre una politica calma ed equilibrata. Il dramma di Serbia e Kosovo deve metterci in guardia dall’adottare decisioni affrettate. Lo stesso dramma potrebbe verificarsi anche in Macedonia, dove vivono molti albanesi. Questo rischio è stato scongiurato grazie alla saggezza dei leader delle parti interessate.</p>
      <p sl="pl">Dobbiamo agire sulla base di questa esperienza positiva e sostenerla, senza istigare gli altri – contro la loro volontà, con la forza, senza spiegare il motivo delle azioni intraprese.</p>
    </intervention>
    <intervention id="3-092" speaker_id="2185" name="Giorgos Dimitrakopoulos" is_mep="True" mode="spoken">
      <p sl="el">Signora Presidente, innanzitutto vorrei dire che condivido appieno le opinioni dell’onorevole Swoboda sulle prospettive di adesione della Croazia.</p>
      <p sl="el">In secondo luogo, per quanto riguarda la relazione dell’onorevole Meijer sull’ex Repubblica jugoslava di Macedonia, ringrazio il relatore per la sua disponibilità ad avviare i colloqui. Esorto tuttavia il governo e le forze politiche della FYROM a guardare al futuro e a compiere gli sforzi necessari per trovare una soluzione condivisibile alla questione del nome. La realizzazione di tale obiettivo permetterà all’ex Repubblica jugoslava di Macedonia di soddisfare il criterio delle relazioni di buon vicinato e spianerà la strada agli ulteriori progressi del paese verso l’adesione all’UE.</p>
      <p sl="el">Vorrei infine avallare la proposta dell’onorevole Swoboda di rinviare la votazione sulla relazione Meijer di circa una settimana per avere il tempo di esaminare con maggiore attenzione gli emendamenti di compromesso che sono stati presentati.</p>
    </intervention>
    <intervention id="3-093" speaker_id="23868" name="Monika Beňová" is_mep="True" mode="spoken">
      <p sl="sk">Sarò molto breve.</p>
      <p sl="sk">La relazione del collega, onorevole Swoboda, individua molto chiaramente tutte le questioni che andavano affrontate e, a mio parere, evidenzia con altrettanta chiarezza l’esperienza politica e la professionalità del relatore.</p>
      <p sl="sk">In qualità di vicepresidente di un parlamento regionale, vorrei dire che le singole regioni croate sono pronte a entrare a far parte dell’Unione europea. Gli attuali Stati membri stanno affrontando la questione non solo a livello nazionale con il governo croato, ma anche con le regioni della Croazia. A mio avviso, si tratta di una premessa incoraggiante per la partecipazione attiva delle regioni croate alle future politiche UE.</p>
    </intervention>
    <intervention id="3-094" speaker_id="23706" name="Miloslav Ransdorf" is_mep="True" mode="spoken">
      <p sl="cs">Non molto tempo fa Dimitrij Rupel ci aveva rassicurato sulla validità delle azioni intraprese dalla Presidenza slovena nei confronti del Kosovo. Le nostre previsioni si sono avverate: la crisi si è ampliata. In Macedonia, Thaçi ha recentemente provocato il crollo del governo di coalizione e ha chiesto federalizzazione, bilinguismo e riconoscimento della bandiera di Skanderbeg.</p>
      <p sl="cs">I separatisti albanesi si comportano in maniera simile nella valle del Preševo, nel sud della Serbia, dove minacciano di boicottare le elezioni. Probabilmente la crisi raggiungerà il Montenegro. A mio avviso, dobbiamo aiutare la Macedonia, offrirle tutto l’aiuto di cui ha bisogno per essere un paese stabile, ma dobbiamo rifiutarci di fornire qualsivoglia aiuto ai separatisti albanesi, perché è evidente che il tentativo decennale di trasformare i terroristi in democratici è completamente fallito.</p>
    </intervention>
    <intervention id="3-095" speaker_id="23881" name="Marios Matsakis" is_mep="True" mode="spoken">
      <p sl="en">Signora Presidente, la Grecia, paese membro di vecchia data dell’UE, e i suoi 11 milioni di cittadini ritengono che il nome del loro vicino, l’ex Repubblica jugoslava di Macedonia, costituisca un grave e legittimo problema, ed è nostro dovere rispettare tale preoccupazione.</p>
      <p sl="en">E’ molto deludente che, sebbene proprio in questo momento la Grecia stia conducendo negoziati sulla questione con l’ex Repubblica jugoslava di Macedonia, alcuni eurodeputati e alcuni governi dell’UE abbiano già preso posizione e stiano inoltre esortando il Parlamento europeo a fare altrettanto, ossia a schierarsi ovviamente a favore dell’ex Repubblica jugoslava di Macedonia. Questo comportamento non è molto assennato, è sleale e non favorisce la politica di coesione dell’UE né agevola la situazione, poiché non solo renderà il governo dell’ex Repubblica jugoslava di Macedonia più intransigente riguardo alle rivendicazioni sul nome nei negoziati, ma impedirà altresì l’individuazione di una soluzione adeguata per molto tempo ancora.</p>
    </intervention>
    <intervention id="3-096" speaker_id="28294" name="Ljudmila Novak" is_mep="True" mode="spoken">
      <p sl="sl">Anch’io sono lieta che il nostro vicino, la Croazia, abbia sospeso l’attuazione della Zona di protezione ittico-ambientale, ovvero il principale ostacolo al proseguimento dei negoziati. Ciononostante, la Croazia deve essere seriamente avvisata che in seno all’Unione europea rispettiamo gli accordi e non ricorriamo ad azioni unilaterali.</p>
      <p sl="sl">Tuttavia, non condivido gli eccessivi elogi che sono stati rivolti alla Croazia per la sospensione della Zona di protezione ittico-ambientale. All’inizio è stata la Croazia a creare il problema e ora le rivolgiamo lodi esagerate perché lo ha sospeso. Questo comportamento non può che incoraggiare il paese a cercare di risolvere altri problemi in maniera analoga.</p>
      <p sl="sl">La Croazia è convinta di potere ottenere molto, poiché è consapevole che la sua adesione all’Unione europea gode di un notevole sostegno. La Slovenia ha sempre sostenuto l’adesione della Croazia all’Unione europea; tuttavia, se si considera che questo paese vende terreni di proprietà slovena, non possiamo condividere il suo comportamento in merito a questioni frontaliere irrisolte.</p>
    </intervention>
    <intervention id="3-097" speaker_id="4516" name="Roger Helmer" is_mep="True" mode="spoken">
      <p sl="en">Signora Presidente, ritengo che questa relazione sia per metà troppo ottimistica.</p>
      <p sl="en">L’anno scorso ho passato una settimana molto intensa in Croazia, impegnato in riunioni con diplomatici, membri del mondo accademico, avvocati, imprenditori e rappresentanti di camere di commercio e mezzi di comunicazione. Ho ottenuto un quadro molto chiaro di un paese privo di un’economia di mercato adeguata e caratterizzato da un’eccessiva ingerenza governativa nelle attività del sistema giudiziario, dei media e delle imprese. Si tratta del cosiddetto capitalismo nepotistico. Il governo spende oltre il 50 per cento del PIL della Croazia. E’ tutt’altro che un libero mercato nel senso in cui lo intendiamo noi.</p>
      <p sl="en">La Croazia deve garantire la trasparenza degli appalti pubblici, che sono soggetti a concussione. Deve garantire la piena divulgazione degli interessi nella programmazione delle decisioni, che al momento sono fonte di reddito solo per i funzionari. Disponiamo di un breve periodo per esortare la Croazia ad attuare le riforme prima dell’adesione. Non credo che lo stiamo utilizzando in maniera appropriata.</p>
    </intervention>
    <intervention id="3-098" speaker_id="4482" is_mep="True" mode="spoken" role="Presidente">
      <p sl="unknown">E’ molto significativo che il dibattito su questo argomento abbia suscitato tanto interesse, ma purtroppo erano previsti solo cinque minuti, e sono già passati.</p>
    </intervention>
    <intervention id="3-099" speaker_id="1429" name="Christopher Beazley" is_mep="True" mode="spoken">
      <p sl="en">Signora Presidente, intervengo per una mozione di procedura. Rispetto appieno la sua decisione di circoscrivere questo dibattito entro un determinato limite temporale, ma forse l’interesse dimostrato dai parlamentari nell’ambito della procedura “catch the eye” potrebbe incoraggiare lei e anche i suoi colleghi a valutare l’ipotesi di prolungare il tempo a disposizione affinché i deputati possano discutere questioni di interesse europeo generale, che quindi non riguardano esclusivamente i membri di una determinata commissione.</p>
      <p sl="en">Sono molte le osservazioni che vorrei esprimere su Macedonia e Croazia, ma non mi è consentito farlo. Le metterò per iscritto e le invierò una copia personale.</p>
    </intervention>
    <intervention id="3-100" speaker_id="4482" is_mep="True" mode="spoken" role="Presidente">
      <p sl="unknown">Alla luce del grande interesse dimostrato per la questione, abbiamo raddoppiato il tempo di parola. Di norma è di cinque minuti, ma in questa circostanza sono stati assegnati dieci minuti.</p>
      <p sl="unknown">La sua osservazione è tuttavia molto interessante. Quando riesamineremo i nostri metodi di lavoro potremo prevedere altre agevolazioni simili riguardo agli interventi dei parlamentari.</p>
    </intervention>
    <intervention id="3-101" speaker_id="photo_generic" name="Janez Lenarčič" is_mep="True" mode="spoken">
      <p sl="sl">Presidente in carica del Consiglio. − Vorrei innanzitutto esprimere, a nome del Consiglio, il mio consenso sulla dichiarazione del Commissario Rehn, il quale ha affermato che questo è un anno cruciale per il cammino della Croazia verso l’adesione all’Unione europea. Desidero ringraziare nuovamente il relatore, onorevole Hannes Swoboda, per il testo elaborato, in cui ha illustrato molto chiaramente la situazione attuale, il livello di sviluppo raggiunto e le sfide future.</p>
      <p sl="sl">Ci auguriamo che la Croazia colga questa occasione e compia rapidi progressi. Il fatto è che i progressi dipenderanno essenzialmente dalla Croazia stessa, nonché dal ritmo e dalla qualità delle riforme che deve portare a termine.</p>
      <p sl="sl">Mi preme precisare, onorevole Schmidt, che la Presidenza slovena gestirà l’agenda con la massima responsabilità. La Presidenza slovena sostiene i traguardi raggiunti dalla Croazia principalmente perché compiere i più rapidi progressi possibili verso l’adesione all’Unione europea è importante per il paese, ma anche perché è importante per l’UE e per l’intera regione.</p>
      <p sl="sl">La gestione responsabile di questa agenda deve tuttavia basarsi sul quadro negoziale, che è stato concordato con la Croazia, sul partenariato di adesione riveduto recentemente adottato dal Consiglio UE e su altri atti giuridici dell’Unione europea. E’ su questa base che ci auguriamo che la Croazia compia progressi quanto più rapidamente possibile, e la Presidenza slovena si adopererà a tal fine.</p>
      <p sl="sl">Per quanto riguarda l’ex Repubblica jugoslava di Macedonia, gli onorevoli Wiersma, Berès e altri hanno citato il rischio dell’instabilità politica nel paese. La Presidenza slovena spera vivamente che tale ipotesi non si verifichi. Un’eventuale crisi politica o la possibile indizione di elezioni parlamentari anticipate rallenterebbero il necessario processo delle riforme per un paio di mesi.</p>
      <p sl="sl">Vogliamo che, a prescindere dalle loro appartenenze politiche ed etniche, vengano preservate e rafforzate l’unità dei cittadini dell’ex Repubblica jugoslava di Macedonia nonché la loro identità di vedute sul futuro comune in seno all’Unione europea e alle strutture euroatlantiche. Un elemento altrettanto importante è che, con il ricongiungimento del partito albanese DPA alla coalizione di governo, la situazione politica interna è stata consolidata.</p>
      <p sl="sl">Il momento di agire è questo, ma il tempo di cui disponiamo è limitato. Abbiamo tempo solo fino alla prossima relazione della Commissione europea, la relazione periodica sui progressi compiuti, che verrà presentata in autunno. E’ importante proseguire il lavoro svolto in quest’ultimo periodo, al quale alla fine dell’anno è stata impressa un’ulteriore accelerazione, soprattutto perché è stato riavviato il dialogo politico e sono stati raggiunti risultati concreti nell’ambito delle riforme. E’ stato istituito un Consiglio nazionale per l’integrazione europea ed è stato adottato un piano ambizioso per l’adempimento dei criteri del partenariato di adesione. Occorre proseguire su questa strada.</p>
      <p sl="sl">La Presidenza slovena continuerà a fornire all’ex Repubblica jugoslava di Macedonia un sostegno decisivo lungo questo percorso.</p>
      <p sl="sl">Vorrei concludere con la seguente osservazione: la questione della stabilità dei Balcani occidentali e la più rapida integrazione della regione nel quadro europeo devono continuare a figurare tra le principali priorità dell’Unione. La Presidenza slovena ha inserito la questione tra i suoi compiti prioritari. Ci auguriamo che venga accordata la stessa importanza al problema anche in futuro. Di fatto, ogni investimento nel futuro dei Balcani occidentali in Europa è anche un investimento nel futuro dell’Unione europea.</p>
      <p sl="sl">Desidero esprimere la mia gratitudine agli Stati membri e agli onorevoli parlamentari per il vasto sostegno accordato alle prospettive europee dei Balcani occidentali nonché per i loro contributi al dibattito odierno. Grazie.</p>
    </intervention>
    <intervention id="3-102" speaker_id="photo_generic" name="Olli Rehn" is_mep="True" mode="spoken">
      <p sl="en">Membro della Commissione . − Signora Presidente, vorrei innanzitutto ringraziare i deputati per questo dibattito molto significativo, che a mio parere sottolinea l’importanza della prospettiva europea per i Balcani occidentali.</p>
      <p sl="en">Sono state sollevate diverse questioni di rilievo e in questa breve risposta posso commentarne solo alcune. Desidero altresì cogliere l’occasione per ringraziare la Presidenza slovena di avere inserito i Balcani occidentali tra le priorità chiave del suo mandato. Ritengo che la riunione informale dei ministri degli Esteri svoltasi a Brdo, in Slovenia, alcune settimane fa, sia stata molto importante; sicuramente, al pari di questo dibattito, ha impresso nuovo slancio e dinamismo alla nostra politica nei Balcani occidentali. A mio parere, ora siamo sulla strada giusta.</p>
      <p sl="en">La regione ha compiuto progressi costanti negli ultimi due anni e sono certo che, quando sarà possibile gestire bene i principali rischi di instabilità, come le conseguenze del processo sullo status del Kosovo o la fragilità della democrazia in Serbia, la regione avrà un brillante futuro dinanzi a sé, un futuro che è indubbiamente nell’Unione europea.</p>
      <p sl="en">La Presidenza ha già risposto alle osservazioni formulate in merito all’ex Repubblica jugoslava di Macedonia. Non posso che associarmi a tali affermazioni e dire che quest’anno il paese avrà buone possibilità di compiere uno storico passo avanti se agirà con determinazione e si impegnerà strenuamente ad attenersi ai parametri di adesione.</p>
      <p sl="en">E’ incoraggiante che il governo macedone abbia istituito un piano d’azione per il rispetto dei criteri di adesione e un nuovo piano nazionale per l’adozione dell’acquis . Ora desidero esortare il paese ad attuare i propri piani e a spianare così la strada a una raccomandazione positiva da parte della Commissione nel prossimo autunno.</p>
      <p sl="en">Molti di voi hanno fatto riferimento alla liberalizzazione dei visti. Posso informarvi che attualmente la Commissione sta elaborando una tabella di marcia per la liberalizzazione dei visti per l’ex Repubblica jugoslava di Macedonia. A breve presenteremo una bozza del documento al paese e, poiché l’ex Repubblica jugoslava di Macedonia ha già compiuto notevoli progressi in molti settori, ad esempio riguardo ai passaporti biometrici, mi auguro che sarà in grado di ottemperare piuttosto rapidamente alle condizioni previste dalla tabella di marcia, realizzando così l’obiettivo di un regime di esenzione dal visto per i propri cittadini.</p>
      <p sl="en">Desidero inoltre comunicarvi che a breve – entro la fine di aprile – presenteremo una tabella di marcia simile per un regime di esenzione dal visto anche per la Serbia, questione che sta molto a cuore ai cittadini comuni di questo paese. Da parte nostra vogliamo agevolare la realizzazione di tale importante obiettivo.</p>
      <p sl="en">Per quanto riguarda la Croazia, prendo atto che una netta maggioranza del Parlamento europeo ha una visione realistica di ciò che il paese deve fare per riuscire a concludere i negoziati di adesione nel corso del 2009. Si tratta di un atteggiamento positivo, poiché i veri amici della Croazia non devono nascondere i problemi sotto il tappeto, ma dire francamente ciò che deve essere fatto e incoraggiare il paese ad attuare le necessarie riforme sul campo e senza indugi. Occorre intensificare gli sforzi in tal senso.</p>
      <p sl="en">L’onorevole Posselt ha chiesto un maggiore impegno da parte della Commissione e posso assicurargli che, quando anche la Croazia soddisferà i parametri di adesione, per l’Esecutivo non sarà assolutamente un problema esaminare le posizioni negoziali nei vari capitoli.</p>
      <p sl="en">L’onorevole Ek si è soffermata sugli aspetti ambientali del sovrasfruttamento della pesca nell’Adriatico e vorrei rispondere a lei e informare voi tutti che il Primo Ministro Sanader ha parlato al Presidente Barroso e a me della sua preoccupazione per un’area speciale nell’Adriatico, la “Jabuka Pomo Pit”, che è un’importante zona di deposito delle uova. La Commissione è fortemente favorevole alla gestione sostenibile degli stock ittici e il Commissario Borg ha profuso grande impegno a favore della questione. La Commissione è disponibile a lavorare su una proposta volta a creare una zona di protezione della pesca nell’Adriatico, conformemente a quanto previsto dal nuovo regolamento sul Mediterraneo. A tal fine occorrerà avviare ulteriori discussioni con Slovenia, Italia e Croazia e, ovviamente, con la Commissione.</p>
      <p sl="en">Infine, l’onorevole Lebech ha citato il modello nordico quale fonte di ispirazione per i Balcani occidentali in termini di cooperazione regionale. Credo che tale funzione sia già stata svolta dal Consiglio nordico, che è stato utilizzato come il modello per il Consiglio di cooperazione regionale per l’Europa sudorientale, situato a Sarajevo, che ora è il forum di cooperazione politica regionale nei Balcani occidentali.</p>
      <p sl="en">Trovo incoraggiante che la cooperazione regionale sia notevolmente migliorata negli ultimi due anni e che sia la Croazia che l’ex Repubblica jugoslava di Macedonia abbiano contribuito attivamente a tale successo. E’ stata evidentemente superata una situazione in cui, solo alcuni anni fa, esisteva il considerevole sospetto che la cooperazione regionale costituisse un tentativo di ricreare la Jugoslavia. Si è giunti ora a una nuova comprensione della sua importanza, sia per i vantaggi concreti che permette di ottenere a livello locale – benefici economici, comunicazioni, trasporti, contatti interpersonali – sia perché la cooperazione regionale avvicina i paesi all’Unione europea. In ultima analisi, la cooperazione transfrontaliera è l’essenza dell’Unione europea.</p>
      <p sl="en">Desidero ringraziarvi nuovamente per questo dibattito molto responsabile e significativo e congratularmi con i relatori per gli importanti contributi apportati alla discussione.</p>
    </intervention>
    <intervention id="3-103" speaker_id="4482" is_mep="True" mode="spoken" role="Presidente">
      <p sl="unknown">Onorevoli colleghi, ho il piacere di porgere il benvenuto in quest’Aula al nuovo Commissario, signora Androulla Vassiliou.</p>
      <p sl="unknown">Mi permetta di congratularmi con lei per l’assunzione del suo incarico, signora Commissario. Sono certa che potremo contare su una proficua collaborazione in seno al Parlamento europeo.</p>
      <a text="(Applausi)"/>
    </intervention>
    <intervention id="3-104" speaker_id="2295" name="Hannes Swoboda" is_mep="True" mode="spoken" role="relatore">
      <p sl="en">Signora Presidente, il nostro gruppo si congratula con il Commissario per la sua elezione, da noi fortemente sostenuta. Le rivolgiamo i nostri migliori auguri.</p>
      <p sl="de">Signora Presidente, onorevoli colleghi, grazie per questo dibattito, che è stato estremamente produttivo e costruttivo. Vorrei ricollegarmi a quanto affermato dall’onorevole Schmitt a proposito del 2009. Credo che domani troveremo una soluzione comune, poiché disporre di un’ampia base comune è importante.</p>
      <p sl="de">A che cosa si deve il successo della Croazia? All’ampio consenso raggiunto nel paese e, nonostante un lieve disaccordo in merito alla composizione della commissione parlamentare mista UE-Croazia, in futuro verrà auspicabilmente risolto anche questo problema. Il suo successo si deve anche all’effettivo consenso raggiunto con i vicini – benché talvolta il paese abbia dovuto sforzarsi per giungere a tale risultato – come ad esempio è avvenuto nel caso della zona di pesca.</p>
      <p sl="de">Pertanto – se ora posso istituire un parallelo con la Macedonia – vorrei rivolgere un appello molto chiaro ai nostri omologhi macedoni affinché imparino da questo esempio, cercando di giungere a un consenso a livello nazionale e anche con i loro vicini.</p>
      <p sl="de">Ovviamente è facile gettare benzina sul fuoco in questa sede e, come l’onorevole Beer, comportarsi da grande avvocato. Tuttavia, come hanno affermato l’onorevole Pack e molti altri, è necessaria un’azione da parte di entrambi i paesi – Grecia e Macedonia –, e questo deve avvenire nei prossimi giorni. A questo punto l’innesco di una crisi politica interna sulla questione non sarà di alcun aiuto alla Macedonia. Ostacolerà il percorso di adesione all’UE e impedirà l’individuazione di una soluzione con la Grecia.</p>
      <p sl="de">Da qui il collegamento con la Croazia di cui ho parlato. Il successo della Croazia è merito di tre ottimi governi – compresi i governi Račan e Sanader – che hanno davvero compiuto notevoli passi avanti e hanno anche modificato le loro posizioni quando erano in gioco gli “interessi nazionali”. Rinnovo dunque l’appello a creare questo terreno comune in Croazia, l’appello ad attuare un tentativo analogo anche in Macedonia e l’appello alla Presidenza a continuare a seguire la linea adottata nelle ultime settimane, ossia a compiere progressi per la regione nel suo complesso. Sono convinto, signor Commissario, che la Commissione farà tutto il possibile per ultimare i negoziati nel 2009.</p>
    </intervention>
    <intervention id="3-106" speaker_id="4508" name="Erik Meijer" is_mep="True" mode="spoken" role="relatore">
      <p sl="nl">Signora Presidente, ho notato che in seno all’Assemblea regna un grande consenso sulla Macedonia. Occorre avviare i negoziati e risolvere la divergenza di opinioni sul nome con la Grecia. A parte Stoyanov, che con ogni probabilità ricorda i tempi in cui, nell’ambito del Trattato di Santo Stefano del 1878, la Macedonia faceva originariamente parte della Bulgaria, tutti, Grecia compresa, vogliono che questo paese entri a pieno titolo nell’Unione europea.</p>
      <p sl="nl">Finora entrambi i paesi hanno abilmente illustrato l’impegno di vecchia data dell’altra parte. La Grecia auspica che la Macedonia modifichi il suo nome costituzionale e fino al 2 aprile la Macedonia sperava che la Grecia non ostacolasse la sua adesione all’UE.</p>
      <p sl="nl">Nessuna delle due parti riesce a capire che tutto ciò è assolutamente incomprensibile agli altri europei. Entrambe le parti vogliono che questo allargamento dell’Unione europea vada a buon fine, ma al tempo stesso contribuiscono a ritardarlo ulteriormente. Ora sembra di assistere al gioco di chi farà la prima mossa. Se nessuno prenderà l’iniziativa, l’allargamento da tutti auspicato subirà una temporanea battuta d’arresto.</p>
      <p sl="nl">Condivido le affermazioni degli onorevoli Kacin e Pinior secondo cui non dobbiamo aspettare la presentazione di relazioni successive, bensì cogliere la prima buona occasione per avviare i negoziati con la Macedonia.</p>
      <p sl="nl">Signora Presidente, vorrei concludere il mio intervento in questa discussione congiunta su due paesi candidati con un’osservazione sulla Croazia per la quale il mio gruppo non ha richiesto un tempo di parola distinto.</p>
      <p sl="nl">La Croazia voleva entrare nell’UE all’inizio del 2009, ma lo farà nel 2010 o nel 2011. La principale questione irrisolta è il problema dell’industria cantieristica sulla costa adriatica. Il 29 aprile la delegazione del Parlamento europeo in Croazia visiterà non a caso i cantieri navali di Rijeka. A parere del mio gruppo, non dobbiamo rivolgere alla Croazia richieste che la popolazione potrebbe percepire come problemi irrisolvibili e che potrebbero rendere l’adesione del paese all’Unione europea inutilmente controversa.</p>
      <p sl="nl">In sintesi, cerchiamo di promuovere i progressi di entrambi i paesi verso l’adesione all’Unione europea in modo tale che, fra qualche anno, sia possibile accogliere tra noi sia la Croazia che la Macedonia.</p>
    </intervention>
    <intervention id="3-107" speaker_id="4482" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà domani alle 11.00.</p>
    </intervention>
    <intervention id="3-114" speaker_id="33964" name="Roberta Alma Anastase" is_mep="True" mode="written">
      <p sl="ro">Credo che dal dibattito sulla relazione 2007 sui progressi compiuti dall’ex Repubblica jugoslava di Macedonia debbano emergere due conclusioni fondamentali: la necessità che il paese continui a compiere costanti e netti progressi verso l’integrazione nelle strutture europee e transatlantiche e l’importanza di promuovere la generazione dei giovani in questa repubblica.</p>
      <p sl="ro">La prospettiva europea e transatlantica dell’ex Repubblica jugoslava di Macedonia viene unanimemente riconosciuta e la relazione 2007 accoglie con favore gli sforzi compiuti in tale direzione. Vorrei tuttavia ribadire l’importanza di proseguire queste riforme. Mi auguro inoltre che il rispetto dei diritti delle minoranze etniche e nazionali continui a figurare tra le priorità del governo macedone affinché sia possibile garantire un solido sistema di protezione di tutte le comunità, compresa la popolazione di lingua rumena.</p>
      <p sl="ro">Infine, vorrei sottolineare la necessità di promuovere la generazione dei giovani in questa repubblica. E’ indispensabile fornire loro tutte le condizioni necessarie per un’istruzione di alta qualità nello spirito del dialogo interculturale e della tolleranza reciproca. La mobilità e la libera circolazione dei giovani macedoni devono figurare tra le priorità fondamentali delle relazioni tra questo paese e l’UE.</p>
    </intervention>
    <intervention id="3-108" speaker_id="34174" name="Iles Braghetto" is_mep="True" mode="written">
      <p sl="it">Abbiamo approvato oggi la relazione Swoboda sulla Croazia, in vista della sua adesione. A nome dei pescatori di tutto l’Adriatico, non posso che rallegrarmi per la decisione di questo paese candidato di non applicare la Zona di protezione ecologica e di pesca (ZERP) nell’Adriatico agli Stati membri dell’Unione. Se tale situazione fosse rimasta inalterata, ci saremmo trovati davanti ad un iniquo trattamento, completamente discriminatorio, fra i pescatori croati e quelli dei paesi membri della UE.</p>
      <p sl="it">Ha vinto quindi il principio “pacta sunt servanda ”, ha vinto la diplomazia, ha vinto il buonsenso. Ha vinto, ancora una volta, la volontà di lasciare da parte prese di posizione volte a tutelare interessi nazionalistici a favore dell’adesione ai principi condivisi dell’Unione europea.</p>
    </intervention>
    <intervention id="3-109" speaker_id="28199" name="Gábor Harangozó" is_mep="True" mode="written">
      <p sl="en">Senza dubbio, dall’avvio dei negoziati di adesione la Croazia ha compiuto sforzi innegabili per rispettare i requisiti dell’acquis comunitario. Siamo davvero lieti di constatare che sono stati aperti alcuni nuovi capitoli negoziali. L’adesione della Croazia deve diventare un modello per tutti gli altri paesi candidati e potenziali candidati dei Balcani occidentali.</p>
      <p sl="en">Nonostante i notevoli sforzi compiuti dalla Croazia al fine di rispettare gli standard UE, restano ancora alcune aree alle quali occorre prestare attenzione, come la lotta alla corruzione e alla criminalità organizzata, la cooperazione con il Tribunale penale internazionale, la lotta contro tutte le forme di discriminazione (in particolare nei confronti dei rom e delle minoranze nazionali), l’onesta gestione dei fondi comunitari, le misure di protezione ambientale e la riforma dell’amministrazione pubblica.</p>
      <p sl="en">Si tratta di aspetti fondamentali, poiché ulteriori sviluppi nelle suddette aree apporterebbero sicuramente maggiore stabilità al paese e alla regione nel suo complesso. E’ evidente che la stabilizzazione dei Balcani occidentali attraverso il processo di europeizzazione deve continuare a figurare tra gli obiettivi prioritari fondamentali, per cui il perfezionamento dell’adesione della Croazia costituirà senza dubbio un importante passo avanti.</p>
    </intervention>
    <intervention id="3-115" speaker_id="28424" name="Tunne Kelam" is_mep="True" mode="written">
      <p sl="en">Questa è un’incoraggiante relazione sui progressi compiuti dalla Macedonia. La chiave di tali progressi è il rinnovato consenso politico raggiunto tra le varie parti. Tale consenso ha agevolato in ampia misura l’adesione del mio paese, l’Estonia, all’Unione europea.</p>
      <p sl="en">La stabilizzazione delle relazioni interetniche, le riforme finanziarie e un’efficace lotta alla criminalità organizzata e alla corruzione sono solo alcuni degli importantissimi progressi compiuti. Ci auguriamo che, nel garantire i diritti delle minoranze, l’autonomia allargata venga al contempo utilizzata in maniera responsabile per consolidare lo Stato macedone nel suo complesso.</p>
      <p sl="en">Dobbiamo congratularci con la Macedonia anche per avere mantenuto relazioni di buon vicinato sia con il Kosovo che con la Serbia.</p>
      <p sl="en">L’ingresso dei cittadini macedoni nei paesi dell’UE è diventato un problema urgente. Dobbiamo applicare quanto prima le stesse regole di agevolazione dei visti in vigore per la Croazia.</p>
      <p sl="en">Alla luce degli impressionanti progressi compiuti dalla Macedonia, raccomando vivamente alla Commissione di avviare i negoziati di adesione già nel 2008.</p>
      <p sl="en">Infine, esorto gli amici greci a dare prova di buona volontà e di flessibilità affinché sia possibile giungere a un compromesso ragionevole che permetta alla Macedonia di liberarsi dalla stigmatizzazione dello Stato federale comunista di Tito.</p>
    </intervention>
    <intervention id="3-116" speaker_id="39714" name="Rareş-Lucian Niculescu" is_mep="True" mode="written">
      <p sl="ro">Vorrei formulare un’osservazione sul Vertice NATO, svoltosi di recente in Romania, e sulle implicazioni delle decisioni adottate in merito ad alcune questioni comunitarie. Contestualmente ad altre decisioni importanti, si è stabilito che Bosnia-Erzegovina e Montenegro, al pari della Serbia, beneficeranno di una maggiore cooperazione con la NATO. E’ stato altresì deciso che, quando saranno pronte, Ucraina e Georgia riceveranno il piano d’azione per l’adesione tramite una procedura semplificata.</p>
      <p sl="ro">Queste decisioni sono salutari per l’Unione europea: l’intensificazione del dialogo e il piano d’azione apporteranno tra l’altro una maggiore democrazia e una maggiore democrazia ai confini orientali ridurrà l’entità delle sfide nell’ambito degli affari interni.</p>
      <p sl="ro">Una maggiore democrazia e la riforma delle istituzioni nei paesi vicini, come l’Ucraina, comporteranno una maggiore protezione alle frontiere esterne, un maggiore controllo della criminalità organizzata e segneranno un ulteriore passo avanti nella diffusione dei valori su cui si fonda l’Unione europea.</p>
    </intervention>
    <intervention id="3-110" speaker_id="28343" name="Bogusław Rogalski" is_mep="True" mode="written">
      <p sl="it">La Croazia ha compiuto sforzi efficaci per superare le divisioni esistenti e realizzare la riconciliazione tra i popoli, che è uno degli obiettivi dell’adesione all’Unione europea.</p>
      <p sl="it">L’adesione della Croazia all’Unione europea avrà enormi conseguenze a livello regionale e fungerà da banco di prova per gli impegni assunti dall’UE nei confronti dei Balcani occidentali. Il notevole impegno della Croazia nei negoziati di adesione è un segnale positivo, come dimostra l’ampio numero di capitoli negoziali aperti. Vale anche la pena di sottolineare che la Croazia ha compiuto progressi notevoli nella maggior parte dei settori coperti dalla legislazione comunitaria. Tuttavia, affinché sia possibile portare avanti le riforme, è necessario un immenso e costante impegno che consenta di superare i problemi esistenti nei singoli settori. Per favorire l’integrazione, occorre stilare un elenco dei fondi necessari a fini agevolativi. E’ particolarmente importante accelerare il processo volto ad aumentare i poteri amministrativi al fine di introdurre nuovi regolamenti. Occorre altresì accelerare il processo di riforma dell’amministrazione pubblica a livello di autorità locali e regionali. L’amministrazione della giustizia è un altro settore che deve essere soggetto a una riforma fondamentale.</p>
      <p sl="it">Tra i principali traguardi raggiunti dalle autorità croate figurano i continui sforzi compiuti per un imparziale svolgimento dei processi per i crimini di guerra da parte dei tribunali nazionali. I miglioramenti riscontrati nell’economia croata e le riforme attuate nel settore della protezione ambientale sono ulteriori conquiste del governo croato che agevolano il processo di adesione. La relazione sui progressi compiuti dalla Croazia nel 2007 suffraga la convinzione secondo cui questo paese, attuando gli obiettivi che è chiamato a realizzare, stia adottando un approccio attivo al processo di adesione.</p>
    </intervention>
    <intervention id="3-111" speaker_id="23864" name="Toomas Savi" is_mep="True" mode="written">
      <p sl="en">Signor Presidente, accolgo con favore i progressi compiuti dalla Croazia al fine di concludere i negoziati di adesione nel 2009. La graduale integrazione delle ex repubbliche jugoslave è fondamentale per la stabilità della regione dei Balcani occidentali.</p>
      <p sl="en">Nonostante il lavoro da svolgere sia ancora molto, specialmente nelle aree dei diritti delle minoranze, delle questioni frontaliere e della riforma giudiziaria, la Croazia deve continuare energicamente a impegnarsi per ottenere al più presto l’adesione all’UE conformemente ai criteri di adesione. La futura adesione della Croazia è un logico passo successivo da compiere, dopo l’adesione della Slovenia nel 2004, per accrescere il coinvolgimento dell’UE nella regione e incoraggiare la vicina Bosnia-Erzegovina e gli altri paesi dei Balcani occidentali a proseguire con il consolidamento della democrazia. Per gestire meglio il processo, la regione dei Balcani occidentali deve seguire l’esempio del Consiglio nordico.</p>
      <p sl="en">La Presidenza slovena e la prossima Presidenza francese devono fornire alla Croazia tutto il sostegno necessario al superamento degli ultimi ostacoli verso l’adesione all’Unione europea.</p>
    </intervention>
    <intervention id="3-112" speaker_id="39725" name="Iuliu Winkler" is_mep="True" mode="written">
      <p sl="hu">L’allargamento e l’integrazione di nuovi Stati membri costituiscono la politica estera più riuscita dell’Unione europea. La prossima fase di questa politica deve comportare l’adesione della Croazia all’Unione europea nell’immediato futuro.</p>
      <p sl="hu">Gli ungheresi etnici della Romania prestano ovviamente grande attenzione ai conflitti etnici che avvengono nel mondo e anche noi abbiamo seguito quanto accaduto nella storia recente dell’ex Jugoslavia. La maggiore lezione da trarre dalla sua storia recente è che l’intolleranza da parte della maggioranza, l’impazienza etnica e l’estremismo nazionalista possono determinare facilmente la conflagrazione di una regione. La Croazia rappresenta un modello per la regione, in termini di sviluppo sia politico che economico, dalla fine delle guerre jugoslave.</p>
      <p sl="hu">L’adesione della Croazia all’Unione europea non deve essere ritardata; il sostegno degli Stati membri a favore dell’allargamento non deve affievolirsi. Dobbiamo fornire la prospettiva dell’adesione all’Unione europea all’intera regione dei Balcani, Serbia e Kosovo compresi. La rapida adesione della Croazia all’Unione europea favorirà la coesistenza pacifica tra i popoli dell’Europa sudorientale e contribuirà alla stabilità e allo sviluppo della regione. Con il suo recente passato esemplare, la Croazia ha dimostrato di essere parte integrante della famiglia europea.</p>
    </intervention>
    <intervention id="3-113" speaker_id="34720" name="Bernard Wojciechowski" is_mep="True" mode="written">
      <p sl="en">Secondo i dati di Eurostat, il PIL pro capite croato è pari al 53 per cento della media UE. La crescita del PIL della Croazia è pari al 6 per cento. E’ evidente che il suo PIL pro capite è superiore a quello di Romania e Bulgaria e, in tutta onestà, è vergognoso che alla Croazia non sia stata concessa l’opportunità di aderire all’Unione europea assieme a questi due paesi. Nel corso dei secoli, la Croazia ha apportato molti contributi al panorama culturale del nostro continente. Facciamo in modo di non ostacolare il suo sviluppo e garantiamo che la sua adesione avvenga al più tardi nel 2009.</p>
    </intervention>
  </section>
  <section id="creitem21" title="20. Interventi di un minuto su questioni di rilevanza politica">
    <intervention id="3-118" speaker_id="4482" is_mep="True" mode="spoken" role="Presidente">
      <p sl="unknown">L’ordine del giorno reca gli interventi di un minuto su questioni di rilevanza politica.</p>
    </intervention>
    <intervention id="3-119" speaker_id="28120" name="Simon Busuttil" is_mep="True" mode="spoken">
      <p sl="mt">Vorrei innanzitutto dire che anch’io mi congratulo con il nuovo Commissario, Androulla Vassiliou. Signora Presidente, la decisione che adotteremo domani, approvando l’erogazione di quasi 700 000 euro dal Fondo di globalizzazione a favore di 675 dipendenti maltesi che hanno perso il lavoro presso le imprese VF e Bortex di Malta, è una dimostrazione di solidarietà, e la solidarietà è uno dei pilastri principali dell’Unione europea. Se l’Unione europea ha una funzione, è proprio questa: sì, gli Stati membri devono aprire le loro economie e i loro mercati alla concorrenza, ma al tempo stesso non sono soli e il compito dell’Unione europea è facilitare le sfide, aiutarci a sfruttarle e ridurre il loro eventuale impatto negativo. Signora Presidente, oggi i lavoratori di VF e Bortex hanno un’idea più precisa del significato di solidarietà e un’idea più precisa della funzione dell’Unione europea e, da quest’Aula, rivolgo loro il mio saluto.</p>
    </intervention>
    <intervention id="3-120" speaker_id="38595" name="Rovana Plumb" is_mep="True" mode="spoken">
      <p sl="ro">Le recenti manifestazioni di Lubiana hanno portato alla ribalta la questione delle differenze salariali tra donne e uomini, quale fattore negativo nella realizzazione dell’obiettivo della coesione sociale.</p>
      <p sl="ro">Nonostante gli importanti progressi compiuti a livello di Unione europea, permane una differenza del 15 per cento e, in Romania, del 13 per cento.</p>
      <p sl="ro">Vorrei richiamare l’attenzione su un problema che continua ad affliggere il settore pubblico, ossia gli ambiti in cui lavorano principalmente le donne – assistenza sanitaria, assistenza sociale, istruzione, industria leggera e amministrazione pubblica – che sono tra i meno remunerati.</p>
      <p sl="ro">Accolgo con favore il sostegno accordato dal Commissario Špidla alla questione dell’eliminazione delle differenze salariali e reputo necessario accelerare le misure contenute nel relativo piano d’azione, in particolare al punto 2, ossia le differenze salariali quale componente principale delle politiche per l’occupazione.</p>
    </intervention>
    <intervention id="3-121" speaker_id="28116" name="Marian Harkin" is_mep="True" mode="spoken">
      <p sl="en">Signora Presidente, vorrei spendere alcune parole sull’attuazione della direttiva “Habitat” in Irlanda, soffermandomi in particolare sull’estrazione manuale della torba dalle torbiere alte.</p>
      <p sl="en">Agli estrattori di torba e ai proprietari delle torbiere è stato ora chiesto di smettere di estrarre torba per uso personale. Questa situazione è stata determinata dal diritto illimitato di estrazione della torba a fini industriali e commerciali in tutta l’UE, che ha portato praticamente alla distruzione di tutte le torbiere alte d’Europa. E’ estremamente importante capire che molti irlandesi, residenti sia nelle zone rurali che in città, praticano l’estrazione manuale della torba da generazioni. Queste persone non devono essere costrette a pagare il prezzo della distruzione delle torbiere da parte di altri. Inoltre, se si considera che attualmente il petrolio viene venduto a circa 110 euro al barile, ci rendiamo conto che ora la torba rappresenta una risorsa economica molto preziosa per le singole persone coinvolte.</p>
      <p sl="en">In tale contesto, a livello nazionale si dovrà provvedere al risarcimento integrale per la perdita dei diritti di estrazione della torba e si dovranno attuare accordi flessibili affinché sia possibile garantire un equilibrio tra i diritti dei proprietari e la necessità di conservare le torbiere alte.</p>
    </intervention>
    <intervention id="3-122" speaker_id="28407" name="Willy Meyer Pleite" is_mep="True" mode="spoken">
      <p sl="es">Molte grazie, signora Presidente. Vorrei chiedere il rapido intervento della Commissione europea riguardo al problema di cui è vittima la stampa accreditata spagnola nel Regno del Marocco: il governo marocchino attua coercizioni nei confronti della stampa accreditata spagnola e minaccia di espellerla dal paese per essersi occupata del conflitto nel Sahara.</p>
      <p sl="es">Dal mese di gennaio di quest’anno, a Televisión Española , TV3 e Canal Sur viene impedito di trasmettere per la copertura data al conflitto, e recentemente la corrispondente di Cadena COPE è stata minacciata di espulsione insieme a Cadena SER e al giornale La Vanguardia .</p>
      <p sl="es">Credo che sia inammissibile, con la nostra politica di vicinato, che un governo – il governo marocchino – crei un problema serio di libertà di espressione e minacci l’intera stampa accreditata spagnola nel Regno del Marocco, diversamente da quanto fa con il resto della stampa europea. Chiedo quindi una risposta rapida ed energica da parte della Commissione europea affinché questa situazione finisca.</p>
    </intervention>
    <intervention id="3-123" speaker_id="28196" name="Irena Belohorská" is_mep="True" mode="spoken">
      <p sl="sk">Vorrei esordire dicendo che mi spiace che due paesi vicini, appartenenti entrambi all’odierna Europa comune, lavino i loro panni sporchi qui in seno al Parlamento europeo.</p>
      <p sl="sk">Che cosa sta succedendo nel villaggio ungherese di Mlynky? Secondo le ultime statistiche, il 54 per cento degli abitanti è slovacco. Il sindaco di Mlynky ha sfrattato cinque associazioni slovacche dai due locali in cui svolgevano le loro attività. Permettetemi di dire che, per quanto riguarda il trattamento riservato alla minoranza slovacca, quest’azione è solo la punta dell’iceberg . In una scuola slovacca di questo villaggio ungherese, lo slovacco viene insegnato come lingua straniera per 3 ore la settimana e un prete celebra la messa in ungherese. Il giornale bilingue del paese non viene più pubblicato.</p>
      <p sl="sk">Desidero ringraziare il Presidente dell’Ungheria, László Sólyom, che ha visitato Mlynky all’inizio della vicenda e ha ascoltato entrambe le parti. Vorrei altresì ringraziare il mediatore ungherese, che in questo caso si è pronunciato a favore della minoranza slovacca. Le autorità locali, tuttavia, sembrano ferme sulle loro posizioni. Il ponte dell’amicizia nei pressi della città di Ostrihom, costruito con fondi comunitari, dista solo 30 chilometri da Mlynky. Spero che in quest’area trionfi l’amicizia, l’amicizia che tale ponte simboleggia.</p>
    </intervention>
    <intervention id="3-124" speaker_id="28332" name="Dariusz Maciej Grabowski" is_mep="True" mode="spoken">
      <p sl="pl">Signora Presidente, a Bucarest i tedeschi si sono opposti all’invito ufficiale di adesione alla NATO che è stato rivolto a Ucraina e Georgia, adducendo come motivazione il timore e la preoccupazione per il possibile deterioramento delle relazioni con la Russia. La Germania, tuttavia, sa che i timori della Russia sono completamente infondati, poiché la NATO è un patto di difesa che si è rivelato molto utile per il mantenimento della pace in Europa e in molte regioni del mondo.</p>
      <p sl="pl">Ci si chiede quindi che cosa, chi e da chi i tedeschi vogliano difendersi nell’Europa in fase di progressiva unificazione del XXI secolo. Sicuramente non dagli Stati dell’Europa sudorientale, comprese Ucraina e Georgia, con la loro esperienza dell’occupazione sovietica. In questa Europa in fase di progressiva unificazione, i tedeschi vogliono resuscitare i fantasmi e i demoni della politica del XX secolo, ridando vita a unioni e patti che hanno provocato guerre, crimini, l’Olocausto e la divisione dell’Europa? La posizione adottata dalla Germania a Bucarest indica forse la possibilità di realizzare una politica estera europea comune su ordine dei tedeschi, che pensano ai loro interessi dimenticando però l’amara verità della storia?</p>
    </intervention>
    <intervention id="3-125" speaker_id="28334" name="Urszula Krupa" is_mep="True" mode="spoken">
      <p sl="pl">Signora Presidente, il Consiglio d’Europa è stato istituito per proteggere i diritti umani – tra cui il diritto di ogni persona alla vita – e per promuovere i valori fondamentali comuni rafforzando al contempo la sicurezza dei cittadini d’Europa, obiettivi che equivalgono a una negazione del diritto di uccidere. Nel frattempo, in occasione della seduta plenaria del 16 aprile 2008, l’Assemblea parlamentare esaminerà una relazione intitolata “Accesso all’aborto sicuro e legale in Europa”, in cui si raccomanda di garantire alle donne l’accesso all’aborto, di eliminare gli ostacoli all’esecuzione degli aborti e di mettere a disposizione contraccettivi a basso costo, tra cui metodi di aborto precoce, pratica che non solo è dannosa dal punto di vista medico, ma anche estremamente immorale.</p>
      <p sl="pl">Vorrei esprimere il mio dissenso nei confronti della relazione, che, negando gli obiettivi per cui il Consiglio d’Europa è stato istituito, equivale a una promozione dell’omicidio degli esseri più indifesi e della contraccezione.</p>
    </intervention>
    <intervention id="3-126" speaker_id="1833" name="Marie Anne Isler Béguin" is_mep="True" mode="spoken">
      <p sl="fr">Signora Presidente il pacchetto su energia e clima segna l’avvento di un nuovo genere di ricatto, il ricatto delle emissioni di carbonio. Dopo avere annunciato 575 licenziamenti presso lo stabilimento di Gandrange en Moselle il 4 aprile 2008, Arcelor-Mittal accetta di mantenere 124 posti di lavoro nell’impianto a patto di poter beneficiare di certificati di emissione di CO2 . Inoltre, per addolcire la pillola della soppressione di posti di lavoro in Lorena, Arcelor-Mittal lascia circolare voci su un possibile progetto pilota per la cattura della CO2 , nonostante questo processo non sia stato ancora convalidato in termini di neutralità energetica. Gandrange en Moselle sta diventando il cavallo di Troia delle industrie ad alta intensità energetica, il cui grande difensore in seno al Consiglio europeo è il Presidente francese Sarkozy.</p>
      <p sl="fr">Sono lieta che la signora Commissario sia presente in Aula; infatti vorrei davvero che respingessimo questo nuovo genere di ricatto fondato sulle emissioni di carbonio. Per essere efficace, il pacchetto energia e clima deve essere conforme alla legislazione europea. Il Parlamento europeo deve chiedere che il Consiglio rispetti le regole che fissiamo e non si arrenda alle sirene delle industrie alla ricerca di quote gratuite. Come colegislatori dobbiamo garantire un accesso equo alle quote per le PMI europee rispetto alle grandi imprese industriali.</p>
    </intervention>
    <intervention id="3-127" speaker_id="28150" name="Kinga Gál" is_mep="True" mode="spoken">
      <p sl="hu">I cittadini ungheresi che sono emigrati dalla Romania all’Ungheria e sono andati in pensione dopo il 2007, successivamente all’adesione della Romania all’Unione europea, non hanno ricevuto la pensione loro dovuta per le annualità maturate in Romania.</p>
      <p sl="hu">Ai sensi dell’accordo in vigore tra la Romania e gli altri Stati membri dell’Unione europea, dal 1° gennaio 2007 le autorità romene avrebbero dovuto erogare direttamente le pensioni agli interessati. I romeni non assolvono questo compito ormai da alcuni mesi e i cittadini ungheresi che percepiscono la pensione dall’anno di adesione della Romania, il 2007, ricevono solo la parte di pensione relativa alle annualità maturate in Ungheria. Quando si tratta di risolvere tali questioni, le autorità romene tendono a procrastinare, benché si presuma che le pertinenti direttive UE siano in vigore anche in Romania.</p>
      <p sl="hu">Poiché spetta alla Commissione europea sorvegliare l’osservanza delle direttive comunitarie, chiedo alla Commissione di fare luce su quanto sta accadendo in Romania riguardo alla valutazione e al pagamento delle pensioni e di richiamare l’attenzione delle autorità romene sulla necessità di risolvere al più presto il problema. Il fatto che le istanze di questi pensionati trovino accoglimento in Lussemburgo è una magra consolazione. Grazie molte.</p>
    </intervention>
    <intervention id="3-128" speaker_id="28181" name="Miloš Koterec" is_mep="True" mode="spoken">
      <p sl="sk">Il governo locale del villaggio ungherese di Mlynky, i cui abitanti sono per il 55 per cento slovacchi, ha approvato la proposta del sindaco di espellere due organizzazioni di minoranza slovacca dalla tradizionale “Casa slovacca”.</p>
      <p sl="sk">Le organizzazioni hanno protestato per iscritto contro le autorità locali e, nella loro lettera, hanno richiamato l’attenzione sul fatto che si trattava di una violazione dello status esistente e che danneggiava gli interessi nazionali della minoranza slovacca di Mlynky. In ogni caso, la decisione di espellerle non è un atto isolato. Fa seguito alla decisione delle autorità locali di cessare la pubblicazione di una rivista bilingue, di modificare il palinsesto televisivo a svantaggio delle trasmissioni della minoranza e di ridurre i salari degli insegnanti slovacchi. Questa è una tendenza negativa generale e devo protestare contro azioni simili. Tali azioni e decisioni sono pericolose principalmente perché interferiscono, in maniera fondamentale e forse premeditata, con lo status di minoranza dell’area in questione e abbassano gli standard esistenti sui diritti delle minoranze. Il mediatore ungherese per le minoranze nazionali ed etniche Kállai ha bollato tali decisioni come incomprensibili.</p>
      <p sl="sk">Le azioni del governo locale di Mlynky, che attacca ripetutamente la minoranza slovacca, sono un pessimo segnale, specialmente in un momento in cui gli alti funzionari dei governi di Slovacchia e Ungheria stanno programmando l’incontro dei loro rispettivi primi ministri, dal quale ovviamente ci si attende un miglioramento delle relazioni tra i nostri paesi.</p>
    </intervention>
    <intervention id="3-129" speaker_id="26833" name="Milan Gaľa" is_mep="True" mode="spoken">
      <p sl="sk">Alcuni deputati al Parlamento europeo hanno espresso la loro preoccupazione per la costruzione di una centrale a carbone nella città di Trebišov, nella Slovacchia orientale.</p>
      <p sl="sk">Vorrei precisare che il ministero dell’Economia slovacco ha respinto questa idea e non prevede l’inizio della costruzione della centrale nel quadro della sicurezza energetica nella Repubblica slovacca prima del 2030. Vorrei esprimere il mio sostegno agli sforzi compiuti dai cittadini di Trebišov, che a loro volta si oppongono coraggiosamente alla costruzione di questa centrale.</p>
      <p sl="sk">Desidero inoltre sottolineare che l’ex Primo Ministro della Repubblica slovacca, Mikuláš Dzurinda, e altri politici preoccupati dall’impatto negativo che la centrale avrà sull’ambiente e sulla qualità della vita a Trebišov, nonché sull’eccezionale regione vitivinicola di Tokaj, al confine tra Ucraina e Ungheria, hanno accordato il loro sostegno alle azioni dei cittadini di Trebišov.</p>
    </intervention>
    <intervention id="3-130" speaker_id="1002" name="Marco Pannella" is_mep="True" mode="spoken">
      <p sl="it">Signora Presidente, onorevoli colleghi, vorrei rivolgere alla Commissione, alla Presidenza del nostro Parlamento e del Consiglio una informazione che credo di poter fare. Se da Pechino ottenessimo il riconoscimento, anche incidentale, che in tutte le sue manifestazioni e espressioni pubbliche degli ultimi anni il Dalai Lama mai ha richiesto indipendenza e sempre ha richiesto autonomia e se anche si desse atto che in tutte le sue manifestazioni pubbliche ha esortato alla non violenza, questa dichiarazione di Pechino potrebbe essere immediatamente interpretata come un gesto di apertura e di massima buona volontà da parte del governo in esilio e del Dalai Lama . Mi auguro che noi vorremmo muoverci in questa direzione.</p>
    </intervention>
    <intervention id="3-131" speaker_id="28514" name="Kyriacos Triantaphyllides" is_mep="True" mode="spoken">
      <p sl="el">Signora Presidente, onorevoli colleghi, i ministri europei delle Finanze hanno deciso di non concedere un aumento salariale a livello europeo per contrastare il crescente costo della vita. Siamo tutti al corrente delle manifestazioni svoltesi a Lubiana, già citate dalla collega intervenuta poc’anzi. Siamo altresì tutti a conoscenza dell’aumento del costo della vita che ha mandato in rovina i ceti a medio e basso reddito. Che cosa ha fatto l’UE a questo proposito? Assolutamente nulla! Gli stipendi dei dirigenti delle grandi aziende, invece, continuano a salire, mentre per i lavoratori comuni sopravvivere fino alla fine del mese è sempre più difficile.</p>
      <p sl="el">Vorrei infine sottolineare che il Commissario Almunia ha segnalato l’impatto che un eventuale aumento salariale potrebbe avere sulla produttività. Simili dichiarazioni sono un affronto per le centinaia di migliaia di lavoratori in difficoltà finanziaria. Gli enormi profitti delle multinazionali non sono ovviamente un segreto.</p>
    </intervention>
    <intervention id="3-132" speaker_id="23868" name="Monika Beňová" is_mep="True" mode="spoken">
      <p sl="sk">Le recenti azioni compiute dalla Guardia ungherese contro i rom rappresentano una minaccia seria per i principi fondamentali su cui si fonda l’Europa odierna, come lo è il fatto che essa sta palesemente favorendo l’estremismo e il revisionismo e cercando un nemico esterno nei paesi vicini e tra i cittadini degli altri paesi; occorre inoltre segnalarne l’attività continua, in aumento con la designazione di nuovi membri dell’organizzazione avvenuta meno di due settimane fa, e il sostegno che riceve da partiti e gruppi politici di orientamento analogo sia all’interno che all’esterno dell’Ungheria.</p>
      <p sl="sk">Non si tratta solo di una minaccia crescente, ma anche di una sfida, che riguarda fondamentalmente sia tutti i cittadini con idee democratiche dell’Ungheria e dei paesi vicini che l’Europa nel suo complesso. Le manifestazioni di nazionalismo aggressivo, razzismo, xenofobia, antisemitismo o neo-fascismo non hanno e non devono avere posto nell’Europa democratica. Questi fenomeni non possono essere considerati come episodi relativi e marginali, né possono essere giustificati in alcun modo.</p>
      <p sl="sk">Per questo esorto le Istituzioni europee a iniziare a occuparsi seriamente della questione.</p>
    </intervention>
    <intervention id="3-134" speaker_id="39022" name="Ewa Tomaszewska" is_mep="True" mode="spoken">
      <p sl="pl">Il programma Erasmus Mundus, volto a diffondere la comprensione interculturale e a promuovere l’Unione europea tramite gli ottimi risultati raggiunti nell’istruzione, non è accessibile ai giovani bielorussi.</p>
      <p sl="pl">La Bielorussia è un paese che non rispetta i diritti umani, un paese in cui le minoranze nazionali e i sindacati vengono discriminati e l’adozione di un atteggiamento civico sfocia nella persecuzione. I giovani in particolare vengono puniti per le loro convinzioni con la privazione di opportunità di istruzione.</p>
      <p sl="pl">Dobbiamo trovare un modo per consentire ai giovani bielorussi che vengono discriminati in termini di accesso alla conoscenza nel loro paese di usufruire dei vantaggi del programma Erasmus Mundus. L’Università di Varsavia e altri istituti di istruzione hanno ammesso studenti che sono stati espulsi da istituti di istruzione bielorussi per aver preso parte a manifestazioni.</p>
      <p sl="pl">Mi auguro che l’Unione europea trovi una formula adeguata per risolvere questo problema.</p>
    </intervention>
    <intervention id="3-135" speaker_id="4524" name="Caroline Lucas" is_mep="True" mode="spoken">
      <p sl="en">Signor Presidente, questo fine settimana, al largo della costa del Canada atlantico inizierà la seconda fase della più grande caccia commerciale alle foche del mondo. Il governo canadese ha garantito che questa caccia sarà condotta in maniera indolore e, in ottemperanza a una delle condizioni previste dalle loro licenze, i cacciatori di foche ora hanno l’obbligo di stordire gli animali e verificare che abbiano perso conoscenza e poi ucciderli prima di scuoiarli.</p>
      <p sl="en">Eppure, secondo osservatori indipendenti, le prove che di fatto si stia procedendo in tal senso sono ben poche e ovviamente sono state riscontrate quando è stato davvero permesso loro di assistere alle attività di caccia. I sistematici tentativi del dipartimento della pesca di bloccare l’osservazione della caccia di quest’anno sono quasi altrettanto allarmanti delle palesi violazioni dei regolamenti sulla caccia alle foche registrate finora. Se le autorità canadesi sono assolutamente certe del rispetto di questi regolamenti, perché stanno facendo di tutto per impedire a specialisti del benessere degli animali e giornalisti di assistervi?</p>
      <p sl="en">Non dobbiamo inoltre dimenticare che nessun altro paese al mondo, ad esempio la Russia o la Namibia, ha mai fornito garanzie simili a tutela del benessere degli animali per la caccia commerciale alle foche. Con l’approssimarsi dello scadere dell’attuale legislatura, è indispensabile che la Commissione intervenga rapidamente, in risposta alla Dichiarazione scritta n. 38, pubblicando una proposta volta a vietare l’importazione, l’esportazione e il commercio di prodotti derivati dalle foche. Tale divieto non pregiudicherà l’agricoltura di sussistenza, ma dimostrerà l’impegno a favore della protezione del benessere degli animali.</p>
    </intervention>
    <intervention id="3-136" speaker_id="4466" name="Ilda Figueiredo" is_mep="True" mode="spoken">
      <p sl="pt">Signor Presidente, attualmente in Portogallo altre multinazionali minacciano di delocalizzare parte della loro produzione, come stanno facendo Yasaki Saltano e Delphi . In entrambi i casi queste multinazionali, che producono parti di automobili, hanno ricevuto milioni di euro di finanziamenti comunitari per l’allestimento degli stabilimenti e la formazione professionale dei loro lavoratori. Ora, citando i problemi che affliggono l’industria automobilistica, Yasaki Saltano vuole licenziare oltre 400 dipendenti a Vila Nova de Gaia. Il 70 per cento circa di questi lavoratori è costituito da donne, molte delle quali soffrono di problemi di salute come la tendinite causata dal lavoro svolto per l’impresa. A tale proposito occorre porsi due domande: dov’è la responsabilità sociale di queste imprese e quando si adotteranno misure che impediscano tali delocalizzazioni a tutela dei diritti dei lavoratori e della produzione nei nostri paesi?</p>
    </intervention>
    <intervention id="3-137" speaker_id="39726" name="László Tőkés" is_mep="True" mode="spoken">
      <p sl="hu">Prima il Kosovo, adesso il Tibet. In entrambi i casi, la violenta politica colonialista perseguita da Stati di polizia nazionalcomunisti è sfociata nello spargimento di sangue. In entrambi i casi, il rifiuto di rispettare il diritto di un popolo all’autodeterminazione ha innescato una crisi che minaccia la pace mondiale nel suo complesso. Il Premio Nobel per la pace, il Dalai Lama , ha denunciato il genocidio culturale e l’aggressione demografica di cui è vittima il popolo tibetano.</p>
      <p sl="hu">Questi metodi erano diffusi anche nell’ex Romania comunista. Anche Ceauşescu riteneva che l’oppressione delle minoranze fosse una questione interna romena, proprio come ha affermato la Cina nel caso del Tibet.</p>
      <p sl="hu">Spero che il Parlamento europeo possa schierarsi a fianco di Papa Benedetto XVI nella lotta contro l’ingiustizia, l’odio e la violenza; spero inoltre che possa intraprendere la battaglia volta a garantire l’autonomia territoriale del Tibet. Siamo ansiosi di assistere al momento in cui il Dalai Lama e il Papa romano cattolico diranno al mondo, qui in seno al Parlamento europeo, che non c’è pace senza giustizia.</p>
    </intervention>
    <intervention id="3-138" speaker_id="28173" name="Zita Pleštinská" is_mep="True" mode="spoken">
      <p sl="sk">Il tema più caldo della decima riunione della commissione parlamentare di cooperazione UE-Ucraina svoltasi in seno al Parlamento europeo a febbraio è stato lo snellimento delle pratiche per la concessione dei visti.</p>
      <p sl="sk">Dopo l’allargamento della zona Schengen avvenuto alla fine dello scorso anno, si è assistito a un irrigidimento delle condizioni di concessione dei visti per l’ingresso nei paesi UE dei cittadini ucraini e a un aumento delle spese e dei tempi di attesa. Non si deve costruire un nuovo muro di Berlino alle frontiere esterne dell’UE proprio in un momento in cui l’Ucraina decide del suo futuro.</p>
      <p sl="sk">Accolgo quindi con favore l’accordo tra Slovacchia e Ucraina sul traffico frontaliero locale, che agevolerà il frequente attraversamento del confine di Stato nelle regioni di frontiera dei due paesi per motivi sociali, culturali, economici o familiari. Una rapida soluzione dei problemi relativi al regime dei visti contribuirà a convincere i cittadini ucraini dei vantaggi dell’adesione all’UE.</p>
    </intervention>
    <intervention id="3-139" speaker_id="23717" name="Genowefa Grabowska" is_mep="True" mode="spoken">
      <p sl="pl">Signor Presidente, un risultato positivo dell’ultimo allargamento della zona Schengen è stata l’eliminazione dei controlli alle frontiere interne dell’UE. La Polonia ha ovviamente eliminato tutti i posti di controllo e, di conseguenza, solo nella mia provincia sono stati chiusi almeno 55 valichi di frontiera. La loro chiusura ha tuttavia posto le autorità locali dinanzi alla necessità di gestire le infrastrutture rimanenti, tra cui una serie di edifici, torri, hangar , magazzini, parcheggi e terreni adiacenti, situati in ottime posizioni, spesso lungo importanti vie di comunicazione internazionali. I comuni in cui sono situate queste strutture sono interessati alla loro gestione, ma non dispongono dei fondi per occuparsene. E’ quindi altamente probabile che tutte queste strutture verranno utilizzate a fini commerciali.</p>
      <p sl="pl">Chiedo dunque alla Commissione europea di istituire un fondo speciale che permetta ai comuni delle zone di frontiera di gestire queste strutture per scopi di pubblica utilità, nonché per fini transfrontalieri, promuovendo così l’integrazione culturale.</p>
    </intervention>
    <intervention id="3-140" speaker_id="28372" name="Ryszard Czarnecki" is_mep="True" mode="spoken">
      <p sl="pl">Signor Presidente, vorrei cogliere l’occasione per esprimere il mio rispetto nei confronti del coraggioso popolo di montagna del Tibet, che lotta per l’indipendenza nazionale. Ciò che intendo dire non vuole essere una protesta contro i cinesi, anzi. Ho rispetto per il popolo cinese, che a sua volta ha combattuto per la libertà nazionale contro l’occupazione giapponese e per la libertà e le libertà civili all’interno della Cina stessa, come dimostra la Ribellione dei Boxer del XIX secolo. A maggior ragione, quindi, memori di questa tradizione, i cinesi non devono rifiutare il diritto all’autodeterminazione del popolo tibetano.</p>
      <p sl="pl">In qualità di deputati al Parlamento europeo, dobbiamo dimostrare la nostra solidarietà al Tibet non solo a parole, ma anche con i fatti. I politici europei non devono dare credibilità ai Giochi di Pechino partecipandovi. In questo momento dobbiamo restare lontani da Pechino. Formulo questa dichiarazione quale ammiratore e spettatore entusiasta delle Olimpiadi di Atene. Da parte nostra questo è il minimo che possiamo fare.</p>
    </intervention>
    <intervention id="3-141" speaker_id="28512" name="Jim Allister" is_mep="True" mode="spoken">
      <p sl="en">Signor Presidente, domani ricorre il decimo anniversario dell’accordo di Belfast. Qualcuno ritiene che vi siano molti motivi per festeggiare; io no. Perché? Perché è stato l’accordo di Belfast a ricompensare l’Irlanda del nord con 30 anni di terrorismo, mettendo a repentaglio sia la giustizia che la democrazia: la giustizia, concedendo un indulto che ha portato alla scarcerazione anticipata di tutti i detenuti condannati per terrorismo, e la democrazia, stabilendo la necessità di inserire i terroristi incalliti nel governo della regione che hanno devastato per decenni, obiettivo raggiungibile grazie all’iniquità della coalizione obbligatoria.</p>
      <p sl="en">La regione che rappresento è l’unica regione di tutta l’Unione europea in cui ai cittadini viene negato il fondamentale diritto democratico di votare un partito all’opposizione. Perché? Perché l’accordo di Belfast stabilisce per legge che, affinché possa esistere un governo, tutti i partiti devono farne parte. L’accordo di Belfast è questo ed è sbagliato. E’ un evento da denunciare, non da celebrare.</p>
    </intervention>
    <intervention id="3-142" speaker_id="38608" name="Petya Stavreva" is_mep="True" mode="spoken">
      <p sl="bg">Signor Presidente, onorevoli colleghi, una delle principali sfide che il mio paese, la Bulgaria, ha dovuto affrontare nei primi anni di adesione alla Comunità è stata quella di garantire la trasparenza e impedire l’eventuale uso improprio delle risorse assorbite dai fondi europei.</p>
      <p sl="bg">A sostegno degli sforzi contro la corruzione, ho avviato la creazione di un Consiglio pubblico per il controllo dell’assorbimento dei fondi UE nell’agricoltura bulgara da parte dei cittadini. Non si tratterà di un’istituzione formale, ma di una formazione della società civile volta a riunire gli sforzi di tutti coloro intenzionati a garantire che questa opportunità di promuovere lo sviluppo della Bulgaria non vada sprecata per motivi di corruzione, uso improprio e cattiva gestione dei fondi.</p>
      <p sl="bg">Il principale obiettivo è istituire meccanismi di controllo pubblico e di accesso generale alle informazioni sulle modalità di spesa dei fondi nell’agricoltura, informazioni sull’attuazione del progetto e diffusione delle migliori pratiche nel settore. Non dimentichiamo che la promozione della partecipazione attiva dei cittadini ai processi sociopolitici è una delle priorità fondamentali dell’agenda comunitaria.</p>
    </intervention>
    <intervention id="3-143" speaker_id="33987" name="Monica Maria Iacob-Ridzi" is_mep="True" mode="spoken">
      <p sl="ro">A oltre un anno di distanza dall’adesione di Romania e Bulgaria all’Unione europea e a quasi nove anni dall’avvio del processo di Bologna, otto paesi europei non riconoscono i diplomi universitari e altri titoli di studio conseguiti in questi due Stati membri.</p>
      <p sl="ro">Spesso i cittadini romeni vengono discriminati quando cercano di trovare un impiego o di proseguire la loro istruzione all’estero.</p>
      <p sl="ro">Il mancato riconoscimento dei diplomi contribuisce altresì a una scarsa partecipazione ai programmi europei per la mobilità studentesca, specialmente per quanto riguarda i diplomi post-laurea.</p>
      <p sl="ro">Uno studente romeno, ad esempio, non può partecipare a un programma di specializzazione post-laurea finanziato da Erasmus Mundus in un centro universitario di uno degli otto Stati membri che non riconoscono la sua laurea di base.</p>
      <p sl="ro">Si tratta di una discriminazione nei confronti dei cittadini di uno Stato membro che limita le loro possibilità di ottenere fondi europei per la mobilità accademica.</p>
      <p sl="ro">La Commissione europea ha recentemente condannato tale condotta. Credo che il Parlamento europeo debba adottare una posizione altrettanto ferma al riguardo.</p>
    </intervention>
    <intervention id="3-144" speaker_id="39707" name="Cătălin-Ioan Nechifor" is_mep="True" mode="spoken">
      <p sl="ro">Alla luce del cambiamento climatico e nel contesto della costante diminuzione e dell’aumento del prezzo delle risorse naturali primarie, in particolare delle risorse energetiche, una politica agricola comune potrebbe rappresentare uno strumento efficace per la realizzazione degli obiettivi dell’Unione europea.</p>
      <p sl="ro">D’altro canto, attualmente il mancato rispetto delle norme comunitarie nel campo delle spese agricole permette alla Commissione europea di recuperare non meno di 83 milioni di euro da undici Stati membri. Non si tratta di un importo considerevole, ma, poiché la politica agricola comune è finanziata con fondi pubblici, ritengo che sia necessario un impegno maggiore della Commissione europea a favore degli Stati membri, in particolare nei confronti di quelli di recente adesione. In questo modo sarà possibile ridurre considerevolmente tali irregolarità e la sicurezza alimentare sarà davvero un obiettivo realizzabile nell’Unione europea.</p>
    </intervention>
    <intervention id="3-145" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">La Commissione proporrà presto una nuova modifica della direttiva relativa alla tassazione a carico di autoveicoli pesanti per l’uso di alcune infrastrutture di trasporto.</p>
      <p sl="ro">Entro il 2008, dopo aver esaminato tutte le opzioni, compresi i costi legati alla protezione ambientale, al rumore, alla congestione del traffico e alla salute, la Commissione dovrà presentare un modello generalmente applicabile, trasparente e comprensibile per la valutazione di tutti i costi esterni, che definirà e servirà da base per i calcoli futuri della tassazione per l’uso delle infrastrutture.</p>
      <p sl="ro">Tutti i proventi realizzati in questo modo dovranno essere reinvestiti nelle relative infrastrutture. E’ necessario allestire parcheggi appositamente attrezzati per i trasportatori stradali, che garantiscano condizioni di assoluta sicurezza per il riposo dei conducenti e anche per i loro veicoli e le merci trasportate.</p>
      <p sl="ro">Credo che si debba fornire sostegno finanziario agli Stati membri e, al contempo, costringerli a effettuare maggiori investimenti nella costruzione di parcheggi sicuri, migliorando e sviluppando così l’infrastruttura di trasporto.</p>
    </intervention>
    <intervention id="3-146" speaker_id="28421" name="Marianne Mikko" is_mep="True" mode="spoken">
      <p sl="et">Onorevoli colleghi, gli Stati membri dell’Unione europea che vanno dall’Estonia alla Polonia hanno perso milioni e milioni dei loro cittadini più dotati e ingegnosi a causa dell’aggressione nazista e del decennale terrore sovietico. La relazione del Parlamento europeo “Cittadini per l’Europa” ha istituito l’azione intitolata “Memoria europea attiva”, volta a prevenire il nazismo e lo stalinismo in uguale misura e a commemorare le vittime di questi due regimi.</p>
      <p sl="et">Ora, a 70 anni di distanza dal patto segreto tra Stalin e Hitler, l’Europa non è ancora venuta pienamente a conoscenza delle atrocità commesse dall’apparato coercitivo di Stalin. Gli Stati membri devono istituire un gruppo di lavoro intergovernativo permanente incaricato di svolgere un’analisi imparziale dei reati commessi dai bolscevichi e dal KGB e di valutarli sulla base dei valori europei.</p>
      <p sl="et">Oggi, tuttavia, occorre designare la data del 23 agosto come Giornata europea della memoria delle vittime dello stalinismo e del nazismo. Il 23 agosto del 1939 nazisti e bolscevichi divisero l’Europa in due sfere d’influenza. Così facendo infersero una ferita terribile all’Europa, che non si è ancora completamente rimarginata.</p>
    </intervention>
    <intervention id="3-147" speaker_id="38420" name="Cristian Silviu Buşoi" is_mep="True" mode="spoken">
      <p sl="ro">Vorrei cogliere l’occasione per parlare, in seno alla plenaria del Parlamento europeo, dello storico Vertice NATO svoltosi a Bucarest, la capitale della Romania, dal 2 al 4 aprile.</p>
      <p sl="ro">Conosciamo tutti l’importanza della NATO, sia per la sicurezza dell’area euroatlantica che per la democratizzazione e il benessere dei paesi di recente adesione. La Romania è entrata nella NATO nel 2004 e speriamo che possano fare altrettanto anche Croazia e Albania, i paesi che sono stati invitati a aderirvi in occasione del Vertice di Bucarest.</p>
      <p sl="ro">Sono convinto che anche la crisi per il nome della Macedonia verrà risolta grazie al dialogo con la Grecia e, in questo modo, un altro partner affidabile dell’Unione europea, l’ex Repubblica jugoslava di Macedonia, sarà invitato a entrare nella NATO.</p>
      <p sl="ro">Sappiamo anche che l’adesione alla NATO è un passo importante per l’integrazione nell’Unione europea.</p>
      <p sl="ro">Come membro del gruppo ALDE al Parlamento europeo, accolgo con favore l’apertura della NATO nei confronti di Ucraina e Georgia, quale segnale decisivo per l’inclusione di questi paesi sulla strada europea.</p>
      <p sl="ro">Sono certo che noi, l’Unione europea in generale e il Parlamento europeo in particolare, saremo altrettanto disponibili a incoraggiare Ucraina e Georgia a intraprendere la strada giusta, la strada europea.</p>
    </intervention>
    <intervention id="3-148" speaker_id="28391" name="Zdzisław Zbigniew Podkański" is_mep="True" mode="spoken">
      <p sl="pl">Signor Presidente, il processo di ratifica del Trattato di riforma dell’Unione europea prosegue. Seguendo le orme, tra gli altri, dei parlamenti di Francia, Romania, Slovenia e Ungheria, anche il parlamento polacco ha adottato decisioni in merito alla ratifica. Potrebbe non esserci nulla di sconveniente in questo, se non fosse che i parlamentari hanno ratificato il trattato in grande fretta e spesso senza comprenderne il contenuto. Data la situazione, le varie iniziative volte a ratificare il trattato tramite referendum nazionali sono assolutamente giustificate. Dopo tutto, in una democrazia, a essere sovrani sono i cittadini, non i parlamentari, e la forma di espressione più importante è quella referendaria, non voti che compromettono deputati e parlamenti. I cittadini hanno il diritto a non riconoscere la ratifica del trattato senza averlo letto.</p>
      <p sl="pl">Questi fatti costituiscono già la base di futuri conflitti politici e nazionali, e di fatto tutto si sarebbe dovuto svolgere nel rispetto dei diritti umani e della volontà dei popoli e degli Stati liberi nel nome del bene comune.</p>
    </intervention>
    <intervention id="3-149" speaker_id="28325" name="Sylwester Chruszcz" is_mep="True" mode="spoken">
      <p sl="pl">Signor Presidente, nel mio intervento vorrei sollevare la questione del rispetto dei diritti di proprietà, dei diritti dei popoli e dei diritti delle minoranze religiose in Ucraina, paese che ha espresso il desiderio di aderire all’Unione europea. Nel 1962 le autorità sovietiche chiusero la chiesa cattolica di Santa Maddalena a Leopoli e la trasformarono in una sala concerti per organo, distruggendo molte reliquie preziose nel processo. Dal 1991 gli abitanti di Leopoli si battono per la restituzione della chiesa dedicata a Santa Maddalena, finora senza successo.</p>
      <p sl="pl">Ricordando la riconciliazione tra i popoli di Polonia e Ucraina, vorrei rivolgere, dall’Assemblea del Parlamento europeo, un appello alle autorità della città di Leopoli affinché restituiscano la chiesa alle autorità ecclesiastiche, al fine sia di approfondire l’amicizia tra i nostri popoli, quello polacco e quello ucraino, sia di trasformare questa chiesa in un simbolo di riconciliazione, aspetto di grande importanza in vista dell’avvicinarsi dei Campionati europei del 2012.</p>
    </intervention>
    <intervention id="3-150" speaker_id="39709" name="Marian Zlotea" is_mep="True" mode="spoken">
      <p sl="ro">Vorrei sollevare la questione dei malati di leucemia che muoiono ogni giorno in Romania o in altri Stati membri senza poter fare nulla poiché alcuni paesi non figurano nel registro internazionale dei donatori non familiari.</p>
      <p sl="ro">In Europa è presente questo registro, ma purtroppo non tutti gli Stati membri vi hanno accesso. In Romania il registro non funziona. A causa di tale carenza, in Romania si registra un tasso di mortalità molto più elevato rispetto agli altri Stati membri. Ogni giorno muoiono centinaia di giovani per il semplice motivo che non hanno accesso al registro. Tuttavia, questo problema non figura tra le priorità dell’attuale governo romeno.</p>
      <p sl="ro">Vorrei che gli Stati membri avessero parità di accesso al registro; in questo modo il traffico illecito di organi diminuirebbe e i malati di leucemia avrebbero una possibilità di vita, a prescindere dalla loro situazione finanziaria. Ritengo inoltre che i malati debbano beneficiare di trapianti di midollo osseo conformemente alla gravità delle loro condizioni di salute e non in base alla nazionalità.</p>
      <p sl="ro">Considerando che oggi abbiamo votato a favore della nomina del Commissario Vassiliou, chiedo alla signora Commissario di trovare una soluzione a questo problema. Tutte le Istituzioni europee, Parlamento compreso, devono sostenere una campagna di informazione.</p>
    </intervention>
    <intervention id="3-151" speaker_id="33964" name="Roberta Alma Anastase" is_mep="True" mode="spoken">
      <p sl="ro">La settimana scorsa la Romania ha avuto l’onore di ospitare il Vertice NATO di Bucarest. In qualità di relatrice sulla cooperazione regionale nell’area del Mar Nero, accolgo con favore l’organizzazione di questo evento cruciale nella regione e, in particolare, l’esplicito riconoscimento dell’importanza strategica che riveste questa zona.</p>
      <p sl="ro">Mi auguro che tale riconoscimento si traduca in sforzi consolidati e concreti a livello di UE e NATO grazie ai quali sia possibile trasformare il Mar Nero in una zona di stabilità e prosperità e garantire la sicurezza dell’intero continente europeo.</p>
      <p sl="ro">Non meno importante è il riconoscimento delle aspirazioni transatlantiche di Georgia e Ucraina. Il percorso di adesione alla NATO di questi due Stati deve essere irreversibile, e negli anni 2008-2009 si devono registrare progressi importanti in tale direzione, sia da parte dei due paesi che della NATO.</p>
      <p sl="ro">In conclusione, sono lieta che gli Stati membri dell’Alleanza abbiano dato prova di flessibilità e lungimiranza, trasformando così il Vertice di Bucarest in un’importante pietra miliare per l’allargamento della NATO e per il successivo sviluppo del sistema di sicurezza.</p>
    </intervention>
    <intervention id="3-152" speaker_id="28175" name="Yannick Vaugrenard" is_mep="True" mode="spoken">
      <p sl="fr">Signor Presidente, onorevoli colleghi, ancora una volta, negli ultimi giorni, a Saint-Nazaire, in Francia, alcuni operai – in questo caso greci – che lavoravano alle dipendenze di una società subappaltatrice tedesca per conto di un’altra società subappaltatrice del settore dell’industria cantieristica, sono rimasti senza salario.</p>
      <p sl="fr">La giurisprudenza della Corte di giustizia europea ha riaffermato i diritti occupazionali dei lavoratori distaccati nell’Unione europea, ma qual è l’efficacia di tali diritti se l’Europa non si dota della legislazione necessaria a sopperire alle carenze delle società subappaltatrici?</p>
      <p sl="fr">Non si tratta più di casi isolati. In tutta l’Unione europea i committenti ricorrono sempre più spesso a una serie di imprese subappaltatrici di altri Stati membri e i casi di mancata retribuzione dei lavoratori distaccati si moltiplicano. Tre uomini, tre dipendenti greci, hanno finalmente ottenuto il pagamento dei loro salari, ma solo dopo tre settimane di sciopero della fame.</p>
      <p sl="fr">Non possiamo tenere discorsi magniloquenti sull’Europa e poi non fare nulla. E’ indispensabile elaborare al più presto l’arsenale giuridico necessario a dichiarare la responsabilità dei committenti per le carenze dei subappaltatori.</p>
    </intervention>
    <intervention id="3-153" speaker_id="23864" name="Toomas Savi" is_mep="True" mode="spoken">
      <p sl="en">Signor Presidente, desidero richiamare la vostra attenzione sull’analogia esistente tra i Giochi olimpici di Pechino e quelli svoltisi a Mosca 28 anni fa. La concessione del diritto di ospitare le Olimpiadi del 1980 a Mosca fu probabilmente un piano magistrale concepito dall’amministrazione di Jimmy Carter e dal suo consigliere per la sicurezza nazionale, Zbigniew Brzezinski, al fine di aprire l’Unione sovietica, almeno per un breve periodo, all’Occidente e alla sua influenza democratica.</p>
      <p sl="en">Il nostro obiettivo è avviare la democratizzazione della Cina e pertanto dobbiamo apprezzare la possibilità di una presenza internazionale in un paese che per altri versi è piuttosto isolato. Inoltre, boicottando le Olimpiadi di Pechino, priviamo le autorità cinesi del loro trionfo. Perdiamo altresì l’occasione di offrire valori democratici al popolo cinese al livello di base. La nostra presenza ai Giochi olimpici di Pechino non deve essere vista come un’accettazione delle autorità cinesi bensì come uno sforzo volto a far capire al popolo cinese la necessità della transizione a un nuovo regime.</p>
    </intervention>
    <intervention id="3-154" speaker_id="4740" name="Marco Cappato" is_mep="True" mode="spoken">
      <p sl="it">Signor Presidente, onorevoli colleghi, voglio ringraziare i 25 colleghi che hanno sottoscritto una lettera al presidente e dittatore cambogiano Hun Sen, sollevando il caso di Saumura Tioulong, una delle leader del partito di Sam Rainsy. Voglio portare questo caso anche all’attenzione della Commissione. Abbiamo informazioni per cui c’è il rischio concreto che Saumura Tioulong, che è anche iscritta al partito radicale non violento, sia arrestata in queste ore in Cambogia. Finora non è accaduto, spero anche grazie all’intervento dei colleghi, ma è una situazione da seguire con la massima attenzione.</p>
      <p sl="it">Voglio poi approfittare anche per fare presente al Presidente e a tutti i colleghi come l’ambasciata cinese ci abbia indirizzato a tutti una lettera in cui si parla della natura separatista della cricca del Dalai Lama che sarebbe violenta per natura, secondo questa lettera. Ecco, mi pare che sia proprio una delle dichiarazioni e concezioni che dobbiamo aiutare il regime cinese a superare per portare la democrazia in Cina, in Tibet e ovunque.</p>
    </intervention>
    <intervention id="3-155" speaker_id="34254" name="Dimitar Stoyanov" is_mep="True" mode="spoken">
      <p sl="bg">Nelle ultime 48 ore a Sofia, in Bulgaria, sono stati commessi tre omicidi su commissione. Dall’entrata in carica di Roumen Petkov, l’attuale ministro degli Interni, in Bulgaria sono stati perpetrati in tutto 22 omicidi su commissione ai danni di imprenditori, boss mafiosi e politici. Nessun caso è stato risolto e nessuno è stato riconosciuto colpevole. Lunedì, in pieno giorno, è stato assassinato lo scrittore Georgi Stoev, autore di diversi libri di inchieste sulla criminalità organizzata. Nel frattempo è emerso che il Ministro Petkov aveva mantenuto contatti regolari con elementi criminali e aveva addirittura incontrato tali individui. Questi fatti illustrano chiaramente la completa fusione tra il governo e la mafia. Intendo dire che il ministro degli Interni bulgaro è un uomo della mafia.</p>
      <p sl="bg">Nel periodo precedente all’adesione era stato detto al popolo bulgaro che l’Unione sarebbe stata una tutela a garanzia del successo contro il banditismo e gli omicidi, una custode della stabilità e della sicurezza, per una vita priva di criminalità. Oggi, quando ognuno di noi potrebbe diventare la prossima vittima, l’Unione deve intervenire per eliminare questa piaga vergognosa. Non solo dalla Bulgaria ma da se stessa.</p>
    </intervention>
    <intervention id="3-156" speaker_id="38610" name="Slavi Binev" is_mep="True" mode="spoken">
      <p sl="bg">Signor Presidente, onorevoli colleghi, l’evento che mi induce a prendere la parola è l’ennesimo tragico incidente avvenuto in Bulgaria qualche giorno fa e che ci spinge a rompere il silenzio. Lunedì, nel centro della capitale bulgara, Sofia, lo scrittore Georgi Stoev è stato assassinato in un omicidio dimostrativo. In una decina di libri circa l’autore aveva osato fare luce sull’intera verità sulla criminalità organizzata nel nostro paese e suoi stretti legami con l’élite politica e la magistratura.</p>
      <p sl="bg">Questo omicidio su commissione, uno dei tanti, ha dimostrato con spietata chiarezza che la procura, il sistema giudiziario e il ministro degli Interni del nostro paese non sono in grado di far fronte alla criminalità o, il che è ancora più allarmante, non hanno intenzione di farlo. Con la loro inerzia, si rendono complici dei reati commessi e vengono utilizzati esclusivamente per gli illeciti politici degli anticonformisti. Non a caso lo stesso Presidente della Commissione europea Barroso si è espresso chiaramente in tal senso in occasione della sua ultima visita in Bulgaria. L’amara verità è che in Bulgaria nessuno si sente più al sicuro e dobbiamo ammettere che, senza l’aiuto dell’Europa, la sovranità statale del nostro paese è a rischio.</p>
    </intervention>
    <intervention id="3-157" speaker_id="28424" name="Tunne Kelam" is_mep="True" mode="spoken">
      <p sl="en">Signor Presidente, la Corte europea dei diritti dell’uomo ha pronunciato 24 sentenze su ricorsi presentati da abitanti della Cecenia – altri 200 sono pendenti. La Corte ha ritenuto la Russia responsabile di sconvolgenti abusi dei diritti umani in Cecenia, tra cui omicidi, torture e detenzioni illegali. Tali abusi continuano. Sono inoltre “scomparse” fino a 5 000 persone – la maggior parte delle quali assassinate – per mano dei servizi di sicurezza statali. Incredibilmente, non un solo funzionario è stato giudicato colpevole per queste azioni.</p>
      <p sl="en">Esorto l’UE, la Commissione e il Consiglio a dire espressamente al Presidente Medvedev che il pieno rispetto delle sentenze della Corte di Strasburgo da parte della Russia sarà una delle aspettative alle quali l’UE attribuirà la massima priorità in vista di un’ulteriore ripresa del partenariato.</p>
    </intervention>
    <intervention id="3-158" speaker_id="38724" name="Colm Burke" is_mep="True" mode="spoken">
      <p sl="en">Signor Presidente, mi sono recato in missione in Ciad per una settimana nel tentativo di sensibilizzare l’opinione pubblica sulla crisi umanitaria, in particolare nell’est del paese. Volevo inoltre valutare l’eventuale impatto positivo che la missione UE di mantenimento della pace guidata dall’Irlanda potrebbe avere in questa fase del suo attuale dispiegamento in Ciad.</p>
      <p sl="en">Dal 2003 hanno attraversato la frontiera circa 250 000 profughi sudanesi, i quali si trovano quasi tutti in 12 campi nella parte orientale del paese. Nel Ciad orientale sono inoltre presenti circa 180 000 sfollati interni che hanno abbandonato le loro case e che continuano a spostarsi per sfuggire alla violenza interetnica.</p>
      <p sl="en">Il Programma alimentare mondiale nel Ciad orientale si trova ora dinanzi alla sconfortante sfida di preallestire sei mesi di risorse alimentari per questi profughi e sfollati interni prima della stagione delle piogge. E’ urgentemente necessario ricevere il contributo dei donatori affinché sia possibile garantire che gli acquisti vengano ultimati nei prossimi mesi e che le scorte alimentari giungano in Ciad per tempo.</p>
      <p sl="en">Per quanto riguarda EUFOR, il cui obiettivo è proteggere i profughi, ne fanno ora parte alcuni membri della missione militare francese. E’ importante non considerare EUFOR come un’estensione delle operazioni francesi in Ciad.</p>
    </intervention>
    <intervention id="3-159" speaker_id="23881" name="Marios Matsakis" is_mep="True" mode="spoken">
      <p sl="en">Signor Presidente, nelle sei settimane trascorse dall’elezione del nuovo Presidente di Cipro, Demetris Christofias, sono stati compiuti più progressi nella ricerca di una soluzione durevole sull’isola che nei quattro anni precedenti. A Cipro si respira un’atmosfera carica di rinnovata speranza, ma un fattore minaccia di distruggere questo clima di euforia: la costante ingerenza dell’esercito turco.</p>
      <p sl="en">Una settimana fa il Capo di Stato maggiore dell’esercito turco ha effettuato una visita imprevista a Cipro e ha formulato una serie di dichiarazioni incendiarie che hanno quasi arrestato di colpo il processo di pace. Oggi il comandante delle forze terrestri turche si recherà a Cipro e si prevede che la sua presenza creerà ulteriori problemi per i negoziati di pace.</p>
      <p sl="en">Esorto il Presidente di questa Assemblea e tutti i colleghi a utilizzare ogni mezzo diplomatico a loro disposizione per indicare con forza ai generali turchi di Ankara che devono smettere di cercare di distruggere il dialogo di pace a Cipro e lasciare i ciprioti liberi di proseguire nella ricerca di una soluzione ai problemi intercomunitari della loro isola.</p>
      <p sl="en">Grazie. Inoltre, signor Presidente, vorrei esprimerle la gratitudine di noi tutti per la generosità con cui oggi pomeriggio ha concesso la parola a un così ampio numero di persone.</p>
    </intervention>
    <intervention id="3-160" speaker_id="39725" name="Iuliu Winkler" is_mep="True" mode="spoken">
      <p sl="en">Signor Presidente, oggi l’Unione europea è il più grande esportatore al mondo. Questa posizione è dovuta anche alla diversità economica dei suoi Stati membri, alcuni dei quali dipendono principalmente dai servizi e altri dalle attività industriali.</p>
      <p sl="en">Per sostenere la posizione dominante degli esportatori europei, dobbiamo fare in modo che possano competere in un ambiente commerciale globale equo. Occorre riformare gli strumenti comunitari di difesa commerciale volti a fornire garanzie per gli operatori economici europei nel commercio internazionale. L’uso degli strumenti di difesa commerciale deve essere più accessibile, più efficace e più trasparente. Gli strumenti comunitari di difesa commerciale riformati devono essere parimenti accessibili ed efficienti agli operatori sia delle economie basate sui servizi che delle economie dotate di un forte settore industriale. Devono essere accessibili in uguale misura sia ai vecchi che ai nuovi Stati membri. La tentazione di cedere al protezionismo deve essere fortemente scoraggiata.</p>
    </intervention>
    <intervention id="3-161" speaker_id="23894" name="Anna Záborská" is_mep="True" mode="spoken">
      <p sl="fr">Signor Presidente, signora Commissario, il 5 aprile il prete cristiano ortodosso Youssef Adel è stato assassinato da ignoti aggressori nel centro di Baghdad. L’arcivescovo caldeo di Mosul, Monsignor Rahho, è stato rapito alla fine di febbraio. Il Parlamento non ha reagito e il suo cadavere è stato ritrovato a metà marzo. Se la comunità internazionale chiude gli occhi, non si instaurerà mai la pace nella regione. Se l’UE non protegge la popolazione locale, le risorse finanziarie stanziate dall’Unione andranno sprecate.</p>
      <p sl="fr">Chiedo alla Commissione di esaminare la possibilità di gestire i fondi europei destinati all’Iraq finché i cristiani iracheni continueranno a essere bersaglio di violenze, rapimenti, omicidi e attentati. Chiedo al Presidente del Parlamento europeo di formulare a nostro nome una dichiarazione congiunta con il Consiglio per condannare a chiare lettere la persecuzione di personale civile, umanitario, sanitario e religioso in Iraq.</p>
    </intervention>
    <intervention id="3-162" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Stiamo per celebrare il quarto anniversario dell’allargamento più importante dell’Unione, un allargamento che ha portato all’adesione di dieci nuovi Stati membri. Nella maggior parte dei casi si tratta di paesi che richiedono investimenti considerevoli e cospicui finanziamenti per la modernizzazione e la trasformazione dell’economia. In seguito hanno aderito anche Bulgaria e Romania. Questi allargamenti sono stati molto convenienti per il bilancio dell’Unione europea. I vantaggi derivanti dall’allargamento sono stati avvertiti sia dai vecchi che dai nuovi Stati membri.</p>
      <p sl="pl">Stiamo proseguendo il processo di ratifica del Trattato di Lisbona. Si tratta di un successo importante, ma al tempo stesso, durante le discussioni sul futuro dell’Unione, si parla di diminuire il bilancio per gli anni 2014-2020. Come pensiamo di riuscire a rispondere a queste nuove sfide, nuove sfide per un’Europa allargata, se stanzieremo meno risorse a questioni tanto importanti per l’Europa, per il mondo e per l’Unione europea?</p>
    </intervention>
    <intervention id="3-163" speaker_id="21918" is_mep="True" mode="spoken" role="Presidente">
      <p sl="unknown">Con questo si concludono gli interventi di un minuto su questioni di rilevanza politica.</p>
    </intervention>
  </section>
  <section id="creitem22" title="21. Lotta al cancro nell’Unione europea allargata (discussione)">
    <intervention id="3-165" speaker_id="21918" is_mep="True" mode="spoken" role="Presidente">
      <p sl="unknown">L’ordine del giorno reca l’interrogazione orale dell’onorevole Miroslav Ouzký, a nome della commissione per l’ambiente, la sanità pubblica e la sicurezza alimentare, sulla lotta al cancro nell’Unione europea (O-0014/2008 – B6-0015/2008).</p>
      <p sl="unknown">Il Commissario Vassiliou partecipa per la prima volta a un dibattito in quest’Emiciclo. Benvenuto, signora Commissario; spero si sentirà a casa tra noi. Il suo intervento, come da programma, segnerà l’inizio della sua cooperazione e collaborazione con il Parlamento europeo.</p>
    </intervention>
    <intervention id="3-166" speaker_id="23705" name="Miroslav Ouzký" is_mep="True" mode="spoken">
      <p sl="cs">autore . − Innanzi tutto, in qualità di presidente della commissione per l’ambiente, la sanità pubblica e la sicurezza alimentare, vorrei cogliere quest’occasione per congratularmi con la signora Commissario nominata e designata oggi alla Commissione. Sebbene serie motivazioni mi abbiano impedito di ascoltare di persona la sua presentazione, devo ammettere che ha suscitato un’ottima impressione sui membri della mia commissione ed è stata accolta con favore unanime nella sua nuova funzione.</p>
      <p sl="cs">Per quanto riguarda l’interrogazione orale, desidero cominciare spiegando che cosa ci abbia indotti ad affrontare questo argomento e a domandare ai singoli Stati di rivolgere una maggiore attenzione a questa grave diagnosi. Probabilmente sapete, dall’enfasi posta all’interno della relazione e dell’interrogazione, che i casi di cancro in Europa sono in aumento. Vi è una serie di ragioni alla base di questo: come sappiamo, la popolazione sta invecchiando e sempre più persone sono esposte ad agenti cancerogeni. Secondo i sindacati, almeno l’8 per cento dei casi di morte causata da cancro ogni anno è direttamente imputabile all’esposizione ad agenti cancerogeni sul posto di lavoro. Dobbiamo tener presente che a un europeo su tre viene diagnosticato un cancro nel corso della vita, e un europeo su quattro muore per questa patologia.</p>
      <p sl="cs">Un’altra questione importante è la significativa differenza nel tasso di successo delle cure anti-tumorali tra vecchi e nuovi Stati membri. Anche questa disparità merita senz’altro una riflessione. Che cosa possiamo fare in questo settore e cosa possiamo raccomandare alla Comunità europea? Una struttura quale l’Unione europea ha senza dubbio la competenza e l’autorità per coordinare le singole politiche nazionali. L’introduzione di programmi nazionali di controllo sul cancro può ridurre del 30 per cento la mortalità dovuta a questa malattia. Sappiamo che nei paesi industrializzati solo il 3 per cento del bilancio totale è destinato alla prevenzione anti-tumorale, mentre il 97 per cento viene speso in cure.</p>
      <p sl="cs">Vorrei anche cogliere quest’opportunità per lanciare un appello a nome dei pazienti che diventano il fulcro dei nostri trattamenti e dovrebbero diventare il centro delle nostre attenzioni: dovrebbero avere più accesso alle nuove conoscenze scientifiche e alle nuove informazioni.</p>
      <p sl="cs">L’Unione europea deve promuovere l’adozione di un registro unico e, per quanto possibile, di un’educazione comune in materia. Paradossalmente, l’Unione europea non ha ancora introdotto in tutti gli Stati membri una materia così innegabilmente importante come l’oncologia. Sebbene l’oncologia sia un tema interdisciplinare, il suo riconoscimento come materia a sé è conditio sine qua non per sconfiggere con successo questa malattia.</p>
      <p sl="cs">Concludo qui questa introduzione in quanto vorrei permettere al mio collega del gruppo PPE-DE, il professor Trakatellis, di usare un po’ del mio tempo di parola.</p>
    </intervention>
    <intervention id="3-167" speaker_id="photo_generic" name="Androulla Vassiliou" is_mep="True" mode="spoken">
      <p sl="el">Membro della Commissione . − Signor Presidente, onorevoli deputati, questo è il mio primo intervento ufficiale dinanzi a quest’Assemblea, e desidero pertanto esprimere il mio ringraziamento ai suoi membri per avermi accordato fiducia attraverso il loro voto. Ribadisco cosa ho affermato durante la mia audizione: è mia intenzione collaborare con i deputati al Parlamento europeo in modo proficuo e al meglio delle mie capacità.</p>
      <p sl="el">Ora, signor Presidente, passo alla questione del cancro:</p>
      <p sl="en">Oltre a rappresentare una priorità per voi e per la Presidenza slovena, da molti anni il cancro è anche per me una questione di particolare apprensione, sono dunque contenta che sia il primo argomento che sono chiamata ad affrontare in plenaria in questa sede.</p>
      <p sl="en">Ogni anno, il cancro viene diagnosticato a 3,2 milioni di europei, ma questa cifra non è equamente suddivisa all’interno dell’Unione. Per esempio, gli ultimi dati mostrano che in Bulgaria la diffusione del cancro alla cervice è quattro volte superiore che in Finlandia, mentre il rischio di morire associato a questo tumore è quasi cinque volte maggiore in Lituania che in Italia. Queste differenze dimostrano che c’è possibilità di migliorare la situazione nell’Unione.</p>
      <p sl="en">E’ chiaro che la responsabilità ultima per servizi integrati per questa patologia è degli Stati membri, ma un’azione concertata a livello europeo può cambiare la situazione. Attualmente, la Commissione è impegnata nell’elaborazione di una relazione sull’attuazione delle raccomandazioni del Consiglio per il controllo dei tumori del 2003. Ritengo che questo testo dimostrerà che alcuni progressi sono stati registrati, ma che c’è ancora molto da fare. Lavoreremo con gli Stati membri a tal fine.</p>
      <p sl="en">Sebbene il controllo sia importante, penso che l’azione della Comunità nella lotta contro il cancro debba coinvolgere uno spettro più ampio di soggetti. Per esempio: informazioni sulla salute e dati sull’onere amministrativo causato dal cancro che evidenzino differenze e casi di buone pratiche in Europa; misure di prevenzione e di promozione della salute in materia di tabacco, alcol, alimentazione; buone pratiche nei trattamenti e nella cura integrata in oncologia, come l’utilizzo di palliativi; raccolta delle conoscenze degli esperti attraverso reti di riferimento europee; disponibilità di investimenti in infrastrutture attraverso i Fondi strutturali; sostegno alla ricerca sul cancro a livello comunitario.</p>
      <p sl="en">Ho intenzione di avanzare il prossimo anno una serie di proposte per un piano d’azione sul cancro. Quest’ultimo avrà l’obiettivo di inquadrare e coordinare le suddette azioni. Si vedrà anche se aggiornare le raccomandazioni esistenti per il controllo dei tumori sulla base dell’evidenza scientifica. Alcune azioni sono già in corso. Abbiamo in programma di includere misure per la costituzione di reti di riferimento a livello europeo all’interno delle prossime proposte sull’applicazione dei diritti del paziente nell’assistenza sanitaria transfrontaliera. Le proposte che arriveranno più in là nel corso dell’anno sulle malattie rare contribuiranno anche a migliorare, tra le altre cose, la situazione che concerne le tipologie rare di tumore.</p>
      <p sl="en">Inoltre, quando una persona è affetta da cancro, il problema riguarda in primo luogo il soggetto in questione, ma anche la sua famiglia, il suo datore di lavoro, la società nel suo insieme. Le mie proposte saranno accompagnate da una valutazione d’impatto che evidenzierà non solo il costo umano del cancro, ma anche, a livello più ampio, i suoi costi socioeconomici.</p>
      <p sl="en">Sono ansiosa di ascoltare le vostre idee in merito alle questioni che dovremmo affrontare nelle proposte. Vi garantisco che i suggerimenti verranno presi in considerazione nello sviluppo di questo piano d’azione, e conto sul vostro appoggio in tutte le nostre iniziative future.</p>
    </intervention>
    <intervention id="3-169" speaker_id="2182" name="Antonios Trakatellis" is_mep="True" mode="spoken">
      <p sl="el">a nome del gruppo PPE-DE. – Signor Presidente, innanzi tutto desidero esprimere le mie congratulazioni al Commissario per l’inizio del suo mandato. Accolgo con favore le opinioni che ha espresso in merito alla questione del cancro. Signora Commissario, penso sia venuto il momento di adottare una strategia efficace contro il cancro, che sia in linea con i progressi raggiunti a livello scientifico e tecnologico, affinché il cancro non sia più la principale causa di decesso in Europa.</p>
      <p sl="el">Attualmente un terzo dei tumori si può prevenire. Dobbiamo dunque rivedere i programmi e le misure di prevenzione e crearne di nuovi, in modo da contemplare ogni evenienza.</p>
      <p sl="el">Nel momento in cui ampliamo la nostra conoscenza scientifica, dobbiamo rivedere la raccomandazione del Consiglio sulla diagnosi precoce e migliorare i metodi di diagnosi per tutti i tipi di cancro. Al tumore al seno, alla cervice e al colon-retto, dobbiamo aggiungere il cancro della pelle, e, eventualmente, anche quello ai polmoni e alla prostata. Il rafforzamento della prevenzione e la diagnosi precoce potrebbero essere interessare quasi il 70 per cento dei casi.</p>
      <p sl="el">In quei casi per i quali la prevenzione o la diagnosi precoce non sono possibili, come lei ha sottolineato, occorre migliorare le strategie e le pratiche terapeutiche cercando di essere più efficaci e innovativi. Dobbiamo garantire un uso esaustivo dei trattamenti offerti dall’innovazione e dalla ricerca, dai risultati sempre più positivi. E’ semplicemente necessario promuovere la ricerca di cure innovative contro il cancro e aumentare i fondi destinati alla ricerca.</p>
      <p sl="el">Ovviamente, le formalità burocratiche non dovrebbero ostacolare la ricerca. Inoltre, le procedure di autorizzazione dovrebbero essere riviste in modo da consentire di accelerare le procedure per nuovi farmaci nonché di rispettare elevate norme di sicurezza. Signora Commissario, questo è assolutamente raggiungibile oggi. Gli strumenti resi disponibili dall’UE potrebbero permetterci di arginare il cancro nell’immediato futuro, in modo da liberare quasi del tutto i cittadini europei da questo flagello.</p>
      <p sl="el">Siamo quindi chiamati a compiere passi avanti oggi, concentrandoci in maniera decisa su questo obiettivo. Dobbiamo farlo, come lei ha sottolineato, coordinando i diversi e compositi elementi di questa strategia. Ci auguriamo che la Commissione europea e il Consiglio appoggino la risoluzione del Parlamento e adottino le misure volte a conseguire i nostri obiettivi.</p>
    </intervention>
    <intervention id="3-170" speaker_id="35743" name="Glenis Willmott" is_mep="True" mode="spoken">
      <p sl="en">a nome del gruppo PSE. − Signor Presidente, il cancro interessa una persona su tre nell’Unione europea e si traduce in più di un milione di decessi. Di conseguenza, questa malattia ha un duplice costo: primo, il costo umano nel senso del suo impatto su coloro che ne soffrono e sulle loro famiglie e, secondo, un notevole onere sanitario sulla società nel suo insieme. In più, per via dei cambiamenti demografici cui stiamo assistendo, sarà un problema destinato unicamente a crescere.</p>
      <p sl="en">Dobbiamo garantire che tutti i nostri cittadini abbiano accesso a programmi di controllo, a diagnosi e a cure, comprese quelle palliative, di alta qualità. Un gruppo di lavoro sul cancro assicurerebbe un approccio coeso e coordinato su tutti i fronti della malattia, garantendo lo scambio delle informazioni e la promozione di buone pratiche.</p>
      <p sl="en">Dobbiamo garantire che sia fatto di più per rafforzare la ricerca e l’innovazione, assicurando al maggior numero possibile di persone il meglio della prevenzione e della cura del cancro. Dobbiamo anche evidenziare la relazione tra cancro e obesità − la seconda causa di cancro più facilmente evitabile dopo il tabacco. E’ anche del tutto necessario garantire che i lavoratori siano protetti dall’esposizione a sostanze cancerogene − circa l’8 per cento dei tumori è imputabile all’esposizione sul posto di lavoro a sostanze cancerogene − e dobbiamo imporre limiti vincolanti riguardo alla silice cristallina, che può provocare malattie invalidanti e patologie letali ai polmoni. A tale proposito, vorrei esortare i colleghi ad appoggiare il paragrafo 33 e il considerando K del testo originale concordato dalla commissione che ricorda che l’industria edilizia non è contemplata dall’accordo delle parti sociali sulla silice cristallina.</p>
      <p sl="en">Esistono enormi differenze nella cura e nello screening del cancro a livello europeo. Molti decessi per cancro potrebbero essere evitati con misure a carattere preventivo quali l’educazione e l’accesso a programmi integrati di controllo. Affrontare queste disparità deve rappresentare una priorità. E’ nostro dovere morale ed è possibile. Ciò di cui abbiamo bisogno è la volontà politica.</p>
    </intervention>
    <intervention id="3-171" speaker_id="28620" name="Georgs Andrejevs" is_mep="True" mode="spoken">
      <p sl="en">a nome del gruppo ALDE. − Signor Presidente, vorrei approfittare di quest’occasione per ringraziare la Presidenza slovena per aver fatto del problema del cancro una delle principali priorità nella sua agenda politica.</p>
      <p sl="en">Desidererei sottolineare un’iniziativa in particolare: il Vertice europeo delle organizzazioni dei malati di cancro, tenutosi a Bruxelles questa settimana sotto il patrocinio della Presidenza slovena, e cui hanno partecipato oltre 150 gruppi di pazienti provenienti da tutta Europa.</p>
      <p sl="en">Quest’incontro, dal risultato molto positivo, e in occasione del quale ho anche avuto l’onore di rivolgermi al pubblico, è stato il primo evento cui il nuovo Commissario per la salute ha partecipato nelle sue funzioni. Devo ammettere di esser rimasto favorevolmente colpito dal discorso del Commissario, dall’impegno espresso nella lotta contro il cancro, in generale, e riguardo alle preoccupazioni dei malati di cancro, in particolare.</p>
      <p sl="en">Mi ha anche fatto molto piacere apprendere che il Commissario intende presentare un nuovo piano d’azione contro il cancro che mira, a partire dal prossimo anno, a garantire che a tale patologia venga attribuita elevata priorità nell’agenda della Commissione.</p>
      <p sl="en">Queste iniziative della Presidenza e della Commissione dovrebbero rappresentare per tutti noi uno stimolo per concentrarci sulle priorità, per ripensare a quel che abbiamo raggiunto e per individuare le attuali lacune. Attendiamo con ansia di vedere le prossime conclusioni del Consiglio su questo tema, e nutriamo grandi aspettative al riguardo. Sono sicuro che tali conclusioni costituiranno un’ottima e solida base per le Presidenze successive affinché continuino lungo il sentiero tracciato. Vorrei quindi esortare con forza la prossima Presidenza francese a portare avanti le iniziative già in corso e a mantenere il cancro tra le principali priorità in agenda.</p>
      <p sl="en">Infine, desidero ringraziare tutti quei colleghi che hanno contribuito alla stesura della proposta di risoluzione sulla lotta al cancro nell’Unione europea allargata, sulla quale voteremo domani.</p>
    </intervention>
    <intervention id="3-172" speaker_id="28469" name="Adamos Adamou" is_mep="True" mode="spoken">
      <p sl="el">a nome del gruppo GUE/NGL. – Signor Presidente, signora Commissario, permettete anche a me di esprimere le mie congratulazioni. Lei è un’esperta in oncologia e prima di assumere l’incarico di Commissario ha diretto un centro oncologico, pertanto sarà abituata alle problematiche di cui parliamo ora.</p>
      <p sl="el">Non mi inoltrerò nelle questioni statistiche che i miei colleghi stanno presentando. L’onorevole Trakatellis ha dichiarato che nel 30 per cento dei casi si può avere esito positivo grazie alla prevenzione. Essendo io stesso un oncologo, posso assicurarvi che un altro 30 per cento può essere salvato attraverso programmi di controllo affidabili. Ma quanti tra il 27 Stati membri hanno questi programmi? Occorre fare qualcosa a tale proposito; bisogna garantire coordinamento e assistenza. C’è anche la possibilità che dobbiate usare finanziamenti dai Fondi strutturali garantiti e a titolo del Settimo programma quadro così che tutti questi metodi possano fornire il loro apporto. Dovete contribuire a elevare il profilo dell’oncologia; è fondamentale, come lei ha sottolineato. Dobbiamo congratularci con la Presidenza slovena per il lavoro svolto, ma è parimenti importante la creazione di una task force che si occupi esclusivamente della questione del cancro.</p>
    </intervention>
    <intervention id="3-173" speaker_id="28196" name="Irena Belohorská" is_mep="True" mode="spoken">
      <p sl="sk">Signora Commissario, anch’io desidero congratularmi con lei per la sua nomina.</p>
      <p sl="sk">Mi fa molto piacere che il problema del cancro non sia trattato solo da esperti, ma anche da politici, aspetto che in questo caso è particolarmente importante. Gli esperti richiamano la nostra attenzione sulle statistiche allarmanti, e le tendenze nell’incidenza del cancro sono estremamente negative. Ieri ho discusso con le associazioni dei malati fino all’ora di pranzo, e posso dirvi che tutto ciò che chiedono sono cure adeguate, il che può essere molto complicato, soprattutto quando si tratta di rari tipi di tumore. Esiste ancora una differenza enorme tra i vecchi 15 e i nuovi 12 Stati membri per quanto riguarda l’incidenza di questa malattia, la sua diagnosi tardiva e l’approcciarsi alla cura nei diversi stadi della malattia. Una prevenzione carente e una diagnosi o una cura tardiva peggiorano la salute dei malati e inficiano la loro possibilità di stare meglio.</p>
      <p sl="sk">Signora Commissario, vorrei che ci garantisse che la lotta contro il cancro non è una priorità solo nei sei mesi di Presidenza, o per le organizzazioni professionali di medici come la Società europea di oncologia medica (ESMO) o per le associazioni dei malati. Noi, in quanto membri di quest’Assemblea, daremo il nostro sostegno alla ricerca di una soluzione.</p>
    </intervention>
    <intervention id="3-175" speaker_id="23693" name="Alojz Peterle" is_mep="True" mode="spoken">
      <p sl="sl">Signora Commissario, non credevo che avrei avuto la possibilità di parlare del cancro tre volte in una settimana. Vedo che abbiamo un Commissario che conosce molto bene il problema cancro, e che comincerà, insieme a noi, la battaglia in questo ambito. Tenendo conto che la salute è responsabilità degli Stati membri, occorre però anche capire quando i cittadini europei desiderano che certi impegni siano presi a livello europeo, poiché solo a questo livello tali impegni possono essere portati a termine in maniera adeguata.</p>
      <p sl="sl">Mi fa piacere che lei abbia reso noto il piano d’azione per la lotta al cancro. Ne abbiamo urgentemente bisogno, e, se il cancro presenta la dinamica esponenziale di un’epidemia, anche noi dobbiamo avere analoghe dinamiche politiche, altrimenti la discrepanza e le conseguenze della patologia diverranno ancor più gravi.</p>
      <p sl="sl">E’ per me motivo di soddisfazione che la Presidenza slovena abbia consolidato le aspettative sul fatto che nel futuro le attività saranno più coordinate e che ci sarà maggiore continuità, e che le iniziative saranno più determinate, e che, come lei stessa ha dichiarato in un’altra occasione all’inizio della settimana, questo coinciderà con partenariati multilaterali.</p>
      <p sl="sl">Inoltre, credo che sarebbe meglio se i paesi che detengono la Presidenza dell’UE non ponessero come priorità aspetti singoli, ma tenessero costantemente conto della lotta contro il cancro su tutti i fronti, come già è stato detto quest’oggi.</p>
      <p sl="sl">In questo spirito, mi auguro che col suo aiuto si potrà formare un gruppo di lavoro – lo si potrebbe anche chiamare in altro modo – che riunisca le principali istituzioni e gli attori chiave nella lotta contro il cancro, non con la finalità di creare nuova burocrazia, ma con l’obiettivo di raggiungere risultati che siano maggiormente integrati grazie a validi metodi di collaborazione.</p>
      <p sl="sl">Signora Commissario, le auguro molto successo nel suo lavoro.</p>
    </intervention>
    <intervention id="3-176" speaker_id="1904" name="Karin Jöns" is_mep="True" mode="spoken">
      <p sl="de">Signora Presidente, signora Commissario, nel mio paese i mezzi di informazione stanno evidenziando i risultati positivi dei controlli mammografici in Germania. Ancora una volta, gli orientamenti dell’UE hanno dimostrato la loro validità. Tuttavia, sono già state avanzate richieste affinché questa possibilità sia offerta anche alle donne più giovani. Questo dimostra l’importanza degli orientamenti europei.</p>
      <p sl="de">Quindi, anche nella proposta di risoluzione, quest’Assemblea domanderà l’ulteriore sviluppo di orientamenti dell’UE basati sull’evidenza, in materia di scoperta, diagnosi e cura precoci di tutti i tumori diffusi e relativi alla formulazione di una procedura, di cui si ha urgente bisogno, di accreditamento e di certificazione per le strutture pertinenti. I criteri da soli non bastano in questo caso. Soltanto così saremo in grado di mettere la qualità al di sopra del populismo e degli interessi di classe e di mercato in fatto di screening e cura precoci del cancro.</p>
      <p sl="de">Desidero chiedere ai miei onorevoli colleghi – e anche al Commissario – di perseverare nel tentare di convincere e coinvolgere quegli Stati membri che ancora nutrono dubbi sulla procedura di accreditamento.</p>
    </intervention>
    <intervention id="3-177" speaker_id="4541" name="Elizabeth Lynne" is_mep="True" mode="spoken">
      <p sl="en">Signora Presidente, il cancro rappresenta a tutt’oggi la seconda maggiore causa di decesso in Europa, ma la realtà è che molti tumori possono essere prevenuti e molti decessi per tumore sono assolutamente evitabili.</p>
      <p sl="en">Lo screening , la diagnosi e la cura hanno registrato miglioramenti, ma non abbastanza. Dobbiamo introdurre meccanismi a livello europeo che garantiscano una condivisione più efficace delle buone pratiche. Prendiamo il cancro colorettale, per esempio. Si stima che nell’UE si potrebbero salvare più di 27 000 vite se esistessero a livello europeo moderni programmi di screening .</p>
      <p sl="en">Dobbiamo anche garantire che coloro ai quali viene diagnosticato un cancro non subiscano discriminazioni sul posto di lavoro. Suddetta questione dovrebbe essere contemplata dalla direttiva del 2000 in materia di occupazione sulla lotta alla discriminazione sul posto di lavoro, ma molti Stati membri non classificano le malattie croniche e il cancro come disabilità. Ecco perché abbiamo bisogno di una definizione di disabilità a livello europeo che includa gli ammalati di cancro.</p>
    </intervention>
    <intervention id="3-178" speaker_id="28511" name="Bairbre de Brún" is_mep="True" mode="spoken">
      <p sl="ga">Signora Presidente, personalmente sostengo la creazione di un gruppo di lavoro interistituzionale sul cancro che offra la possibilità ai rappresentanti del Parlamento europeo, alla Commissione e al Consiglio di riunirsi regolarmente. La ricerca sulla scoperta e la prevenzione del cancro dovrebbero anche essere finanziate a titolo del Settimo programma quadro. Accolgo con favore il contributo apportato oggi a questo dibattito dal Commissario. Occorre attuare strategie che coinvolgano le donne e, in particolare, controlli regolari e non onerosi alla cervice, e controlli al seno che siano tempestivi e non costosi.</p>
      <p sl="ga">Dobbiamo anche rivolgere l’attenzione agli effetti delle sostanze chimiche, che devono essere regolamentati attraverso la normativa REACH.</p>
      <p sl="ga">Infine, la povertà è un fattore determinante in condizione di malattia. Le persone in stato di indigenza corrono maggior rischio di ammalarsi e di morire in più giovane età rispetto a coloro che sono più abbienti. Questo è vero in particolare per quel che riguarda la prevenzione e la cura del cancro.</p>
    </intervention>
    <intervention id="3-179" speaker_id="28178" name="Miroslav Mikolášik" is_mep="True" mode="spoken">
      <p sl="sk">Anch’io accolgo con favore il fatto che Androulla Vassiliou sia stata nominata quest’oggi nuovo Commissario responsabile della Salute. Mi aspetto molto da questa nuova collaborazione e, parlando a titolo personale, la sua presentazione dinanzi alla commissione per l’ambiente, la sanità pubblica e la sicurezza alimentare mi ha convinto delle sue competenze e del suo desiderio di risolvere alcuni problemi, per esempio quelli che riguardano il fumo, che è una questione che mi sta particolarmente a cuore.</p>
      <p sl="sk">Date queste premesse, vorrei ora soffermarmi su un argomento analogo. Sappiamo che a un europeo su tre nel corso della vita viene diagnosticato un tumore, e le diagnosi più comuni sono cancro ai polmoni, cancro all’intestino (cui qualcuno ha accennato) e cancro al seno. E’ risaputo che il cancro ai polmoni ha un’incidenza di cinque volte superiore a quella degli altri tipi di tumore considerati assieme. Non v’è dubbio sul fatto che il fumo passivo provochi il cancro allo stesso modo del fumo attivo, e sappiamo anche che fino al 95 per cento delle persone cui viene diagnosticato un tumore ai polmoni è costituito da fumatori, attivi o passivi. Inserire frasi di allarme sui pacchetti di sigarette non basta. E’ ora che nei vecchi e nei nuovi Stati membri si introduca una legislazione a protezione dei non fumatori, che per ragioni che sfuggono alla mia comprensione i paesi continuano a rimandare. Nei paesi dove vigono leggi appropriate e sufficientemente restrittive, il livello generale di salute è notevolmente migliorato e sono stati risparmiati miliardi, anziché esser spesi nella cura dei malati di cancro.</p>
      <p sl="sk">Onorevoli colleghi, alcuni articoli pubblicati recentemente su riviste mediche specializzate denunciano una relazione diretta tra la contraccezione ormonale e il cancro al seno. Desidero domandare alla Commissione e ai nostri programmi di assegnare fondi alla ricerca anche in questo campo, con l’obiettivo di invertire queste tendenze e migliorare la salute delle donne.</p>
    </intervention>
    <intervention id="3-180" speaker_id="23881" name="Marios Matsakis" is_mep="True" mode="spoken">
      <p sl="en">Signora Presidente, come molti di voi sanno, il cancro non è una malattia incurabile. L’esistenza di nuovi metodi di cura, insieme alla diagnosi precoce e precisa, comporta che molte forme di cancro siano oggi perfettamente curabili con successo.</p>
      <p sl="en">C’è certamente ancora molto da fare ed è per questo che l’UE deve assumersi la responsabilità di dichiarare una guerra indiscriminata al cancro. Dobbiamo combattere questa malattia su tutti i fronti, con decisa aggressività e instancabile determinazione. I nostri sforzi devono, per esempio, essere diretti a garantire il funzionamento di programmi di screening efficaci, e che siano attuati tra quei segmenti della popolazione che ne hanno maggiormente bisogno. Tali sforzi devono anche essere diretti a garantire che gli istituti di ricerca che ci danno speranza per il futuro dispongano sempre di finanziamenti sufficienti. I nostri cittadini devono essere rassicurati sul fatto che il cancro si può sconfiggere e che noi, al Parlamento europeo, siamo decisi a continuare a sostenere questa battaglia fino a che, e a condizione che, questa venga vinta.</p>
      <p sl="en">Per concludere, desidero cogliere quest’occasione per congratularmi a mia volta con il nuovo Commissario per la salute, Androulla Vassiliou.</p>
    </intervention>
    <intervention id="3-181" speaker_id="28636" name="Péter Olajos" is_mep="True" mode="spoken">
      <p sl="hu">Grazie, signora Presidente, e i miei auguri al nuovo Commissario.</p>
      <p sl="hu">Il cancro è la seconda più comune causa di decesso. Nel 1993 e nel 2003, l’Ungheria è stato il primo paese al mondo in termini di decessi per cancro – cancro ai polmoni, all’intestino e al seno i più diffusi.</p>
      <p sl="hu">Ne conosciamo le cause: un regime alimentare malsano, troppo poco esercizio fisico, alcol, fumo, e fattori ambientali nocivi. Sappiamo che il metodo più efficiente, in termini economici, per combattere il cancro è la prevenzione, ma nonostante questo ci sono alcuni Stati membri, Ungheria inclusa, per esempio, che finanziano programmi di screening per i tumori alla bocca, al seno e alla cervice, ma non per altri tipi di cancro. I malati devono aspettare dalle sei alle otto settimane per una TAC, per una risonanza magnetica e per cominciare la cura.</p>
      <p sl="hu">Spero che questa relazione aprirà gli occhi agli Stati membri – e anche ai politici ungheresi – e darà una forte spinta all’attuale dibattito legislativo che riguarda la lotta al fumo. Grazie molte, e rinnovo i migliori auguri al Commissario.</p>
    </intervention>
    <intervention id="3-182" speaker_id="23717" name="Genowefa Grabowska" is_mep="True" mode="spoken">
      <p sl="pl">Signora Presidente, è positivo che la Presidenza slovena abbia fatto della lotta al cancro una delle sue priorità; ma questa non può essere un’azione fine a se stessa. La lotta al cancro deve rientrare tra le priorità di tutte le prossime Presidenze, anche solo perché l’incidenza di questa tremenda malattia in Europa sta aumentando e continuerà questa tendenza a causa dell’invecchiamento della nostra società. Vorrei richiamare l’attenzione sulle disuguaglianze, in termini di individuazione e cura del cancro, messe in luce dal Commissario, disuguaglianze che sono parecchio evidenti se si confrontano la vecchia e la nuova Europa. Le statistiche mostrano un tasso più elevato di sopravvivenza e uno più basso di mortalità nella vecchia UE, e di conseguenza chiedo alla Commissione di effettuare un controllo specifico in merito all’attuazione del programma UE “Europa contro il cancro” nell’Europa centrale e orientale, in particolare.</p>
      <p sl="pl">I cittadini dei nuovi Stati membri dovrebbero poter usufruire delle stesse condizioni rispetto ai cittadini della vecchia Unione in quel che concerne la possibilità di prevenire questa malattia e, nel caso in cui ne siano già affetti, combatterla.</p>
    </intervention>
    <intervention id="3-183" speaker_id="29019" name="Erna Hennicot-Schoepges" is_mep="True" mode="spoken">
      <p sl="fr">Signora Presidente, desidero formulare un’osservazione sul fatto che la prevenzione è la migliore strategia per combattere in cancro e che, di conseguenza, la nostra posizione così rigida in merito alla commercializzazione di sostanze cancerogene e di interferenti endocrini non può essere rilassata. Mi rivolgo ai miei colleghi che non hanno adottato la posizione corretta durante la prima votazione sui pesticidi. Potrebbero riparare nel secondo voto sulla commercializzazione dei pesticidi.</p>
      <p sl="fr">Per quanto riguarda il mantenimento di registri nazionali, vorrei far presente al Commissario che questo era stato suggerito all’epoca della votazione sul Settimo programma quadro, ma invano. Quindi, signora Commissario, il suo lavoro per incoraggiare gli Stati membri ad accettare questo principio sarà praticamente irrealizzabile.</p>
      <p sl="fr">Nel contempo, mi congratulo per la sua nomina e le auguro buona fortuna.</p>
    </intervention>
    <intervention id="3-184" speaker_id="23806" name="Gyula Hegyi" is_mep="True" mode="spoken">
      <p sl="hu">Grazie molte, signora Presidente. Anch’io vorrei aggiungere qualcosa sull’importanza della prevenzione. Questo dibattito ha toccatola questione del fumo. Il fumo è forse un buon esempio di come possa formarsi l’opposizione sociale; in molti luoghi, al giorno d’oggi fumare non è una cosa alla moda – se posso metterla così.</p>
      <p sl="hu">Allo stesso tempo, il cancro ha altre cause che finora non hanno suscitato un’energica opposizione a livello sociale. La contaminazione chimica e l’inquinamento dell’aria sono importanti cause di cancro. Nel settore della protezione dell’ambiente, tuttavia, non si è ancora sviluppata quella consapevolezza sociale che ci permetta di renderci conto che certe sostanze chimiche devono essere eliminate dal nostro sistema, che il traffico urbano è negativo per la salute di chi vive nelle città, o che ridurre la quantità di sostanze tossiche e di inquinamento cui siamo esposti implica modificare del tutto la nostra esistenza.</p>
      <p sl="hu">Mi augurerei dunque che tutti si rendessero conto di quanto siano strettamente connesse i concetti di lotta al cancro, di uno stile di vita sano e della protezione dell’ambiente. Grazie.</p>
    </intervention>
    <intervention id="3-185" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signora Presidente, sono doverosi i ringraziamenti alla Presidenza slovena per aver annoverato la lotta al cancro come una delle sue priorità per il 2008.</p>
      <p sl="pl">Purtroppo, nell’Unione europea il cancro miete un milione di vittime ogni anno. Le cifre sono scioccanti. Nel corso della vita, un tumore verrà diagnosticato a circa il 33 per cento delle persone che vivono in Europa, e per il 25 per cento sarà la causa di morte. La percentuale più elevata di decessi per tumore ai polmoni, alla prostata o al seno viene registrata nei nuovi Stati membri, cioè nei paesi più poveri.</p>
      <p sl="pl">Occorre lanciare un’azione a livello UE affinché le disparità nei servizi oncologici siano eliminate, e in particolare laddove sono coinvolti il monitoraggio e lo screening . Non dimentichiamo che l’individuazione precoce del cancro garantisce le migliori possibilità di curarlo. Si stima che un terzo dei casi potrebbe essere evitato se si adottasse uno stile di vita sano, se non si fumasse o si abusasse di alcol, se si praticasse sport e ci si attenesse a un regime alimentare.</p>
    </intervention>
    <intervention id="3-186" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Anch’io desidero congratularmi con la Presidenza slovena per aver introdotto questo argomento e, ovviamente, con la signora Commissario per l’opportunità di dibattere questo tema in sua presenza.</p>
      <p sl="ro">Vorrei sottolineare che è importante disporre di servizi di buona qualità per controllare, individuare e curare questa patologia.</p>
      <p sl="ro">Ritengo anche che sia importante certificare gli istituti che hanno responsabilità nel campo delle cure oncologiche e che gli Stati membri li finanzino in maniera adeguata.</p>
      <p sl="ro">Come ultimo punto, ma non per rilevanza, voglio sottolineare l’importanza dell’integrazione sociale del malato; i malati non dovrebbero considerarsi alla stregua di disabili e, per questo motivo, ritengo che la loro condizione psicologica potrebbe aiutarli a combattere questa malattia</p>
    </intervention>
    <intervention id="3-187" speaker_id="photo_generic" name="Androula Vassiliou" is_mep="True" mode="spoken">
      <p sl="en">Membro della Commissione. − Signora Presidente, ho seguito con interesse la discussione sul cancro e ci tengo a ribadire che il cancro non è inserito solo temporaneamente nella nostra agenda: è un tema talmente serio per l’intera Unione europea – e non solo – che non possiamo rimanere inermi e resterà sempre tra le nostre priorità.</p>
      <p sl="en">Hanno parlato di me come di un’esperta sul cancro. Devo ammettere di non esserlo. Ci sono alcuni qui che lo sono per davvero, mentre io sono una persona che è impegnata da molti anni nella lotta contro il cancro e tale rimarrò.</p>
      <p sl="en">Ho sentito commenti molto interessanti. Proverò a rispondere a qualcuno di questi, ma state certi che ho preso noto di tutte le osservazioni formulate, e verranno incluse nelle nostre deliberazioni al momento della formulazione del piano d’azione.</p>
      <p sl="en">Per quel che riguarda i Fondi strutturali, la Commissione ha inserito la salute come una delle aree prioritarie per il finanziamento, affinché i fondi possano essere usati per infrastrutture sanitarie, cancro incluso.</p>
      <p sl="en">Si è accennato agli agenti cancerogeni sul posto di lavoro. Disponiamo già di norme europee rigorose, come sapete, in materia di salute e sicurezza. La Commissione si adopererà certamente per mantenere le norme aggiornate man mano che la scienza aggiorna la nostra conoscenza dei rischi. Lavorerò insieme al Commissario Špidla, che è responsabile di quest’area di legislazione.</p>
      <p sl="en">E’ stata ripetutamente avanzata l’idea di creare una task force interistituzionale per la lotta al cancro. Esaminerei questa proposta durante le deliberazioni del prossimo Consiglio “Salute” in Slovenia, e suggerirei anche un’aggiunta a questa raccomandazione: vorrei che questa task force comprendesse rappresentanti dei malati e dei medici.</p>
      <p sl="en">Il riconoscimento dell’oncologia come una specializzazione è in effetti estremamente necessario, ma vorrei sottolineare che non è qualcosa che gli Stati membri devono fare. Ad ogni modo, per quel che mi riguarda, eserciterò tutta l’influenza possibile per spingere gli Stati membri a muoversi in questo senso.</p>
      <p sl="en">Molti oratori hanno parlato delle campagne contro il fumo. Sappiamo tutti che il fumo è uno dei più gravi danni alla salute, e il mio proposito è quello non solo di continuare la campagna contro il fumo, bensì anche di provare a coinvolgervi i giovani , non soltanto per rendere il fumo meno di tendenza ai loro occhi, ma anche perché capiscano che non iniziare a fumare è nel loro interesse, e coinvolgerli in maniera attiva affinché la voce si diffonda tra loro, perché cominciare dai giovani è il primo passo per prevenire il vizio del fumo.</p>
      <p sl="en">Come ho detto, sono state avanzate molte altre proposte interessanti. Le prenderò in considerazione tutte, e continuerò a lavorare in stretta collaborazione coi deputati del Parlamento per pervenire a un ottimo piano d’azione l’anno prossimo.</p>
      <a text="(Applausi)"/>
    </intervention>
    <intervention id="3-188" speaker_id="4313" is_mep="True" mode="spoken" role="Presidente">
      <p sl="unknown">Comunico di aver ricevuto una proposta di risoluzione ai sensi dell’articolo 108, paragrafo 5, del Regolamento, a nome della commissione per l’ambiente, la salute pubblica e la sicurezza alimentare, per concludere questo dibattito .</p>
      <p sl="unknown">La discussione è chiusa.</p>
      <p sl="unknown">La votazione si svolgerà domani.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="3-189" speaker_id="28427" name="Alessandro Battilocchio" is_mep="True" mode="written">
      <p sl="it">Signor Presidente, onorevoli colleghi, condivido le linee guida della relazione in oggetto. Su un aspetto, tuttavia, ritengo dobbiamo essere più chiari e risoluti: vanno investite, coi fatti e non con le parole, maggiori risorse sulla ricerca e vanno garantite condizioni migliori ai ricercatori. Sono stati raggiunti risultati importanti negli ultimi anni e la speranza dei malati di tumore e delle loro famiglie è cresciuta, ma tanta strada deve ancora essere percorsa.</p>
      <p sl="it">Credo comunque che in questo campo sarebbe auspicabile, in ciascuno dei 27 Paesi, un approccio più laico ai temi etici, che spesso costituiscono vincoli e impedimenti alla libera ricerca. L’obiettivo prioritario, nel rispetto delle vigenti normative, deve essere sconfiggere questa malattia che, nelle sue varie e terribili forme, continua purtroppo a fare troppe vittime nella nostra Europa. Abbiamo il compito e il dovere di imboccare questa rotta.</p>
    </intervention>
    <intervention id="3-190" speaker_id="23894" name="Anna Záborská" is_mep="True" mode="written">
      <p sl="sk">Sebbene definire il numero di casi di cancro nell’Unione europea come “epidemico” sia allarmante, il termine è appropriato dal momento che al cancro sono imputabili oltre 1 milione di decessi all’anno. Comunque, le epidemie si diffondono in quei paesi dove non si rispettano criteri adeguati di igiene ed epidemiologici e la popolazione vive in condizioni di indigenza o non ha accesso a un sistema sanitario efficiente. Non so quale tra queste condizioni sia riscontrabile nell’UE.</p>
      <p sl="sk">Parliamo dell’epidemia di cancro nell’UE mentre parliamo del rilancio dell’economia e della competitività, di investimenti massicci nella prevenzione, in nuovi metodi di cura efficaci e nell’industria farmaceutica.</p>
      <p sl="sk">Il mio paese, la Repubblica slovacca, porta avanti da trent’anni un programma oncologico nazionale per prevenire il cancro. Ciononostante, i tassi di incidenza del cancro seguitano a crescere. E’ colpa dei dottori o dei pazienti?</p>
      <p sl="sk">Come vengono utilizzati i fondi UE per la prevenzione del cancro? Nel 2003 la commissione per i diritti delle donne e la parità di genere ha preparato una relazione d’iniziativa sul cancro al seno. Sebbene la relazione ne individuasse le cause e le possibili soluzioni, soltanto molto poco di quel che vi era contenuto è stato attuato.</p>
      <p sl="sk">A volte ho l’impressione che la mano sinistra non sappia cosa stia facendo la destra e che la nostra società, e l’UE nella sua totalità, mantenga un deliberato silenzio circa le reali cause di questa malattia, magari per proiettare un’immagine meno preoccupante o per paura di dire le cose come stanno. La lotta al cancro non può essere una priorità soltanto per una Presidenza dell’UE. La sua attuazione come politica sistematica dell’UE dovrebbe già esser divenuta la norma da diversi anni.</p>
    </intervention>
  </section>
  <section id="creitem23" title="22. Revisione interlocutoria del sesto programma comunitario d’azione in materia di ambiente (discussione)">
    <intervention id="3-192" speaker_id="4313" is_mep="True" mode="spoken" role="Presidente">
      <p sl="unknown">L’ordine del giorno reca la relazione, presentata dall’onorevole Riitta Myller a nome della commissione per l’ambiente, la sanità pubblica e la sicurezza alimentare, sulla revisione interlocutoria del Sesto programma comunitario d’azione in materia di ambiente [2007/2204(INI) ] (A6-0074/2008).</p>
    </intervention>
    <intervention id="3-193" speaker_id="2062" name="Riitta Myller" is_mep="True" mode="spoken">
      <p sl="fi">relatrice . − Signora Presidente, signor Commissario Dimas, gli obiettivi del Sesto programma comunitario d’azione in materia di ambiente non verranno raggiunti con l’attuale politica ambientale attuata nell’UE.</p>
      <p sl="fi">Le strategie tematiche pianificate, pietra miliare del Sesto programma comunitario d’azione in materia di ambiente, e la legislazione approvata e ora largamente adottata sulla base di queste ultime sono insufficienti per raggiungere i risultati ambientali prefissati. E’ improbabile che la perdita della biodiversità si arresti e la legislazione sulla protezione dei mari non avrà alcuna efficacia fino al 2012. La protezione del suolo, come sappiamo, si è dimostrato un argomento difficile, non solo in sede di Consiglio ma anche qui in Parlamento. La legislazione sui rifiuti è ormai in fuoricampo, e non pare andare troppo bene. Dobbiamo arrivare a risultati soddisfacenti per quel che riguarda la riduzione del volume di rifiuti. Nemmeno i risultati concordati dalla direttiva sulla qualità dell’aria sono al livello deciso nel Sesto programma comunitario d’azione in materia di ambiente.</p>
      <p sl="fi">Gli obiettivi nel programma in materia di ambiente sono stati tuttavia raggiunti in un’area, ossia la politica sul clima. Mi riferisco soprattutto a quando le misure decise quest’oggi vengono realmente messe in atto. Dobbiamo inoltre tener presente che l’attuazione di una politica sul clima è molto importante anche quando si parla di qualità dell’aria e, in parte, di rifiuti, per questo motivo assume particolare rilievo.</p>
      <p sl="fi">Dunque, cosa possiamo fare se vogliamo recuperare una possibilità di raggiungere gli obiettivi del Sesto programma comunitario d’azione in materia di ambiente? Innanzi tutto, gli Stati membri devono migliorare l’applicazione a livello nazionale della normativa dell’UE. Alla Commissione devono essere fornite le risorse finanziarie necessarie per assicurare che gli Stati membri adempiano i propri obblighi.</p>
      <p sl="fi">Un’altra questione di particolare rilevanza, e che è forse la più importante di tutte, riguarda la nostra capacità di integrare la questione ambientale nella legislazione UE. Ne parliamo da anni, ma finora non è stato messo in pratica nulla.</p>
      <p sl="fi">Ci sono ancora aree nel cui ambito destiniamo sovvenzioni ad attività che sono dannose per l’ambiente. A questo punto dobbiamo abolire gli aiuti dannosi per l’ambiente, e il Parlamento dovrebbe proporre un calendario in merito.</p>
      <p sl="fi">Qualsiasi politica a favore dell’ambiente, incluse le misure fiscali, è consigliata. A meno che non sia possibile utilizzare la legislazione europea per sviluppare una sorta di ecotassazione, dovremo utilizzare i metodi di cui disponiamo, come, per esempio, forme flessibili di cooperazione per portare avanti la questione della tassazione. Se vogliamo migliorare le condizioni ambientali, è ancora necessaria in via prioritaria una legislazione effettivamente vincolante.</p>
      <p sl="fi">Desidero ringraziare tutti i gruppi che hanno preso parte a questo lavoro, e vorrei dire che ho preparato qualche emendamento con l’unico obiettivo di fare chiarezza sul testo e di renderne i toni più equilibrati.</p>
    </intervention>
    <intervention id="3-194" speaker_id="photo_generic" name="Stavros Dimas" is_mep="True" mode="spoken">
      <p sl="el">Membro della Commissione. − Signora Presidente, onorevoli deputati, un’Europa che ottiene risultati è una priorità per la Commissione. La nostra politica ambientale è stata – ed è – una politica UE molto proficua, poiché ha apportato ai cittadini benefici evidenti e tangibili.</p>
      <p sl="el">Circa l’80 per cento della legislazione nazionale degli Stati membri si basa sulla corrispondente legislazione UE. Quest’ultima ha portato contributi notevoli alla qualità dell’aria e dell’acqua, nonché alla protezione e alla conservazione delle risorse naturali d’Europa. L’UE è, dunque, chiaramente in grado di rivestire un ruolo di guida a livello internazionale in aree quali il cambiamento climatico, la biodiversità e la legislazione in materia di prodotti chimici.</p>
      <p sl="el">E’ passato quasi un anno da quando la Commissione ha pubblicato la sua comunicazione sulla revisione intermedia del Sesto programma comunitario d’azione in materia di ambiente. Lo scorso anno è stato particolarmente importante dal momento che le questioni ambientali sono costantemente rimaste in cima all’elenco delle priorità politiche dell’UE. Durante questo periodo, abbiamo soddisfatto in maniera esaustiva i nostri impegni politici. Permettetemi di illustrarvi tre esempi.</p>
      <p sl="el">Al Vertice di Bali, lo scorso dicembre, è stata lanciata una procedura per raggiungere un nuovo accordo sul cambiamento climatico fino alla fine del 2009. La “diplomazia verde” dell’UE ha dato un enorme contributo alla conquista di questo risultato. Il pacchetto di proposte sul clima e sull’energia sviluppato dalla Commissione a gennaio era ambizioso e ha dimostrato il costante impegno dell’UE a costituire un esempio a livello globale.</p>
      <p sl="el">La nuova direttiva proposta sulle emissioni industriali rafforza i provvedimenti già in atto e semplifica la legislazione esistente combinando sette differenti direttive, sul controllo e sulla prevenzione integrati dell’inquinamento. La nostra normativa è dunque diventata di più facile attuazione e stiamo lavorando per renderla più efficace in termini ambientali.</p>
      <p sl="el">L’anno scorso è stato registrato un progresso importante. Uno dei principali messaggi della revisione intermedia – ossia che la sostenibilità a lungo termine dell’economia europea deve essere basata su solidi principi ambientali – è stato ampiamente recepito dall’industria. Gli elevati criteri stabiliti dalla legislazione UE in materia ambientale stimolano l’innovazione ecologica, che a sua volta imprimere una forte spinta alla produttività industriale e crea occupazione. In altre parole, questi ambiziosi obiettivi ambientali stanno migliorando la qualità di vita dei cittadini europei e sono fondamentali per conquistare quegli obiettivi di sviluppo economico e di occupazione che ci siamo prefissati.</p>
      <p sl="el">Questi risultati contraddicono l’evidenza scientifica secondo cui l’Europa non è ancora entrata in una fase di sviluppo sostenibile. Infatti, siamo solo a metà del periodo previsto dal Sesto programma comunitario d’azione in materia di ambiente, quindi ci sono, ovviamente, ancora grandi possibilità di agire per affrontare le minacce attuali e future all’ambiente.</p>
      <p sl="el">Nei prossimi mesi la Commissione svilupperà nuove proposte, molte delle quali sono contenute nella relazione del Parlamento. Queste iniziative includono la revisione della direttiva sui limiti di emissione a livello nazionale, e un pacchetto di proposte nel settore del consumo e della produzione sostenibili.</p>
      <p sl="el">Stiamo anche lavorando a una proposta legislativa per limitare il traffico di legname da costruzione derivante da disboscamento illegale. Dopo l’estate, saranno pronte comunicazioni che illustreranno la posizione europea in merito all’interruzione della deforestazione e alla ricerca di sistemi per registrare i risultati delle imprese, che vadano oltre il PIL.</p>
      <p sl="el">Stiamo anche elaborando una proposta volta a vietare il commercio di pelli di foche cacciate con metodi disumani.</p>
      <p sl="el">Migliorare l’attuazione della normativa comunitaria rappresenta una priorità essenziale; è fondamentale per ottenere un ambiente più sano. Soltanto se garantiamo l’attuazione effettiva del diritto comunitario nella sua interezza potremo raggiungere gli obiettivi del Sesto programma comunitario d’azione in materia di ambiente. Un’efficiente realizzazione è legata ad una migliore legislazione. Posso oggi esprimere la mia soddisfazione per il fatto che negli ultimi due anni la Commissione è riuscita a dissociare una migliore legislazione da norme ambientali più basse. La verità è che la regolamentazione più vecchia e più semplice è uno dei modi più efficaci per incrementare l’attuazione di nuove regole e, di conseguenza, può contribuire a rafforzare la protezione ambientale.</p>
      <p sl="el">Signora Presidente, onorevoli deputati, sono particolarmente lieto di vedere che nella relazione sono contenute conclusioni propositive sul modo in cui l’Europa può arrivare ad avere un ambiente più sano e un autentico sviluppo sostenibile. Vi assicuro che la Commissione esaminerà con grande attenzione queste conclusioni quando analizzerà aree in cui ci siano evidenti discrepanze in termini di politiche e quando stabilirà le priorità per gli anni a venire.</p>
      <p sl="el">Desidero ringraziare la relatrice, l’onorevole Myller, per i suoi sforzi e, parimenti, gli onorevoli Karim, Jeleva e Navarro della commissione per il commercio internazionale, la commissione per lo sviluppo regionale e la commissione per l’agricoltura e lo sviluppo rurale per le loro eccellenti raccomandazioni.</p>
      <p sl="el">E’ evidente che c’è un ampio consenso sulla strada da seguire. Ora sta a noi il trasformare questa politica di sostegno in un’azione concreta per garantire un migliore ambiente dal 2012 in poi.</p>
    </intervention>
    <intervention id="3-195" speaker_id="38609" name="Rumiana Jeleva" is_mep="True" mode="spoken">
      <p sl="bg">relatrice per il parere della commissione REGI. − Signora Presidente, signor Commissario, onorevoli colleghi, in qualità di relatrice per il parere della commissione per lo sviluppo regionale desidero evidenziare il ruolo significativo delle autorità regionali e locali nel garantire protezione ambientale e sviluppo sostenibile. E’ a livello delle regioni e dei comuni che le decisioni devono essere messe in atto, e l’acquis ambientale tradotto nella pratica.</p>
      <p sl="bg">L’approvvigionamento e il trattamento dell’acqua, la gestione dei rifiuti, la pianificazione urbana e del trasporto pubblico sono solo qualche esempio. Gli Stati membri, le autorità locali e regionali dovrebbero essere incoraggiati a utilizzare al meglio i Fondi strutturali, garantendo nello stesso tempo che i loro programmi operativi forniscano un contributo a una più efficiente attuazione in atto della normativa in materia d’ambiente. E’ chiaro che alcune regioni incontrano difficoltà nella realizzazione. Bisognerebbe sviluppare misure speciali nel quadro di una politica di coesione per superare queste difficoltà.</p>
      <p sl="bg">Per concludere, la collaborazione a livello regionale dovrebbe essere utilizzata come strumento chiave nella politica ambientale. La cooperazione tra Stati membri e paesi e regioni vicini all’UE quali il Mar Nero, il Baltico e il Mediterraneo apre possibilità di prevenire l’inquinamento transfrontaliero.</p>
      <p sl="bg">Grazie.</p>
    </intervention>
    <intervention id="3-196" speaker_id="23806" name="Gyula Hegyi" is_mep="True" mode="spoken">
      <p sl="hu">a nome del gruppo PSE. – Se guardiamo agli obiettivi stabiliti dal Sesto programma comunitario d’azione in materia di ambiente, siamo in ritardo su molti fronti. Vorrei nominarne solo un paio.</p>
      <p sl="hu">L’aria delle nostre città è inquinata e malsana. In assenza di una legislazione comunitaria, in molte città il raggiungimento degli obiettivi stabiliti nella strategia tematica sull’ambiente urbano sembra molto lontano. La Commissione deve pertanto sviluppare una legislazione che definisca chiaramente un quadro per l’ambiente e il trasporto urbani nel complesso dell’Unione europea, perché altrimenti i nostri cittadini continueranno ad avere una scarsa qualità dell’aria e a subire altre forme di inquinamento.</p>
      <p sl="hu">Analogamente, l’attuazione della direttiva quadro sull’acqua continua a rimanere bloccata. Se la legislazione sull’industria non è in linea con le politiche in materia di agricoltura e sviluppo rurale, le nostre risorse idriche continueranno a essere inquinate. La legislazione attuale non è in grado di prevenire la contaminazione delle risorse idriche, come dimostrato dalla schiuma nel fiume Raba in Ungheria che è il risultato della contaminazione provocata da aziende austriache di lavorazione del cuoio.</p>
      <p sl="hu">Gli Stati membri e la Commissione devono fare tutto quanto in loro potere per garantire una totale conformità alla direttiva quadro sull’acqua e alla direttiva sulle inondazioni. Grazie</p>
    </intervention>
    <intervention id="3-197" speaker_id="28321" name="Satu Hassi" is_mep="True" mode="spoken">
      <p sl="fi">a nome del gruppo Verts/ALE. – Signora Presidente, molte grazie all’onorevole Riita Myller per la sua ottima relazione e per la collaborazione.</p>
      <p sl="fi">Come dichiara la commissione per l’ambiente, la salute pubblica e la sicurezza alimentare, l’attuazione del programma UE in materia ambientale è in ritardo su molti fronti, ma quel che è ancora più sbalorditivo è che, se anche gli obiettivi fissati fino a qui fossero raggiunti, l’UE non sarebbe comunque sulla strada per uno sviluppo sostenibile. Per esempio, non riusciremo probabilmente ad arrestare la perdita della biodiversità entro il 2010, anche se abbiamo preso l’impegno in tal senso.</p>
      <p sl="fi">La spiacevole verità è che la nostra società è costituita in modo tale da funzionare in maniera insostenibile. Se sulla terra tutti consumassero le risorse come fanno gli europei, avremmo bisogno di quattro pianeti terra per produrre le risorse necessarie. Se le classi medie di Cina, India e altri paesi in via di sviluppo prendono a modello le nostre abitudini di consumo, il pianeta entrerà in crisi. Spero che la politica sul clima servirà a svegliarci e sfocerà in un riassestamento complessivo del nostro stile di vita e delle nostre abitudini di produzione.</p>
    </intervention>
    <intervention id="3-198" speaker_id="28636" name="Péter Olajos" is_mep="True" mode="spoken">
      <p sl="hu">Grazie, signora Presidente, innanzi tutto desidero far presente che non sono d’accordo sul fatto che la realizzazione del Sesto programma comunitario d’azione in materia di ambiente stia procedendo secondo quanto previsto. Inoltre, in molti casi mancano concreti obiettivi quantitativi e qualitativi, nonché calendari, non solo nel programma d’azione ma anche nelle strategie tematiche.</p>
      <p sl="hu">Non v’è dubbio che la realizzazione del Sesto programma comunitario d’azione in materia di ambiente è in ritardo; non siamo ancora riusciti a raggiungere gli obiettivi prioritari in materia ambientale stabiliti dal programma, e l’attuazione della legislazione negli Stati membri è ancora bloccata. Permettetemi di illustrarvi qualche esempio.</p>
      <p sl="hu">Primo: non sono stati compiuti passi concreti per elaborare una legislazione in materia di qualità dell’aria negli ambienti interni. Una priorità particolare a tale proposito è la stesura di disposizioni relative alle scuole e ad altri spazi pubblici al coperto che siano utilizzati da gruppi vulnerabili. Bisognerebbe almeno lanciare progetti pilota.</p>
      <p sl="hu">Secondo: anche l’attuazione delle direttive sul programma di creazione delle reti Natura 2000 è bloccata. Si devono diffondere esempi di miglior prassi, nonché mettere in atto misure fiscali contro chi inquina. Ho personalmente presentato alla Commissione una proposta sulla contaminazione delle aree Natura 2000, ma la Commissione è rimasta impassibile e non ha intrapreso azione alcuna.</p>
      <p sl="hu">Terzo: di recente è in aumento vertiginoso lo scarico illecito di rifiuti dannosi e comunali nel territorio di altri paesi. L’Africa e l’Asia sono spesso la destinazione dei rifiuti europei, e questo è inaccettabile. E’ parimenti inaccettabile che molti Länder tedeschi stiano trasportando varie migliaia di tonnellate di rifiuti in Europa orientale, e poi si rifiutino di riprendersele – si pensi al caso della Baviera, per esempio.</p>
      <p sl="hu">Quarto: cos’è mai successo al giusto principio di prevenire l’inquinamento transfrontaliero? Uno Stato membro, l’Austria, inquina il fiume Raba da sette anni, come l’onorevole Hegyi ha sottolineato poc’anzi. Una spessa schiuma galleggia sulla superficie del fiume. Ho già sollevato questo problema almeno una mezza dozzina di volte, e ho anche formulato una denuncia formale, ma invano: la schiuma sul fiume rimane, mentre la Commissione siede qui senza far nulla.</p>
      <p sl="hu">I buoni principi sono assolutamente privi di valore se non sono messi in pratica. La Commissione è il custode del diritto dell’Unione europea. E’ tempo che il custode svolga le sue funzioni anziché delegarle agli Stati membri, e garantisca il rispetto delle leggi che insieme abbiamo adottato. Grazie molte.</p>
    </intervention>
    <intervention id="3-199" speaker_id="28581" name="Evangelia Tzampazi" is_mep="True" mode="spoken">
      <p sl="el">Signora Presidente, signor Commissario, onorevoli colleghi, desidero congratularmi con la relatrice per l’ottimo lavoro. Penso che rifletta le preoccupazioni del Parlamento riguardo all’effettivo rispetto da parte dell’Unione degli impegni presi nel quadro del Sesto programma comunitario d’azione in materia di ambiente.</p>
      <p sl="el">La revisione intermedia della Commissione rivela che, per colmare il vuoto legislativo con nuove proposte, sono necessari sforzi coordinati. E’ altresì indispensabile garantire le risorse necessarie per l’adeguata attuazione della legislazione comunitaria. Nel frattempo, è ormai diffusa l’opinione che occorre puntare su un modello di produzione e consumo sostenibili, e che la crescita economica non può prescindere dalle risorse naturali.</p>
      <p sl="el">E’ altresì importante sottolineare la dimensione internazionale della politica europea in materia ambientale. L’Unione dev’essere incoraggiata a continuare a promuovere politiche e requisiti ambientali ambiziosi, e a sviluppare il trasferimento di tecnologia e lo scambio di buone pratiche con i paesi in via di sviluppo.</p>
    </intervention>
    <intervention id="3-200" speaker_id="4326" name="Cristina Gutiérrez-Cortines" is_mep="True" mode="spoken">
      <p sl="es">a nome del gruppo PPE-DE . – Signora Presidente, non penso proprio che il documento che stiamo esaminando sia quel che potrebbe essere, e mi spiego: è in teoria un testo che mira a valutare che cosa è stato fatto delle linee guida di massima che la Commissione europea ha proposto per l’ambiente, e per la sua intera politica in tale settore. Non credo si tratti di un documento di valutazione. Non è un documento dettagliato per aiutarci a stabilire piani per il futuro; forse perché la Commissione non è abituata a essere giudicata o valutata, e nemmeno vota, né ha un gruppo di azionisti che le richieda risultati. Ritengo, tuttavia, sebbene possa sembrare una contraddizione, che ci si debba congratulare con la Commissione per i risultati che ha ottenuto negli ultimi anni, ma non per questo documento.</p>
      <p sl="es">Ritengo che la politica ambientale sia stata pienamente integrata nelle politiche comunali e regionali, e che l’industria stessa stia rispondendo agli orientamenti dell’Unione europea.</p>
      <p sl="es">Tuttavia, al documento manca una proiezione sul modo in cui dovremmo cambiare nel futuro, in quanto quei punti in cui il sistema non ha funzionato devono essere rivisti. Sono 25 anni che l’Europa si occupa di politica ambientale e deve quindi rivedere alcuni dei suoi metodi, perché questa non è l’unica cosa che può spiegare il fallimento di alcune politiche.</p>
      <p sl="es">Non vedo alcuna analisi riguardo a come possiamo cambiare i metodi di coinvolgimento delle regioni, di creazione delle reti, che siano o meno di stampo prevalentemente comunitario. Esattamente come accadde per la direttiva per la protezione del suolo, oggi ci sono molti paesi che hanno una regolamentazione decisamente più avanzata di quella che l’Europa potrebbe stabilire, e altri che non ne hanno alcuna. Per rispondere a questo squilibrio, l’Europa deve assumere posizioni differenti e cercare nuovi modi di operare, poiché è chiaro che, se il mondo è cambiato, anche noi dovremmo modificare i nostri metodi di lavoro.</p>
      <p sl="es">Grazie molte, congratulazioni per i risultati, ma cambiamo in futuro.</p>
    </intervention>
    <intervention id="3-201" speaker_id="28178" name="Miroslav Mikolášik" is_mep="True" mode="spoken">
      <p sl="sk">A mio avviso, la revisione intermedia del Sesto programma comunitario d’azione in materia di ambiente ha evidenziato un fatto importante: l’attuazione di questo programma è decisamente in ritardo rispetto al calendario pianificato.</p>
      <p sl="sk">Di conseguenza, le probabilità che quanto programmato sia realizzato entro il 2012 e che gli obiettivi prioritari siano raggiunti sono piuttosto modeste. Condivido il parere secondo cui nel programma devono essere integrati obiettivi quantitativi e qualitativi più chiari e tangibili. Concordo anche sul fatto che la presentazione di strategie tematiche non ha prodotto risultati. Per questo motivo, sottolineerei il bisogno di ulteriori sforzi per eliminare le lacune nelle normative in materia ambientale con nuove proposte legislative.</p>
      <p sl="sk">E’ altresì fondamentale garantire l’efficiente attuazione delle regolamentazioni ambientali. Il cambiamento climatico, la biodiversità, la salute e l’uso delle risorse continueranno a essere tra le sfide più incombenti per il futuro.</p>
    </intervention>
    <intervention id="3-202" speaker_id="2278" name="Paul Rübig" is_mep="True" mode="spoken">
      <p sl="de">Signora Presidente, signor Commissario, onorevoli colleghi, ritengo che dovremmo effettuare queste valutazioni di tanto in tanto, e soprattutto pubblicare i risultati degli Stati membri in un registro, poiché non è inusuale che nel tempo emergano conflitti su questioni specifiche, come nel caso della direttiva quadro sull’acqua, in cui, da una parte, promuoviamo con enfasi l’energia rinnovabile, ma, dall’altra, sprechiamo l’acqua inutilizzata.</p>
      <p sl="de">Sussistono problemi anche con la rete Natura 2000. Dovremmo ascoltare i cittadini e di quando in quando adattare i programmi di conseguenza.</p>
    </intervention>
    <intervention id="3-203" speaker_id="photo_generic" name="Stavros Dimas" is_mep="True" mode="spoken">
      <p sl="el">Membro della Commissione. − Signora Presidente, onorevoli deputati, desidero innanzi tutto congratularmi per gli ottimi commenti di questa sera. La Commissione ne terrà senza dubbio conto e li metterà in pratica di conseguenza.</p>
      <p sl="el">Nella sua relazione intermedia, la Commissione è giunta alla conclusione che l’UE sia, in generale, sulla buona strada per quanto attiene all’adempimento delle misure stabilite nel Sesto programma comunitario d’azione in materia di ambiente. Se continuiamo a fare progressi in questi anni cruciali, dovremo essere in grado di mettere effettivamente in atto le proposte contenute nel programma fino al 2012. La preparazione delle proposte e perfino la loro adozione e approvazione rappresentano tuttavia soltanto la metà del lavoro necessario. Com’è stato sottolineato questa sera, senza un’efficace attuazione della politica ambientale non raggiungeremo di certo gli obiettivi ambientali stabiliti dal Sesto programma comunitario d’azione in materia di ambiente, a prescindere da quanto adeguatamente le istituzioni europee abbiano sviluppato la legislazione pertinente.</p>
      <p sl="el">E’ proprio per questa ragione che condivido pienamente l’opinione del Parlamento sul fatto che occorrano maggiori sforzi e che la Commissione debba disporre delle risorse sufficienti per consentirci di proseguire a occuparci adeguatamente delle problematiche legate all’attuazione. Ciò permetterà alla Commissione di assistere le autorità nazionali nello sviluppo delle capacità necessarie a raggiungere i risultati cui aspiriamo.</p>
      <p sl="el">La Commissione condivide altresì l’opinione del Parlamento che è di fondamentale importanza integrare le questioni ambientali nelle altre politiche. Come evidenziato dalla relazione, questa integrazione è cruciale nel caso delle politiche in materia di commercio, poiché l’UE ha relazioni economiche decisamente importanti con altri paesi del mondo, e gli scambi hanno un evidente impatto sull’ambiente. E’ parimenti rilevante, tuttavia, che le questioni ambientali siano integrate nella politica agricola, in quella regionale e in quella relativa al settore dei trasporti: se saranno messi a disposizione i finanziamenti essenziali, le politiche comunitarie avranno effetti significativi sulle regioni d’Europa.</p>
      <p sl="el">La procedura che riguarda lo studio d’impatto, anch’essa creata dalla Commissione, ha come obiettivo quello di migliorare la coesione delle politiche comunitarie e include una valutazione di tutti i parametri ambientali contenuti nelle nostre proposte. La Commissione desidererebbe il sostegno del Parlamento europeo al fine di garantire una valutazione completa di tutti gli aspetti ambientali anche durante la considerazione delle proposte avanzate da altre istituzioni.</p>
      <p sl="el">Infine, la relazione evidenzia il ruolo chiave delle autorità nazionali, regionali e locali, nonché quello dei cittadini, dei consumatori e degli imprenditori, nel raggiungimento degli obiettivi ambientali stabiliti dal Sesto programma comunitario d’azione in materia di ambiente. Vi garantisco che la Commissione farà tutto il possibile per innalzare il profilo del programma e per assicurarsi il sostegno delle parti interessate. Sono certo che il Parlamento offrirà il proprio appoggio in queste azioni e auspico che la protezione dell’ambiente europeo rappresenterà una delle principali preoccupazioni per gli elettori delle consultazioni elettorali del prossimo anno</p>
    </intervention>
    <intervention id="3-204" speaker_id="2062" name="Riitta Myller" is_mep="True" mode="spoken">
      <p sl="fi">relatrice. − Signora Presidente, vorrei ringraziare tutti coloro i quali hanno preso parte a questo dibattito e il Commissario.</p>
      <p sl="fi">Il Parlamento e la sottoscritta, in qualità di relatrice, vorremmo, per la verità, che la Commissione acquisisse nuovi strumenti per far sì che la politica ambientale imbocchi un percorso che conduce al conseguimento degli obiettivi a titolo del Sesto programma comunitario d’azione in materia di ambiente. Nella sua revisione intermedia, la Commissione ha dichiarato di essere dell’avviso, come ha sottolineato il Commissario Dimas, che gli strumenti ivi citati sarebbero stati sufficienti per raggiungere gli obiettivi, ma che da uno studio intrapreso sull’attuale politica della Commissione emerge il contrario.</p>
      <p sl="fi">Questa relazione, che, spero, domani sarà adottata con una larga maggioranza, indica le aree in cui sono ancora necessari miglioramenti a livello europeo, e cita ampiamente gli stessi rimedi proposti nell’intervento del Commissario. In altri termini, siamo dello stesso avviso su quel che è necessario fare, ma, come l’onorevole Hassi ha affermato in questa sede, dobbiamo sicuramente discutere con molta franchezza se gli strumenti proposti siano in linea di principio appropriati per portare l’Unione europea sulla strada dello sviluppo sostenibile. Ora siamo nella giusta direzione in materia di politica sul clima. Se stabiliamo piani programmatici altrettanto ambiziosi negli altri settori, allora avremo senza dubbio risultati positivi.</p>
      <p sl="fi">Ho detto che avevo presentato qualche emendamento che chiarisse la relazione. Vorrei solo dire che il finlandese utilizzato nell’emendamento 14 è davvero bizzarro: occorrerebbe usare come riferimento il testo inglese.</p>
    </intervention>
    <intervention id="3-205" speaker_id="4313" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà domani.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="3-206" speaker_id="23717" name="Genowefa Grabowska" is_mep="True" mode="written">
      <p sl="pl">In qualità di membro della commissione per l’ambiente, la salute pubblica e la sicurezza alimentare, ritengo sarebbe opportuno accogliere il Sesto programma comunitario d’azione in materia di ambiente, in conformità dell’articolo 251 del Trattato CE, cioè tramite una procedura di codecisione. La protezione dell’ambiente è una questione di straordinaria importanza per il Parlamento europeo, che, dopotutto, rappresenta circa 500 milioni di europei.</p>
      <p sl="pl">Coinvolgere il Parlamento nella procedura di codecisione dimostra chiaramente quale ruolo riveste. I dieci anni di funzionamento del Sesto programma d’azione richiedono una valutazione regolare, soprattutto per quanto riguarda le priorità. E’ vero che le strategie tematiche incluse nel programma hanno rafforzato la partecipazione delle parti interessate e dato un impulso allo sviluppo della politica ambientale, ma allo stesso tempo hanno ritardato o prolungato il processo legislativo in questo ambito.</p>
      <p sl="pl">Un precedente poco fortunato è stato creato dall’incompiuta direttiva sulla qualità dell’aria. Il Parlamento ha giustamente commentato che i maggiori progressi sono stati raggiunti in quelle sottosezioni del programma per le quali non era stata prevista alcuna strategia tematica distinta (per esempio il cambiamento climatico). D’altro canto, tuttavia, dovremmo tenere ben presente che il Sesto programma d’azione ci esorta a sostenere metodi di produzione e modelli di consumo sostenibili attraverso misure fiscali.</p>
      <p sl="pl">Sebbene risulti difficile ritenere questa revisione intermedia molto soddisfacente, rimane comunque il solo meccanismo con cui l’UE può imprimere una spinta efficace ai fini del raggiungimento degli obiettivi. La mancanza di risultati in questo settore danneggerebbe la credibilità dell’UE e dei suoi Stati membri, i quali sono autenticamente preoccupati dal deterioramento delle condizioni ambientali.</p>
    </intervention>
    <intervention id="3-207" speaker_id="33989" name="Daciana Octavia Sârbu" is_mep="True" mode="written">
      <p sl="ro">La comunicazione della Commissione relativa alla revisione intermedia del Sesto programma d’azione comunitario in materia di ambiente (EAP) conferma il fatto che il cambiamento climatico, la perdita della biodiversità, la salute e l’utilizzo delle risorse rappresentano le sfide ambientali più urgenti e, per tale ragione, è fondamentale che il programma divenga uno strumento chiave nella strategia per uno sviluppo europeo sostenibile.</p>
      <p sl="ro">Se si prendono in considerazione le misure attuate finora da questo programma, risulta improbabile che gli obiettivi ambientali prioritari siano raggiunti entro il 2012. Per esempio, l’obiettivo di fermare la perdita della biodiversità entro il 2010 non può essere conseguito, e le strategie proposte per la protezione dell’ambiente marino e del suolo non daranno risultati tangibili entro il 2012. Nel contempo, le iniziative intraprese per migliorare la qualità dell’aria, nonché quelle stabilite dalla strategia tematica sull’inquinamento dell’aria e gli obiettivi sulla riduzione dell’inquinamento acustico non sono sufficienti ai fini della realizzazione degli obiettivi del Sesto programma d’azione. La risoluzione dei problemi, e la reticenza di certi Stati membri a mettere in atto le direttive concernenti Natura 2000 e sugli habitat sono temi trattati non adegutatamente dalla comunicazione della Commissione.</p>
      <p sl="ro">Una volta definiti i siti N2000, occorre formulare, promuovere e monitorare gli obiettivi di conservazione. La revisione richiama l’attenzione su queste problematiche ed esorta la Commissione ad aspirare a risultati ambiziosi nel campo della protezione dell’ambiente.</p>
    </intervention>
  </section>
  <section id="creitem24" title="23. Programma EUROSTARS (discussione)">
    <intervention id="3-209" speaker_id="4313" is_mep="True" mode="spoken" role="Presidente">
      <p sl="unknown">L’ordine del giorno reca la relazione, presentata dall’onorevole Paul Rübig, a nome della commissione per l’industria, la ricerca e l’energia, a sostegno di PMI che effettuano attività di ricerca e sviluppo [COM(2007)0514 – C6-0281/2007 – 2007/0188(COD) ] (A6-0064/2008).</p>
    </intervention>
    <intervention id="3-210" speaker_id="photo_generic" name="Janez Potočnik" is_mep="True" mode="spoken">
      <p sl="en">Membro della Commissione. − Signora Presidente, oggi ci occupiamo della proposta della Commissione a sostegno del programma comune EUROSTARS, e la ringrazio per avermi concesso qualche minuto per illustrare le caratteristiche principali e la rilevanza di tale iniziativa.</p>
      <p sl="en">Il programma comune EUROSTARS mira a fornire sostegno alle PMI che effettuano attività di ricerca e sviluppo. Queste PMI possono portare sul mercato nuovi prodotti e nuovi servizi grazie al loro personale lavoro di ricerca e sviluppo. Hanno l’ambizione e la capacità di crescere e di divenire le “stelle” di domani.</p>
      <p sl="en">Un gruppo di 29 paesi EUREKA, e ora il Lussemburgo, che ha appena presentato domanda di adesione, ha deciso di sviluppare il programma comune, studiato in maniera specifica per dare sostegno alle PMI che intraprendono attività autonome di ricerca e sviluppo, in cooperazione con i loro partner .</p>
      <p sl="en">Per imprimere ulteriore impulso a questa iniziativa, la Commissione ha proposto al Parlamento europeo e al Consiglio di partecipare finanziariamente al programma comune EUROSTARS, sulla base dell’articolo 169 del Trattato, con un importo pari a 100 milioni di euro. La somma raggiungerà circa 300 milioni di euro con il contributo dei paesi partecipanti nei prossimi sei anni.</p>
      <p sl="en">Un aspetto fondamentale dell’iniziativa è che i paesi partecipanti si impegnano a integrare i loro programmi nazionali per creare un programma europeo comune. Inoltre, EUROSTARS rafforza la collaborazione tra il programma quadro ed EUREKA. E’ per queste ragioni che ritengo che l’azione rappresenti un ulteriore passo verso la realizzazione di uno Spazio europea di ricerca.</p>
      <p sl="en">Sono grato al relatore, l’onorevole Rübig, e anche ai membri della commissione per l’industria, la ricerca e l’energia per la proficua collaborazione e per i miglioramenti suggeriti alla proposta della Commissione. A nome della Commissione, posso dirvi che accogliamo questi suggerimenti.</p>
      <p sl="en">Apprezzo in particolare il fatto che abbiate deciso di trattare la proposta in tempi rapidi, che ci consentirà di contribuire al primo invito a presentar proposte EUROSTARS. Un’adozione rapida da parte del Parlamento e del Consiglio lancerebbe certamente un segnale forte alla comunità delle PMI sul fatto che un investimento continuo in attività di ricerca e innovazione è essenziale per mantenere e rilanciare la loro competitività.</p>
      <p sl="en">EUROSTARS deve rappresentare un valido esempio di come gli Stati membri possono collaborare coordinando i propri programmi nazionali, e dimostrare i settori in cui il finanziamento comunitario può avere un maggiore impatto per il programma, essere vantaggioso per la comunità delle PMI europee e, ovviamente, per l’Europa in generale.</p>
    </intervention>
    <intervention id="3-211" speaker_id="2278" name="Paul Rübig" is_mep="True" mode="spoken" role="relatore">
      <p sl="de">Signora Presidente, signor Commissario, onorevoli colleghi, innanzi tutto ringrazio la Presidenza slovena, che ha fatto tutto il possibile fino all’ultimo minuto per garantire un’attuazione tempestiva del programma.</p>
      <p sl="de">Desidero anche ringraziare i miei onorevoli colleghi, ovviamente, perché abbiamo dimostrato ancora una volta l’efficacia della legislazione europea. Se si pensa che la relazione è stata presentata solo a gennaio, e che domani la voteremo, potete constatare che questo Emiciclo, la Presidenza e la Commissione sono in grado di collaborare in maniera molto efficace. Possiamo esserne estremamente orgogliosi.</p>
      <p sl="de">Vorrei anche ringraziare il segretariato della commissione per l’industria, la ricerca e l’energia, perché non è così semplice negoziare su una questione relativamente complicata in così breve tempo, elaborare e mettere in atto i principi fondamentali di conseguenza. Siamo molto lieti che la Slovacchia, il Regno Unito e – all’ultimo momento – il Lussemburgo, di cui non sapevamo nulla fino a ieri, abbiano espresso nelle ultime settimane il desiderio di aderire al programma. Domani preparerò un emendamento orale al riguardo, e chiedo pertanto alla Presidenza che il Lussemburgo venga preso in considerazione domani, quando i singoli Stati membri saranno nominati, affinché anche le piccole e media imprese lussemburghesi possano partecipare con successo al programma.</p>
      <p sl="de">Nel corso dei negoziati, in Parlamento abbiamo sottolineato la necessità di un programma trasparente e soprattutto non burocratico, ma efficace ai fini della promozione della ricerca. Questo dovrebbe anche permetterci di realizzare il nostro profondo desiderio che siano effettuati pagamenti unici e siano prese decisioni rapide, affinché le imprese raccolgano i fondi necessari alle attività di ricerca e non chiedano in anticipo prestiti alle banche per poi dover aspettare il denaro molto tempo.</p>
      <p sl="de">Ritengo, Commissario Potočnik, che questo programma sia un segno del principio “legiferare meglio”, e credo che siamo davvero riusciti in questo caso ad attuare in modo adeguato gli obiettivi concernenti le piccole e media imprese e una migliore regolamentazione a titolo del Settimo programma quadro per la ricerca. Anche la partecipazione e la gestione di EUREKA sono esemplari, in quanto EUREKA è in grado di prendere decisioni molto efficaci e rapide assumendosene allo stesso tempo, in ultima analisi, un’ampia responsabilità.</p>
      <p sl="de">La Comunità fornisce da ultimo un terzo del sostegno. Signor Commissario, come ha già evidenziato, stiamo parlando di circa 100 milioni di euro. Una novità del programma è anche il fatto che si tratti di un’autentica azione con basata su un approccio dal basso verso l’alto, e che dunque arriva dalla comunità imprenditoriale, dalle piccole imprese ad alta intensità di ricerca o dalle medie imprese. Sono davvero orgoglioso che il segretariato EUROSTARS a Bruxelles stia operando in modo molto efficace e rapido sul mercato, in stretta collaborazione con le agenzie nazionali di finanziamento, e che stia di conseguenza diventando possibile concentrarsi su quelle attività di ricerca orientate al mercato che mirano a risultati commerciali a breve e medio termine.</p>
      <p sl="de">Questo è un elemento chiave del lavoro delle piccole e medie imprese, e dovrebbe essere efficace sotto il profilo dei costi. Le imprese e le autorità non dovrebbero sopportare costi elevati nello svolgimento dell’attività; al contrario, tutto dovrebbe essere formulato in modo coerente e chiaro affinché ogni singola impresa sia in grado di rispondere alle richieste emerse nello svolgimento delle attività senza incorrere in un enorme aggravio. Ci siamo occupati recentemente di questo. Abbiamo ottenuto ottimi risultati.</p>
    </intervention>
    <intervention id="3-212" speaker_id="29019" name="Erna Hennicot-Schoepges" is_mep="True" mode="spoken">
      <p sl="fr">a nome del gruppo PPE-DE . – Signora Presidente, vorrei innanzi tutto congratularmi con il nostro relatore, l’onorevole Paul Rübig, per la sua relazione, e vorrei ringraziarlo per aver accettato di presentare un emendamento orale per includere il Lussemburgo nel suo programma ponendo così rimedio alla lentezza amministrativa cui era riconducibile tale assenza.</p>
      <p sl="fr">Signor Commissario, sappiamo, almeno dalla prima relazione di valutazione sul processo di Lisbona, che le PMI rivestono un ruolo fondamentale nel campo della ricerca e dell’innovazione. Però, il loro grado di partecipazione non è ancora all’altezza delle aspettative e gli ultimi dati sugli investimenti ne sono la prova.</p>
      <p sl="fr">Questo programma speciale dovrebbe dunque agevolare la partecipazione delle PMI, e anche ridurre la burocrazia in eccesso. Infatti, in qualche modo si tratta di mettere le cose a posto, di coprire il rischio e di reagire contro la riluttanza delle aziende quando si tratta di investire nell’ambito della ricerca e innovazione, che forse rappresenta uno spettro nell’ottica industriale europea.</p>
      <p sl="fr">Mi congratulo con il relatore per aver insistito per un’adozione in prima lettura, che dovrebbe accelerare l’attuazione del programma, assicurarne l’efficacia e dimostrare che la legislazione europea non è così ingombrante come alcuni a volte la accusano di essere, ma può essere realmente nell’interesse dei cittadini.</p>
    </intervention>
    <intervention id="3-213" speaker_id="28349" name="Teresa Riera Madurell" is_mep="True" mode="spoken">
      <p sl="es">a nome del gruppo PSE . – Grazie, signora Presidente. Signor Commissario, la ringrazio per aver preso parte a questo dibattito. Vorrei anche congratularmi prima di tutto con il relatore per il lavoro svolto.</p>
      <p sl="es">Da qualche tempo, in diverse sedi e anche in Parlamento, la possibile relazione tra il programma quadro comune e il programma intergovernativo EUREKA è stata oggetto di analisi e di dibattito, poiché entrambi comportano un aiuto considerevole alle PMI. Il risultato di queste sinergie è stato il finanziamento comunitario per il programma EUROSTARS, sulla base dell’articolo 169 del Trattato, un programma che completa il programma quadro tramite quelle che, personalmente, ritengo essere le principali virtù di EUREKA: la sua struttura dal basso verso l’alto, che permette un migliore adattamento alle necessità delle PMI e ne agevola la partecipazione, considerato che la burocrazia necessaria per partecipare al programma quadro è, in molti casi, un onere eccessivo di cui molte PMI non possono farsi carico.</p>
      <p sl="es">Il Parlamento ha sempre promosso il sostegno a una maggiore integrazione delle PMI nella R&amp;S, e il programma EUROSTARS può avere un considerevole impatto in termini di mobilizzazione. Pertanto accogliamo con particolare favore questa iniziativa.</p>
    </intervention>
    <intervention id="3-214" speaker_id="28355" name="Mieczysław Edmund Janowski" is_mep="True" mode="spoken">
      <p sl="pl">a nome del gruppo UEN . – Signora Presidente, l’onorevole Rübig ha, come sempre, presentato un’ottima relazione.</p>
      <p sl="pl">Si tratta di una questione di grande rilevanza, dal momento che l’introduzione dei risultati della ricerca nella pratica industriale e imprenditoriale potrebbe essere agevolata in maniera relativamente rapida tramite le PMI. Questo è un aspetto fondamentale della strategia di Lisbona. Di conseguenza, è positivo che il programma EUROSTARS si basi sul Settimo programma quadro per le imprese transnazionali e finanzi le attività nei settori di scienza e tecnologia avviate dalle PMI in collaborazione con gli istituti di istruzione superiore, i centri di ricerca e altre società – quelle di grandi dimensioni.</p>
      <p sl="pl">Anche l’orientamento impresso alla ricerca è importante: dovrebbe essere a favore del mercato e avere applicazioni pratiche decisamente rapide. Si tratta di un’idea valida, a sostegno delle iniziative a favore delle imprese, che dovrebbe essere scevra di burocrazia e chiaramente delineata, non ultimo negli aspetti finanziari. Questo è importante per tutti i partner , in particolare per gli imprenditori. Il successo di questo programma rappresenterà un buon esempio per il futuro. Speriamo che cento milioni di euro non vengano sprecati.</p>
    </intervention>
    <intervention id="3-216" speaker_id="23706" name="Miloslav Ransdorf" is_mep="True" mode="spoken">
      <p sl="cs">a nome del gruppo GUE/NGL. – Le piccole e media imprese forniscono il 70 per cento dei posti di lavoro nell’Unione europea. Detto ciò, queste imprese investono solo il 4 per centoin scienza, ricerca e sviluppo tecnologico, E’ questa, senza dubbio, la ragione per cui non sfruttano al meglio le loro potenzialità imprenditoriali. Dobbiamo imprimere impulso al potenziale delle piccole e medie imprese nel quadro della rinnovata strategia di Lisbona. Ci sono molti modi per farlo: garantire loro un migliore accesso alle informazioni, offrire condizioni di credito più vantaggiose, rafforzarne la cooperazione con il settore pubblico e aiutarle a stabilire legami più stretti con le grandi società affinché sia i piccoli che i grandi sistemi siano collegati tra loro. Ritengo che tutto ciò sia fattibile e possa essere realizzato in un periodo di tempo relativamente breve.</p>
    </intervention>
    <intervention id="3-217" speaker_id="28142" name="Nils Lundgren" is_mep="True" mode="spoken">
      <p sl="sv">a nome del gruppo IND/DEM . – Signor Presidente, l’UE estende il proprio dominio su un numero di aree sempre maggiore. Il problema, per,ò è che non ci sono principi per decidere cosa l’UE dovrebbe fare. Un principio valido è quello relativo al sostegno ma ignorato nel processo decisionale : il principio di sussidiarietà. Quest’ultimo non è favore della centralizzazione della ricerca e sviluppo, tranne nel caso di progetti su ampia scala, quali Galileo o la fusione di energia. Il settore della ricerca e sviluppo burocratizzato nelle organizzazioni di grandi dimensioni fornisce ritorni inferiori rispetto al denaro investito, non maggiori. Non c’è logica nel fatto che gli Stati membri spediscono il loro denaro a Bruxelles e poi i loro ricercatori lo chiedono indietro in un momento successivo. Ciò vale soprattutto quando si parla di ricerca e sviluppo per piccole e medie imprese. L’entusiasmo mostrato da ricercatori e imprenditori deriva dal fatto che sono ormai convinti che, in linea di massima, saranno disponibili più fondi. Non vi è alcuna prova a sostegno di questa teoria. Grazie per la vostra attenzione.</p>
    </intervention>
    <intervention id="3-218" speaker_id="28180" name="Ján Hudacký" is_mep="True" mode="spoken">
      <p sl="sk">Innanzi tutto desidero ringraziare il relatore per l’ottimo lavoro. Penso che sia proprio grazie all’onorevole Rübig se il Parlamento è riuscito a trovare un compromesso accettabile per la Commissione e il Consiglio e che dovrebbe sfociare nell’adozione della presente proposta in prima lettura.</p>
      <p sl="sk">Ritengo che l’iniziativa EUREKA relativa ai programmi di ricerca e sviluppo per le piccole e media imprese sia accolta con grande favore dalla comunità imprenditoriale. Il fatto che un numero così elevato di paesi partecipi a questa iniziativa dimostra come prima del programma mancasse interesse nei confronti della soluzione dei problemi delle piccole e medie imprese.</p>
      <p sl="sk">Nonostante gli sforzi del Parlamento europeo, il Settimo programma quadro per la ricerca e lo sviluppo non ha neppure risolto la questione dell’approccio delle PMI rispetto ai fondi forniti a sostegno delle loro attività di ricerca, sviluppo e innovazione. Dunque è davvero confortante vedere che tale iniziativa dal basso verso l’alto sia stata accolta con così grande favore in tutte le istituzioni europee interessate. Anche se è indubbio che sono stati compiuti alcuni passi avanti, il problema è che alcune questioni rimangono irrisolte. Mi riferisco ai criteri di ammissibilità delle PMI, in particolare la proporzione di tempo e di volume d’affari annuo dedicati alle attività di ricerca.</p>
      <p sl="sk">Personalmente sono dell’avviso che dovremmo essere più di larghe vedute quando stabiliamo questi criteri e che dovremmo considerare l’apertura del programma EUROSTARS alle imprese più piccole che, nonostante le dimensioni, hanno un reale potenziale di innovazione e sviluppo.</p>
      <p sl="sk">Per concludere, desidero sottolineare che mi fa molto piacere che anche il mio paese, la Slovacchia, sia coinvolto in questa cooperazione: tale scelta dovrebbe migliorare la situazione delle piccole e medie imprese innovative e il cui sviluppo era finora in qualche modo in ritardo.</p>
    </intervention>
    <intervention id="3-219" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Innanzi tutto, vorrei congratularmi con il relatore, l’onorevole Rübig, e spiegare alcuni aspetti. E’ fondamentale, per la competitività economica dell’Unione europea, sostenere le piccole e medie imprese che investono nella ricerca applicata.</p>
      <p sl="ro">I 22 Stati membri e i 5 Stati che partecipano a EUREKA che hanno deciso di investire, insieme alla Commissione, i 400 milioni di euro per sostenere le attività di ricerca portate avanti dalle piccole imprese concorrono al raggiungimento degli obiettivi della strategia di Lisbona.</p>
      <p sl="ro">Non dobbiamo dimenticare che le PMI rappresentano il 99 per cento del totale delle imprese europee. La selezione dei progetti finanziati a titolo del programma EUROSTARS dovrebbe essere effettuata sulla base dell’eccellenza scientifica e dell’impatto economico.</p>
      <p sl="ro">Nondimeno, richiamo la vostra attenzione sulle difficoltà che le piccole e medie imprese incontrano nell’assicurare il cofinanziamento del 50 per cento del valore dei progetti.</p>
      <p sl="ro">Molte delle piccole imprese preferirebbero destinare i loro esperti a quei progetti che producono ritorni immediati, a scapito dei programmi di ricerca a lungo termine.</p>
      <p sl="ro">Inoltre, il finanziamento delle piccole imprese che si muovono sulla base di un piano aziendale preciso potrebbe consentire la partecipazione di un grande numero di PMI nella ricerca europea.</p>
      <p sl="ro">Spero che, nel corso di questo programma, proseguirà anche il programma ERASMUS per giovani imprenditori.</p>
    </intervention>
    <intervention id="3-220" speaker_id="31730" name="Joel Hasse Ferreira" is_mep="True" mode="spoken">
      <p sl="pt">Signor Commissario, onorevoli colleghi, ritengo sia estremamente importante sostenere le piccole e medie imprese nonché incoraggiarne lo sviluppo tecnologico e scientifico. Le PMI hanno bisogno di una solida base tecnologica che permetta loro di imprimere slancio al loro contributo in termini di sviluppo e crescita economica.</p>
      <p sl="pt">Di norma, le PMI hanno una notevole capacità d’iniziativa e adattamento dal momento che non sono irrigidite dalla burocrazia e sono tendenzialmente gestite da imprenditori e amministratori ampiamente immersi nella loro opera di creazione di ricchezza. Tale capacità d’iniziativa e adattamento rende più facile il lancio di nuove attività imprenditoriali che implichino la produzione e/o la vendita di nuovi prodotti o l’introduzione di nuovi servizi creati appositamente per rispondere alle necessità di consumatori o di altre imprese.</p>
      <p sl="pt">Tali nuovi prodotti e servizi spesso richiederebbero una base tecnologica più solida di quella che è di solito disponibile in molte piccole imprese, ed è per questo che il programma comune di ricerca e sviluppo EUROSTARS che ha l’obiettivo di appoggiare le PMI potrebbe risultare decisamente importante per il suo impatto potenziale sull’“economia reale”. Ci aiuterà a migliorare le capacità delle piccole e medie imprese in diversi Stati europei, a vantaggio dei cittadini in quanto consumatori nonché dell’economia europea. Darà pertanto un contributo alla creazione di nuovi e migliori posti di lavoro. Alla luce di tutte queste ragioni, ritengo che la relazione dell’onorevole Rübig sia stata di estrema utilità.</p>
    </intervention>
    <intervention id="3-221" speaker_id="39712" name="Dragoş Florin David" is_mep="True" mode="spoken">
      <p sl="ro">Innanzi tutto, vorrei congratularmi con l’onorevole Rübig per essere riuscito a elaborare questa relazione in modo tanto rapido e appropriato.</p>
      <p sl="ro">Il presente documento, instaurando un nesso tra la ricerca e le PMI pone le premesse per un nuovo approccio alla strategia di Lisbona. Diamo quindi nuovo valore alla competitività e nuovo slancio alle imprese di nuova costituzione, PMI con attività innovative. Il programma EUROSTARS dovrebbe divenire la piattaforma per il rilancio dell’attività economica europea, un programma di stelle innovative europee, un programma trasparente, flessibile e non burocratico.</p>
      <p sl="ro">Concludo col richiedere alla Commissione, e a tutti gli Stati che partecipano al programma, di stimolare e promuovere il programma in questione, che è strettamente collegato ai temi prioritari dell’Unione: il cambiamento climatico, efficienza energetica, la promozione delle risorse di energia rinnovabile e, ultima ma non per importanza, la lotta contro il cancro.</p>
    </intervention>
    <intervention id="3-222" speaker_id="28178" name="Miroslav Mikolášik" is_mep="True" mode="spoken">
      <p sl="sk">Il programma comune di sviluppo e ricerca EUROSTARS sostiene le PMI che effettuano attività di ricerca e sviluppo nello svolgimento della loro attività di ricerca orientata al mercato in progetti transnazionali, realizzati a nome di diverse associazioni di PMI.</p>
      <p sl="sk">Vorrei sottolineare in particolare la rilevanza del trasferimento di tecnologia e la necessità di collaborazione, nel quadro di questo programma, tra le imprese stesse e altre istituzioni, sulla base di partenariati industriali ed economici. Ritengo sia un fattore molto positivo il fatto che questo sia un programma con un approccio dal basso verso l’alto, adattato perfettamente alle necessità delle imprese partecipanti che conducono attività di ricerca. L’elemento chiave è che queste attività di ricerca sono orientate al mercato e puntano a risultati commerciali a breve e medio termine.</p>
      <p sl="sk">Vorrei anche menzionare una nuova caratteristica di questo programma, cioè l’introduzione del Meccanismo di finanziamenti di ripartizione del rischio volto ai progetti di RST più rischiosi.</p>
    </intervention>
    <intervention id="3-223" speaker_id="28636" name="Péter Olajos" is_mep="True" mode="spoken">
      <p sl="hu">Grazie molte, onorevole Presidente, anch’io desidero congratularmi con il Commissario Potočnik e l’onorevole Rübig. Il programma comune EUROSTARS è un ottimo strumento per conseguire gli obiettivi di Lisbona, rilanciare la competitività e rafforzare l’innovazione. Le PMI che conducono attività di ricerca e sviluppo che spendono almeno il 10 per cento del rispettivo fatturato in ricerca e sviluppo sono attori chiave in questo settore.</p>
      <p sl="hu">L’Ungheria è un membro di questo programma, e il suo interesse verso il programma è stato enorme. Hanno presentato domanda più di 200 imprese che rispondono ai criteri stabiliti, sebbene stia emergendo il problema che gli Stati membri non hanno predisposto le risorse finanziarie adeguate. In Ungheria, per esempio, sono disponibili solo 500 000 euro, sufficienti soltanto per 2-3 progetti. Di conseguenza, ritengo che gli Stati membri dovrebbero comunque aumentare le risorse finanziarie destinate al programma, oppure provare a destinare almeno il 3 per cento del PIL ad attività di ricerca e sviluppo così che potremo essere competitivi anche a livello mondiale. Ritengo che EUROSTARS ed EUREKA rappresentino il genere di programmi che offre ottimi strumenti a tal fine. Ancora congratulazioni.</p>
    </intervention>
    <intervention id="3-224" speaker_id="28300" name="Zbigniew Zaleski" is_mep="True" mode="spoken">
      <p sl="pl">Signor Presidente, detto con parole semplici, l’investimento nelle piccole imprese paga.</p>
      <p sl="pl">Studi scientifici hanno dimostrato che le piccole imprese con tecnologie semplici hanno possibilità per valide innovazioni, e desidero proprio sottolinearlo. Lo stesso vale per le imprese a carattere familiare, nelle quali l’investimento è fatto su un figlio in una determinata linea aziendale, in modo tale da garantire continuità, e ritengo che questa sia una maniera molto valida di procedere. Inoltre, queste aziende sono altamente flessibili, e possono trasferirsi da un posto all’altro, e da un prodotto all’altro, con un aggravio ridotto; credo, signor Presidente, onorevoli colleghi, che se più del 60 per cento del reddito all’interno dell’UE deriva dalle PMI, sarebbe un grave errore da parte nostra quello di lesinare sugli investimenti destinati a loro e al loro sviluppo.</p>
    </intervention>
    <intervention id="3-225" speaker_id="photo_generic" name="Janez Potočnik" is_mep="True" mode="spoken">
      <p sl="en">Membro della Commssione. − Signor Presidente, desidero innanzi tutto ringraziare ognuno di voi, non solo per il vostro sostegno alla proposta nella relazione ma, anche, e ancor più, per il vostro appoggio alle PMI. Le PMI sono un elemento fondamentale per l’economia europea e, come ho già detto, in questo programma EUROSTARS stiamo parlando di quelle PMI che saranno le “stelle” del futuro.</p>
      <p sl="en">E’ un approccio innovativo. Non è facile mettere in atto quei prgetti nei quali il denaro degli Stati membri è integrato ai fondi comunitari, ma ne vale decisamente la pena, perché è questa la direzione nella quale dovremmo andare in futuro. Stiamo affiancando agli aspetti migliori dell’EUREKA – la flessibilità, la semplicità, l’approccio decentralizzato, l’orientamento al mercato – il meglio del Programma quadro: la gestione centralizzata, la valutazione comune e la selezione congiunta. E posso assicurarvi che anche nelle altre parti del Programma quadro stiamo tenendo gli occhi ben aperti a vantaggio delle PMI.</p>
      <p sl="en">Si chiama semplificazione, ed è per questo che abbiamo introdotto, come probabilmente sapete, un tasso di finanziamento più elevato per le PMI che per le altre. Le PMI vantano pertanto un tasso di cofinanziamento del 75 per cento nell’ambito del programma quadro, mentre le grandi aziende hanno il 50 per cento il che significa che stiamo stimolando la loro partecipazione. Abbiamo introdotto un fondo di garanzia che ne semplifica la partecipazione al programma quadro, perché uno dei principali maggiori problemi per le PMI era il fatto di dover presentare garanzie bancarie in anticipo ; e stiamo anche per introdurre un servizio di registrazione unico che renderà ancora più semplice la procedura, in quanto basterà presentare domanda una volta soltanto e tutti i dati saranno memorizzati, in modo che a un’eventuale successiva domanda l’inserimento di questi avverrà in modo automatico.</p>
      <p sl="en">Quindi, se osserviamo i risultati del primo anno – e, come sapete, abbiamo concordato un obiettivo di finanziamento del 15 per cento destinato alle PMI a titolo della parte di cooperazione prevista dal programma – si può dire che il programma funziona. Se nel Sesto programma quadro non stavamo conseguendo l’obiettivo, dalle prime valutazioni e dalla prima analisi dei risultati emerge che ora questo dato si avvicina più al 20 per cento che al 15 per cento, che è un miglioramento notevole.</p>
      <p sl="en">Stiamo anche lavorando in sede di Commissione. Sono appena rientrato da una riunione del gruppo sulla competitività dove abbiamo discusso dello Small Business Act – questo il titolo provvisorio – dove vorremmo trattare tutte le questioni collegate alle PMI in maniera sistematica. Vorrei anche far presente che, anche se oggi stiamo decidendo sulla partecipazione finanziaria sul versante comunitario, questa in realtà è già cominciata, e più di 200 hanno presentato domanda nell’ambito del primo invito a presentare proposte , il che rappresenta un successo importante.</p>
      <p sl="en">Per finire, vorrei dire che mi fa davvero molto piacere che il Lussemburgo abbia deciso di partecipare. Non c’è alcun problema reale. Dovremmo fare del nostro meglio per rendere la sua adesione quanto più possibile rapida.</p>
    </intervention>
    <intervention id="3-226" speaker_id="2278" name="Paul Rübig" is_mep="True" mode="spoken" role="relatore">
      <p sl="de">Signor Presidente, onorevoli colleghi, in fin dei conti si può dire che ancora una volta ci siamo prefissati un obiettivo che si focalizza sull’agenda di Lisbona. Ci auguriamo che la realizzazione dei risultati della ricerca nel breve periodo crei nuovi posti di lavoro e porti a salari netti più elevati. Chiaramente, una caratteristica essenziale dell’innovazione è l’offerta di nuovi prodotti, e consente pertanto di registrare risultati positivi anche sul mercato.</p>
      <p sl="de">Sono anche soddisfatto perché siamo riusciti, insieme alla Banca europea per gli investimenti, a fornire lo strumento addizionale per la condivisione del rischio, e perché queste somme possono quindi essere distribuite in misura decisamente rilevante. Abbiamo anche previsto una valutazione per verificare che i fondi siano effettivamente rivendicati e per controllare che il Parlamento europeo non debba operare altri tagli a causa di fondi non completamente utilizzati l’anno precedente, come avviene con altri programmi.</p>
      <p sl="de">Ritengo che questo programma possa garantire che i fondi saranno completamente utilizzati, e vorrei chiedere ai miei colleghi di far sì che anche negli Stati membri il cofinanziamento funzioni come previsto. E’ nell’interesse di tutti che questo programma venga attuato in modo appropriato. penso che dovrebbe anche essere comunicato di conseguenza.</p>
      <p sl="de">Inoltre, vorrei invitare il Commissario Potočnik ad accordarsi con il Vicepresidente della Commissione Wallström affinché il programma venga presentato al pubblico come programma esemplare: questo è parte del processo. Desidero congratularmi ancora una volta con la Presidenza slovena: questo è un prodotto e un progetto che vale decisamente la pena mostrare.</p>
    </intervention>
    <intervention id="3-227" speaker_id="4470" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì 10 aprile 2008.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="3-228" speaker_id="28243" name="Jorgo Chatzimarkakis" is_mep="True" mode="written">
      <p sl="de">Commissario Potočnik, l’argomento di cui si discute oggi in quest’Aula riguarda il ruolo delle PMI. Le piccole e medie imprese sono davvero la spina dorsale dell’economia dell’UE.</p>
      <p sl="de">Nella sola Germania, quasi 20 milioni di persone lavorano e svolgono attività di ricerca e sviluppo in più di 3,3 milioni di piccole e medie imprese. Il fatto che l’Europa cresca o sia in stagnazione economica dipende principalmente da loro. Le piccole e medie imprese producono più brevetti, innovazioni e posti di lavoro che i larghi raggruppamenti. Ciononostante, le PMI continuano ad avere troppo poche opportunità di accesso ai programmi di prestito e di finanziamento.</p>
      <p sl="de">Il programma EUROSTARS è un buon esempio di come funzionano le cose. A differenza del Settimo programma quadro, basato su un approccio dall’alto verso il basso con finanziamento centrale dall’UE, EUREKA e EUROSTARS sono programmi con approcci dal basso verso l’alto. Sono gestiti dall’iniziativa EUREKA. Questo è un aspetto positivo, e potrebbe forse rappresentare un modello per il nostro Settimo programma quadro.</p>
      <p sl="de">I vantaggi del programma EUROSTARS sono i seguenti:</p>
      <p sl="de">· le PMI ad alta intensità di attività di ricerca necessarie in ruoli di guida;</p>
      <p sl="de">· controllo di ammissibilità e valutazione compiuti da esperti internazionali;</p>
      <p sl="de">· bandi di gara e flussi del lavoro armonizzati in tutti gli Stati membri;</p>
      <p sl="de">· rapido processo decisionale per quel che concerne il finanziamento: 14 settimane dalla scadenza;</p>
      <p sl="de">· la Commissione premia con fondi complementari;</p>
      <p sl="de">· il finanziamento erogato esclusivamente nella forma di sovvenzioni non rimborsabili (in contanti);</p>
      <p sl="de">Desidero congratularmi sinceramente con il relatore per il lavoro svolto. Auguro il miglior successo al programma.</p>
    </intervention>
    <intervention id="3-229" speaker_id="23894" name="Anna Záborská" is_mep="True" mode="written">
      <p sl="sk">Con il voto a favore della relazione dell’onorevole Paul Rübig, il Parlamento europeo invia un segnale chiaro alle piccole e medie imprese negli Stati membri. Le piccole e medie imprese sono spesso in grado di partecipare con efficacia alle attività di ricerca e sviluppo, ma sono costrette a fare i conti con condizioni meno favorevoli di quelle che vengono garantite ai grandi gruppi internazionali.</p>
      <p sl="sk">D’ora in poi, le associazioni di PMI che conducono attività di ricerca e sviluppo potranno avvalersi del sostegno finanziario dell’Europa e operare all’interno di una rete europea con altre piccole e medie imprese. Le PMI slovacche potranno dunque contribuire, con la loro conoscenza e le loro capacità, al settore della ricerca e sviluppo in Europa.</p>
      <p sl="sk">In Slovacchia, molte piccole e medie imprese sono ubicate in aree rurali, meno sviluppate dal punto di vista infrastrutturale, cosa che ne ostacola la crescita. Sono molte le donne occupate in PMI che effettuano attività di ricerca e sviluppo, in maniera più o meno diretta. I fondi europei sono utili perché consentono alle PMI di cominciare la loro attività, permettendo in questo modo alle loro capacità professionali di mettersi al servizio dell’interesse comune.</p>
      <p sl="sk">EUROSTARS è un programma per attività di ricerca e sviluppo nel campo di nuovi prodotti e servizi a livello dell’Unione europea. Le PMI rivestono un ruolo chiave nei progetti EUROSTARS. E’ un vero peccato che la Repubblica slovacca, uno Stato membro dell’UE, non partecipi a questo programma. Di conseguenza, le piccole e medie imprese slovacche non hanno accesso al considerevole sostegno finanziario europeo disponibile per lo sviluppo efficiente di nuovi prodotti, nuove tecniche e nuovi servizi.</p>
    </intervention>
  </section>
  <section id="creitem25" title="24. Fondo di ricerca carbone e acciaio (discussione)">
    <intervention id="3-231" speaker_id="4470" is_mep="True" mode="spoken" role="Presidente">
      <p sl="unknown">L’ordine del giorno reca la relazione di Adam Gierek, a nome della commissione per l’industria, la ricerca e l’energia, sulla proposta di decisione del Consiglio che stabilisce gli orientamenti tecnici pluriennali per il programma di ricerca del Fondo di ricerca carbone e acciaio [COM(2007)0393 – C6-0248/2007 – 2007/0135(CNS) ] (A6-0039/2008).</p>
    </intervention>
    <intervention id="3-232" speaker_id="photo_generic" name="Janez Potočnik" is_mep="True" mode="spoken">
      <p sl="en">Membro della Commissione. – Onorevole Presidente, innanzi tutto desidero esprimere la mia gratitudine al Parlamento europeo, e in particolare al relatore, l’onorevole Gierek, per l’interesse e il sostegno dimostrato riguardo al Fondo di ricerca carbone e acciaio.</p>
      <p sl="en">Desiderei anche ringraziare la presidente della commissione per l’industria, la ricerca e l’energia, l’onorevole Niebler, e i relatori ombra, l’onorevole Laperrouze e l’onorevole Březina, per il loro prezioso aiuto. Mi pare di capire che la richiesta di una discussione sia stata avanzata da alcuni membri della commissione ITRE. Sono quindi più che felice di riassumere l’argomento in questione.</p>
      <p sl="en">Nel 2002, un protocollo allegato al Trattato di Nizza ha creato il Fondo di ricerca carbone e acciaio, un intelligente strumento finanziario che utilizza l’interesse maturato dagli attivi resi disponibili dalla scadenza del Trattato europeo per il carbone e l’acciaio. In base al Trattato CECA, le attività erano finanziate attraverso un’imposta pagata dalle industrie del carbone e dell’acciaio, con il 27,2 per cento e il 72,8 per cento del bilancio assegnati rispettivamente a carbone e acciaio.</p>
      <p sl="en">Con un approccio dal basso verso l’alto, questo Fondo di ricerca è volto unicamente a finanziare progetti di sviluppo nei settori collegati alle industrie del carbone e dell’acciaio, due importantissimi settori tradizionali nei quali c’è ancora bisogno di ricerca: in primo luogo, per adeguarsi alle attuali politiche UE in materia di standard ambientali per combattere il cambiamento climatico a livello globale e, in secondo luogo, per garantire la sicurezza dell’approvvigionamento energetico grazie a un mix di combustibili che risponda alla domanda europea.</p>
      <p sl="en">I principi cardine e le adeguate procedure decisionali collegati alla gestione di questo fondo sono definiti all’interno degli orientamenti tecnici pluriennali per il programma di ricerca del fondo di ricerca carbone e acciaio. Questi orientamenti devono essere rivisti o aggiornati ogni cinque anni, considerando che il primo periodo è terminato il 31 dicembre 2007.</p>
      <p sl="en">Il 10 luglio 2007, la Commissione ha adottato una proposta di decisione del Consiglio sulla revisione di questi orientamenti tecnici. La revisione mirava a estendere i risultati positivi raggiunti nei primi cinque anni del programma di ricerca del fondo di ricerca carbone e acciaio, soprattutto riguardo alla protezione ambientale. Secondo la Commissione, non era necessaria alcuna revisione complessiva, ma, piuttosto, il perfezionamento delle norme esistenti per adeguare gli orientamenti all’allargamento dell’UE, al Settimo programma quadro e alle attuali regolamentazioni europee, soprattutto in termini di politiche di parità di genere e di gestione finanziaria. Questa proposta di decisione del Consiglio era stata inviata al Parlamento europeo ai fini di consultazione, ed è questo il motivo per il quale siamo qui oggi.</p>
      <p sl="en">Desidero esprimere il mio apprezzamento per il fatto che la relazione dell’onorevole Gierek appoggia ampiamente la proposta della Commissione.</p>
    </intervention>
    <intervention id="3-233" speaker_id="28379" name="Adam Gierek" is_mep="True" mode="spoken" role="relatore">
      <p sl="pl">Signor Presidente, la decisione della Commissione sul proseguimento del funzionamento del fondo di ricerca carbone e acciaio dovrebbe essere accolta con soddisfazione. Questo fondo è il risultato del pagamento del 72,8 per cento da parte dell’industria dell’acciaio e del 27,2 per cento da quello del carbone a seguito della scadenza del Trattato della comunità europea del carbone e dell’acciaio. L’interesse su questo fondo ammonta a circa 60 milioni di euro l’anno, il che rende possibile fornire sovvenzioni aggiuntive alla ricerca non a titolo del Settimo programma quadro. Questo riguarda la ricerca di base per la razionalizzazione del funzionamento sia dell’industria del ferro e dell’acciaio che delle miniere di carbone, nonché la ricerca volta a ottenere ulteriori miglioramenti nella qualità del prodotto finito all’interno di questo settore, vale a dire carbone e acciaio. La necessità di queste attività di ricerca risulta particolarmente importante per le suddette industrie nei nuovi paesi dell’Unione europea.</p>
      <p sl="pl">L’acciaio. L’acciaio è il più importante materiale da costruzione. Il potenziale tecnologico per aumentare di diversi gradi la qualità dell’acciaio e i miglioramenti nell’efficienza della produzione siderurgica sono ben lungi dall’essere esauriti, soprattutto laddove si tratta di nuove tecnologie per la fabbricazione di semilavorati destinati a una successiva lavorazione. Una maggiore affidabilità delle strutture di acciaio e una più elevata efficienza operativa delle varie parti dei macchinari e delle dotazioni necessita di notevoli volumi di ricerca empirica in questo settore. Questo vale altresì per i miglioramenti nella composizione chimica e nelle proprietà funzionali di vari tipi di acciaio. E’, inoltre, straordinariamente importante dedicare impegno allo studio di un metodo efficiente ed ecologicamente valido per il riciclo degli scarti, cioè dell’acciaio che deriva dagli scarti galvanizzati problematici delle industrie automobilistiche.</p>
      <p sl="pl">Il carbone. Carbone significa sicurezza energetica. La competitività di questo combustibile solido, la cui definizione, in conformità della proposta avanzata in questo regolamento, è da estendere a fini pratici per includere gli scisti bituminosi, noti anche come argillite petrolifera, che sono estratti in Estonia, dipende dallo sfruttamento delle sue risorse regionali.</p>
      <p sl="pl">I problemi specifici dell’estrazione del carbone sono ampiamente subordinati alle condizioni geologiche locali e richiedono un lavoro di indagine costante. Tali indagini dovrebbero precedere la costruzione e il funzionamento di miniere di carbone da coke estratto da giacimenti saturi di metano situati in profondità, per esempio. L’utilizzazione del carbone potrebbe anche includere il metodo non convenzionale della gassificazione sotterranea. Il prolungamento del funzionamento del Fondo di ricerca carbone e acciaio implica che ogni gruppo consultivo scientifico includa nel proprio profilo esperti in grado di garantire una rappresentazione ottimale dal punto di vsta dell’ubicazione dell’industria del carbone e dell’acciaio nell’Unione europea, con particolare attenzione per gli esperti provenienti dai nuovi paesi dell’Unione europea.</p>
    </intervention>
    <intervention id="3-234" speaker_id="28354" name="Jan Březina" is_mep="True" mode="spoken">
      <p sl="cs">a nome del gruppo PPE-DE. – Dopo un periodo di cinque anni, in linea con gli orientamenti del Consiglio, la Commissione europea ha riesaminato l’attività del Fondo di ricerca carbone e acciaio, che gestisce le risorse della Comunità europea del carbone e dell’acciaio, ora scaduta, e investe l’interesse prodotto dal capitale nella ricerca in materia di carbone e acciaio.</p>
      <p sl="cs">Accolgo con piacere che la proposta della Commissione rifletta in maniera coerente i cambiamenti che sono avvenuti nell’arco degli ultimi cinque anni, tenga conto delle disposizioni inserite nei Trattati di adesione al tempo dell’allargamento dell’UE del 2004 (un esempio specifico cui già si è accennato è il Trattato di adesione dell’Estonia), e includa il fatto che la definizione del termine “carbone” ora è più ampia, e si concentri in particolare sulla protezione dell’impiego e sull’utilizzo efficiente dei materiali e delle risorse energetiche nelle industrie di produzione e manifatturiere.</p>
      <p sl="cs">Un’altra parte importante della proposta è costituita dalle disposizioni che riguardano gli emendamenti relativi al Settimo programma quadro per la ricerca e lo sviluppo e a quelle aree che non sono coperte in dettaglio dal Settimo programma quadro. Oltre alla proposta stessa della Commissione, desidero elogiare il lavoro svolto dal relatore, l’onorevole Adam Gierek, e il suo testo. I risultati del voto nella commissione per l’industria, la ricerca e l’energia, che ha adottato tutti gli emendamenti sostanziali, testimoniano lo straordinario lavoro di base e il sensibile approccio a un ulteriore investimento nella scienza e nella ricerca in merito al settore del carbone e dell’acciaio, due materie prime per l’energia e la produzione attualmente insostituibili.</p>
      <p sl="cs">Vorrei cogliere questa occasione per chiedere ai miei onorevoli colleghi di rifiutare in maniera decisa le proposte di alcuni gruppi che mirano a screditare l’importanza di carbone e acciaio e delle fonti convenzionali di energia in generale, o, come potrebbe essere, la rilevanza futura di questo Fondo, che si è dimostrato insostituibile in termini di finanziamento alla ricerca. Carbone e acciaio sono tra le più importanti materie prime per l’energia e la produzione sviluppatesi in maniera significativa negli ultimi anni. La relazione dovrebbe dunque considerare, per esempio, l’ubicazione geografica delle riserve: questo contribuirà a un uso più efficiente dell’energia e a una maggiore sicurezza energetica nell’intera Unione europea.</p>
    </intervention>
    <intervention id="3-235" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">a nome del gruppo PSE. – Il Fondo di ricerca carbone e acciaio è stato creato dopo la scadenza del Trattato che istituiva la Comunità del carbone e dell’acciaio, il primo trattato dalla fondazione dell’Unione europea.</p>
      <p sl="ro">L’Europa possiede importanti miniere di carbone, ma dobbiamo investire in nuove soluzioni di lavorazione più pulite.</p>
      <p sl="ro">L’acciaio è un prodotto tutt’ora usato in molti settori industriali, ma è necessaria ricerca anche in questo settore per individuare soluzioni più pulite ed efficienti dal punto di vista energetico.</p>
      <p sl="ro">La rilevanza della ricerca appare ancora maggiore dal momento che i due settori in questione comportano un vasto numero di posti di lavoro che devono essere mantenuti e le cui condizioni vanno migliorate.</p>
      <p sl="ro">La ricerca dovrebbe dunque avere come risultato migliori condizioni di lavoro per gli addetti in questi due settori.</p>
      <p sl="ro">In Romania, ogni anno si estraggono circa 34 milioni di tonnellate di carbone e si producono circa 8 milioni di tonnellate di acciaio.</p>
      <p sl="ro">Il numero di persone occupate in maniera diretta o indiretta in questi due settori industriali è pari a diverse centinaia di migliaia. Ecco perché ritengo che questo documento sia estremamente importante.</p>
    </intervention>
    <intervention id="3-236" speaker_id="28209" name="Anne Laperrouze" is_mep="True" mode="spoken">
      <p sl="fr">a nome del gruppo ALDE. – Signor Presidente, signor Commissario, onorevoli colleghi, le attività di ricerca nel settore dell’acciaio sono necessarie per proteggere l’industria europea dell’acciaio e, di conseguenza, l’economia europea. Ma sono più cauta per quel che riguarda l’industria del carbone.</p>
      <p sl="fr">James Hansen, climatologo e direttore dell’Istituto Goddard per gli studi spaziali della NASA, ha dichiarato recentemente che sebbene la portata del cambiamento climatico sia stata sottovalutata, abbiamo a nostra disposizione diversi strumenti per porvi rimedio, uno dei quali è la chiusura entro il 2030di tutte le centrali elettriche alimentate a carbone. Una centrale a gas emette tra i 300 e i 400 kg di CO2 per megawatt all’ora, un impianto alimentato a carbone di ultima generazione ne emette 800 kg e uno a lignite 1 000 kg.</p>
      <p sl="fr">Quanto si sta dimostrando coerente l’Unione europea se, da una parte, sviluppa un piano ambizioso per combattere e adattarsi al cambiamento climatico e, dall’altra, sostiene il carbone quale fonte di energia pulita?</p>
      <p sl="fr">L’umanità è passata dall’età del legno a quella dell’acciaio a quella del petrolio. Oggi, il Parlamento può scegliere tra appoggiare il ritorno all’età del carbone o essere coerente con il suo progetto climatico e, quindi, evitare di definire il carbone una fonte pulita di energia. Per questa ragione il mio gruppo è deciso a sostenere alcuni emendamenti proposti dai Verdi.</p>
      <p sl="fr">Per concludere, vorrei condividere con voi una meravigliosa citazione di Alphonse Karr: “Un amante è quasi sempre un uomo che, se ha trovato un carbone che brilla, se lo mette in tasca credendo che sia un diamante”. L’amore non è che passione. Per l’energia, affidiamoci invece alla ragione.</p>
    </intervention>
    <intervention id="3-237" speaker_id="28233" name="Rebecca Harms" is_mep="True" mode="spoken">
      <p sl="de">a nome del gruppo Verts/ALE . – Signor Presidente, signor Commissario, onorevoli colleghi, sono una di quelle persone che hanno difeso gli irrilevanti emendamenti nella commissione. Ma, in linea con ciò che l’onorevole Laperrouze ha detto sul carbone, non mi è per nulla chiaro il motivo per il quale la Commissione dovrebbe decidere di garantire sovvenzioni al carbone ad infinitum , per così dire.</p>
      <p sl="de">Il carbone è stato sovvenzionato in maniera incredibile per 50 anni, e continuare su questa strada va contro a tutte le dichiarazioni dell’UE riguardo alla propria politica sul clima. Riteniamo che, al contrario, questi aiuti al carbone dovrebbero essere sostituiti da un sostegno più coerente alle energie rinnovabili e all’efficienza energetica. Altrimenti, l’Europa non sarà nella posizione adeguata per raggiungere i suoi obiettivi in termini di politica sul clima.</p>
      <p sl="de">L’acciaio è un’altra storia. Ma la Commissione ha omesso di chiarire che l’acciaio continua a essere sostenuto finanziariamente e il carbone no. A mio avviso, un ammontare sufficiente di risorse per il carbone, una fonte sporca di energia, è già stato reso disponibile nel Settimo programma quadro per la ricerca.</p>
    </intervention>
    <intervention id="3-238" speaker_id="28165" name="Lambert van Nistelrooij" is_mep="True" mode="spoken">
      <p sl="nl">Signor Presidente, onorevole relatore, onorevoli colleghi, il carbone e l’acciaio erano essenziali al momento in cui l’Unione europea è sorta, e lo sono tuttora, anche se in quanto parte di un’agenda completamente diversa che include le questioni della globalizzazione, del cambiamento climatico e dell’energia. E’ un po’, per così dire, “tiriamoci su le maniche”: il contributo di questo fondo, per quanto modesto, dà un apporto alla rivoluzione tecnologica necessaria per mantenere competitivo il settore dell’acciaio e per rendere il carbone un carburante pulito, una materia prima pulita: “carbone pulito”.</p>
      <p sl="nl">Anche la Commissione europea ha preferito questa opzione, alla vigilia dei nostri progetti pilota per la cattura e l’immagazzinamento del carbonio, per esempio come un’innovazione tecnologica. Sono decisamente a favore di questa opportunità. Non sono a favore della chiusura; sono a favore di mantenere l’apertura. Per esempio, NUON , una compagnia olandese di energia elettrica, ha in programma l’installazione di un impianto di gassificazione a del carbone a Groninga che prevede la cattura totale, ecc. Questo tipo di progetto richiede sostegno e più risorse di quelle che sono attualmente disponibili.</p>
      <p sl="nl">Più importante ancora – come il Commissario Potočnik sa – è la mia richiesta di una migliore combinazione di fondi, Fondi strutturali, contributi della Banca europea per gli investimenti, e così via. Sono necessari più coordinamento e più integrazione per consentire la ricerca importante in infrastrutture e investimenti. L’attuale regola “un fondo, un progetto” è chiaramente un ostacolo. Dobbiamo anche un po’ armeggiare con queste regole, e per fortuna la Commissione europea sta già sperimentando i limiti di questo approccio.</p>
      <p sl="nl">Il 5 e 6 marzo, a Brdo, in Slovenia, abbiamo parlato di una maggiore focalizzazione e raggruppamento dei progetti europei. Quest’estate, la Commissione presenterà un nuovo profilo del programma Esprit, per ottenere investimenti più mirati. Questo è ciò che vogliamo sentire, non il graduale abbandono del carbone. Quella è decisamente la via sbagliata.</p>
    </intervention>
    <intervention id="3-239" speaker_id="28349" name="Teresa Riera Madurell" is_mep="True" mode="spoken">
      <p sl="es">Signor Presidente, vorrei congratularmi con l’onorevole Gierek per la sua relazione.</p>
      <p sl="es">Onorevoli colleghi, un programma di ricerca che gestisca risorse proprie al di fuori del Settimo programma quadro e che abbia un bilancio annuale di 60 milioni di euro non può che essere ben accolto e sostenuto dal Parlamento, soprattutto se si tiene conto del fatto che l’acciaio è ampiamente utilizzato in diversi settori dell’industria e che ci sono ancora molte sfide scientifiche e tecnologiche da superare per rendere il processo produttivo più pulito ed efficiente.</p>
      <p sl="es">Per quel che riguarda il carbone, le sfide sono ancora più grandi, a causa delle sue implicazioni per la produzione di energia e per il conseguimento dei nostri obiettivi di lotta al cambiamento climatico.</p>
      <p sl="es">Rendere il carbone più competitivo sul mercato dell’energia, potenziare la sicurezza e la capacità operativa delle miniere e raggiungere una combustione più pulita sono tutti aspetti che richiedono ricerca e sviluppo, e le nuove tecnologie per la cattura e l’immagazzinamento di CO2 rappresentano un’area di ricerca che l’Unione europea ha chiaramente appoggiato. Di conseguenza, sono totalmente d’accordo rispetto al contenuto di questa relazione.</p>
      <p sl="es">Vorrei anche congratularmi con il relatore per la sensibilità dimostrata nei confronti della problematica dell’equilibrio di genere con la proposta di misure volte a ottenere una maggiore presenza e partecipazione delle donne in un settore nel quale gli uomini sono ancora la maggioranza.</p>
    </intervention>
    <intervention id="3-240" speaker_id="33987" name="Monica Maria Iacob-Ridzi" is_mep="True" mode="spoken">
      <p sl="ro">Inizierò dalle immediate priorità politiche dell’Unione europea, e vorrei sottolineare alcuni aspetti di bilancio della presente relazione.</p>
      <p sl="ro">La proposta della Commissione fa riferimento al Libro verde sull’energia e all’obiettivo ivi specificato di aumentare l’utilizzo del carbone quale importante fonte di energia, usando tecnologie pulite, per ridurre e immagazzinare il biossido di carbonio.</p>
      <p sl="ro">Tra le iniziative ammesse a ottenere il finanziamento europeo dal Fondo di ricerca acciaio e carbone figurano i progetti pilota e i progetti che mostrano le ultime tecnologie in questo campo.</p>
      <p sl="ro">Il problema risiede negli importi di bilancio estremamente ridotti per questo fondo: 57 milioni di euro l’anno. Mi riesce difficile immaginare come questa somma possa coprire un numero significativo di progetti sull’intero territorio dell’Unione europea.</p>
      <p sl="ro">Vi ricordo che più di un quarto dei paesi dell’Unione europea continua a soddisfare i propri fabbisogni energetici utilizzando il carbone quale risorsa principale.</p>
      <p sl="ro">Da questo punto di vista, ritengo che sia necessario in questo settore un maggiore coinvolgimento finanziario da parte dell’Unione europea, sia attraverso il Fondo di ricerca carbone e acciaio che attraverso i programmi del Settimo programma quadro.</p>
    </intervention>
    <intervention id="3-241" speaker_id="4545" name="Catherine Stihler" is_mep="True" mode="spoken">
      <p sl="en">Signor Presidente, non volevo intervenire, ma mi sento obbligata a farlo, riguardo alla questione della tecnologia del carbone pulito.</p>
      <p sl="en">L’importanza di una tecnologia del carbone pulito è assolutamente cruciale, e la domanda cui va data una risposta è la seguente: cosa può fare l’Unione europea, come sottolineato poc’anzi nell’intervento precedente, per sostenere le nuove tecnologie, in particolare la tecnologia del carbone pulito? L’avanzamento della tecnologia del carbone pulito è fondamentale affinché possiamo raggiungere i nostri obiettivi sul cambiamento climatico, ed è cosa urgente. Quest’urgenza può essere affrontata unicamente con la nostra collaborazione in seno all’Unione europea.</p>
    </intervention>
    <intervention id="3-242" speaker_id="2278" name="Paul Rübig" is_mep="True" mode="spoken">
      <p sl="de">Signor Presidente, signor Commissario, sono particolarmente lieto che quest’oggi il Parlamento europeo stia già discutendo il secondo progetto di ricerca. Ritengo che soprattutto la ricerca sull’acciaio sia una questione di particolare importanza, in particolare alla luce del cambiamento climatico, siccome stiamo lottando, com’è ovvio, per rendere la produzione il più efficiente possibile e per fare dei criteri di efficienza una componente essenziale del consumo. Desidero dunque ribadire le mie particolari congratulazioni al relatore per questo documento, e posso dire che quest’oggi è un giorno fondamentale per la ricerca.</p>
    </intervention>
    <intervention id="3-243" speaker_id="39710" name="Petru Filip" is_mep="True" mode="spoken">
      <p sl="ro">Il mio intervento parte da alcuni aspetti: innanzi tutto, sono lieto che il carbone e l’acciaio ritornino, sebbene non troppo sovente, come argomenti nell’agenda del Parlamento.</p>
      <p sl="ro">Ritengo che il potere economico europeo si fondi sul fatto di avere il migliore acciaio ai prezzi più bassi, dunque i risultati derivanti dalla ricerca comune dovrebbe essere condivisi a livello comunitario.</p>
      <p sl="ro">In molti paesi europei, esistono regioni che dipendono primariamente dalla produzione di carbone e acciaio. La questione della conversione della manodopera impiegata nella produzione di carbone e acciaio rimane irrisolta e, purtroppo, tali regioni sono entrate nella categoria delle aree con problemi in termini di qualità della vita e che necessitano di programmi di coesione.</p>
      <p sl="ro">Infine, mi pongo la domanda retorica se l’Europa la smetterà di comprare carbone e acciaio al di fuori della Comunità, se non vuole allinearsi al programma di protezione ambientale dell’Unione europea.</p>
    </intervention>
    <intervention id="3-244" speaker_id="photo_generic" name="Janez Potočnik" is_mep="True" mode="spoken">
      <p sl="en">Membro della Commissione. − Signor Presidente, apprezzo i commenti a sostegno della proposta esattamente quanto apprezzo le osservazioni che chiedevano di illustrare come affronteremo le tematiche dell’energia e del cambiamento climatico nel futuro. Voglio chiarire che quest’oggi stiamo parlando di fondi addizionali per ricerca e sviluppo a titolo di finanziamenti che già esistono, sulla base di un protocollo – per essere più preciso, parliamo degli orientamenti tecnici. Penso sia meglio che questi soldi vengano utilizzati per ricerca e sviluppo che anziché per altri settori, perché è vero che quando si parla di energia e di cambiamento climatico non c’è spazio per la compiacenza.</p>
      <p sl="en">Un’altra delle attività che verranno affrontate è quella che riguarda la cattura e l’immagazzinamento di carbonio (CCS), ma è lungi dall’essere la risposta concreta. Quindi, le domande reali, e la discussione concreta sulle questioni aperte oggi, emergeranno quando discuteremo la strategia per il piano tecnologico sull’energia – come approcciarci a esso, come agire nel futuro, e come trovare le risposte giuste. In riferimento a ciò, sarà estremamente importante che rimaniamo consapevoli che continuare tutto come il solito non è una scelta. Ci mancano le risorse umane e i fondi. Il Programma quadro rappresenta solo in parte una soluzione.</p>
      <p sl="en">Dovremo occuparci di tale questione in maniera seria perché è necessario considerarla sia in una prospettiva di breve periodo, cercando le possibili soluzioni per colmare il divario laddove ce n’è urgente bisogno, sia nella prospettiva delle soluzioni a lungo termine. Queste soluzioni sono assolutamente necessarie e d’ora in poi dobbiamo concentrarci sulle fonti rinnovabili. E lo faremo quando discuteremo di queste ultime. Non dimenticate che il finanziamento dell’energia nel 1980 in Europa era quattro volte superiore a quello odierno. Quindi, affrontare questi problemi come se potessimo continuare a lavorare come facciamo di solito sarebbe un’illusione. Non commettiamo questo errore.</p>
    </intervention>
    <intervention id="3-245" speaker_id="28379" name="Adam Gierek" is_mep="True" mode="spoken" role="relatore">
      <p sl="pl">Signor Presidente, vorrei soffermarmi solo su una questione sollevata quest’oggi, vale a dire l’idea che le miniere dovrebbero essere chiuse il prima possibile a causa di motivazioni di carattere ambientale. Penso che la sicurezza energetica, per esempio nel mio paese, la Repubblica ceca, e in molti altri Stati dell’UE, non si concili con quest’idea, e quest’idea non è ampiamente condivisa. Direi, infatti, piuttosto il contrario: anche solo per il fatto che si stanno sviluppando nuove tecnologie, come il “carbone pulito” o “la cattura e l’immagazzinamento di carbone”, probabilmente ci troveremo ad aprire nuove miniere in futuro. Il carbone continuerà a rappresentare una fonte importante e competitiva di energia in Europa ancora per un po’ di tempo. Non dovremmo inoltre dimenticare – e qui mi rivolgo a coloro che vorrebbero chiudere tutte le miniere – che il carbone non è soltanto una fondamentale materia prima per l’energia, ma è anche una materia prima chimica.</p>
      <p sl="pl">Per prima cosa, dunque, il Fondo di ricerca carbone e acciaio è necessario. Secondo, il Fondo non rientra nell’ambito del Settimo programma quadro, dal momento che quest’ultimo tratta una sfera di azione totalmente diversa. Terzo, è indicato un aumento dei costi qualificati dal 40 al 50 per cento. Quarto, la mancata inclusione degli scisti bituminosi nel programma del Fondo di ricerca carbone e acciaio – e il gruppo dei Verde/Alleanza libera europea ha presentato una proposta di tale genere per questi emendamenti – avrebbe danneggiato l’Estonia, il cui settore di produzione dell’energia si basa principalmente su questo combustibile.</p>
    </intervention>
    <intervention id="3-246" speaker_id="4470" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì 10 aprile 2008.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="3-247" speaker_id="39763" name="Urszula Gacek" is_mep="True" mode="written">
      <p sl="pl">In Polonia, il 95 per cento dell’energia elettrica è prodotto da centrali alimentate a carbone. Di conseguenza, la Polonia è particolarmente interessata a nuove tecnologie per l’utilizzo del carbone che migliorino l’efficienza nelle centrali, riducano le emissioni di CO2 e consentano di trasformare il carbone in combustibili idrocarburi con basse emissioni di CO2 .</p>
      <p sl="pl">Nuove tecnologie aprono la possibilità di utilizzare i reattori nucleari come fonti di calore senza emissioni per raggiungere gli obiettivi dell’industria del carbone.</p>
      <p sl="pl">Al fine di attuare la sinergia tra carbone ed energia nucleare abbiamo tuttavia bisogno di reattori ad alte temperature. In Europa, la ricerca sui reattori ad alte temperature è in corso ormai da qualche anno. Purtroppo, non esiste un centro unico di ricerca in Europa sui reattori ad alte temperature che abbia l’obiettivo di introdurre un programma di sinergia carbone-nucleare. Un tale centro darebbe uno slancio tecnologico all’Europa, compresa l’industria del carbone. Rappresenterebbe anche un passo importante a sostegno dell’accettazione dell’energia nucleare in Europa attraverso una cooperazione diretta con l’industria del carbone, lottando per modernizzarla anziché competendo con questa.</p>
      <p sl="pl">Tenendo presente l’importanza del carbone nel settore dell’energia in Polonia, risulterebbe sensato creare un centro europeo in questo paese. Senza un’azione decisa, rischiamo di perdere la gara tecnologica in questo settore contro gli Stati Uniti, il Sudafrica, la Cina e la Corea del Sud.</p>
      <p sl="pl">Esorto la Commissione affinché prenda in considerazione la necessità di creare tale centro quale parte di orientamenti tecnici a lungo termine relativi al programma di ricerca del Fondo di ricerca carbone e acciaio.</p>
    </intervention>
    <intervention id="3-248" speaker_id="37200" name="Katrin Saks" is_mep="True" mode="written">
      <p sl="et">In conformità del protocollo allegato al Trattato di Nizza sulla scadenza del Trattato che istituisce la Comunità europea del carbone e dell’acciaio e sul Fondo di ricerca carbone e acciaio, nel 2002 tutti gli attivi della CECA venivano messi a disposizione della Commissione europea. E’ previsto che il ricavato proveniente da questi attivi sia utilizzato per la ricerca nei settori collegati all’industria del carbone e dell’acciaio. Il Consiglio ha adottato due regolamenti volti a migliorare l’attuazione del programma di ricerca: un regolamento finanziario e uno tecnico. La relazione Gierek riguarda quest’ultimo.</p>
      <p sl="et">Nel Trattato di adesione all’UE dell’Estonia, all’argillite petrolifera veniva attribuito lo status di carbone. Di conseguenza, la Commissione europea ha proposto al Consiglio di rendere gli orientamenti tecnici per il programma di ricerca sul carbone e sull’acciaio coerenti con il Trattato e ha incluso di conseguenza l’argillite petrolifera nella definizione di carbone. Così, la ricerca sull’argillite petrolifera in Estonia può essere ammessa a chiedere fondi a titolo del programma di ricerca sulle stesse basi del carbone.</p>
      <p sl="et">Il relatore polacco, l’onorevole Adam Gierek, ha proposto di sostituire il termine “argillite petrolifera” contenuto nella definizione con quello di “scisti bituminosi”, sulla base del fatto che quest’ultimo termine comprende anche l’“argillite petrolifera”. In realtà, è vero il contrario: “argillite petrolifera” è un termine più ampio di “scisti bitumonosi”. I Verdi hanno avanzato una proposta per eliminare completamente l’argillite petrolifera dalla definizione di carbone. Ancora una volta, richiamo la vostra attenzione sul fatto che quando l’Estonia è entrata nell’UE ha confermato che l’argillite petrolifera doveva avere lo status di carbone e, quindi, le basi per il finanziamento al programma di ricerca sull’argillite petrolifera dev’essere la stessa di quella prevista per il Fondo di ricerca carbone e acciaio.</p>
    </intervention>
    <intervention id="3-249" speaker_id="2304" name="Esko Seppänen" is_mep="True" mode="written">
      <p sl="fi">Ero relatore parlamentare l’ultima volta che è stato concesso il discarico rispetto alle attività della Comunità europea del carbone e dell’acciaio. I fondi della non più esistente Comunità sono stati accumulati dalle industrie del carbone e dell’acciaio, ed è dunque corretto che il denaro rimasto venga investito in ricerca in questi ambiti e non sia utilizzato per finanziare la ricerca nel settore petrolifero.</p>
      <p sl="fi">Ricerca e istituti di ricerca sono necessari se vogliamo arrivare a utilizzare carbone “pulito” senza emissioni. Questo comprende la cattura e l’immagazzinamento di carbonio, anche se non ci sono abbastanza risorse in questo fondo per finanziare tale attività, nonostante l’immenso bisogno. E’ interessante che, per caso, proprio oggi la Shell abbia richiesto finanziamento pubblico, cioè finanziamento UE, per questo.</p>
      <p sl="fi">L’onorevole Gierek, in qualità di relatore, è ovviamente a favore dell’utilizzo del carbone nella produzione di energia, e cerca di rappresentare al meglio gli interessi del suo paese. Per di più, non è vietato a livello UE, ma c’è ancora molta strada da fare prima di arrivare ad avere carbone pulito.</p>
    </intervention>
  </section>
  <section id="creitem26" title="25. Industrie culturali in Europa (discussione)">
    <intervention id="3-251" speaker_id="4470" is_mep="True" mode="spoken" role="Presidente">
      <p sl="unknown">L’ordine del giorno reca la relazione di Guy Bono, a nome della commissione per la cultura e l’istruzione, sulle industrie culturali in Europa [2007/2153(INI) ] (A6-0063/2008).</p>
    </intervention>
    <intervention id="3-252" speaker_id="28140" name="Guy Bono" is_mep="True" mode="spoken" role="relatore">
      <p sl="fr">Signor Presidente, la relazione che presento fa seguito alla richiesta presentata dall’onorevole Trüpel – che è qui presente quest’oggi e alla quale do il mio benvenuto – e dal sottoscritto, all’epoca della relazione sulla cultura 2007 tre anni fa, per un maggiore riconoscimento delle industrie culturali, che, sottolineo, sono quest’oggi più grandi dell’industria automobilistica nell’Unione europea, dal momento che ammontano al 3,1 per cento della popolazione attiva nell’Unione europea, e generano il 2,6 per centodel suo PIL.</p>
      <p sl="fr">Ho quindi preparato questa relazione consultandomi il più possibile con tutti coloro i quali sono coinvolti in questo settore. Vorrei dunque ringraziare tutti gli esperti e i professionisti di questo settore, nonché le associazioni di navigatori di Internet e di consumatori e, infine, i miei colleghi della commissione per la cultura per tutte le discussioni svolte su queste tematiche fondamentali.</p>
      <p sl="fr">La relazione si basa sul seguente postulato: la cultura e l’economia sono oggi inseparabili. L’economia ha bisogno della cultura e la cultura dell’economia. Date queste premesse, la cultura deve essere ricollocata con urgenza al posto che le spetta nell’agenda di Lisbona. In questa prospettiva, illustrerò a tal fine una serie di proposte.</p>
      <p sl="fr">La prima è quella di creare una task force per esplorare la relazione tra cultura, creatività e innovazione nel contesto delle politiche comunitarie.</p>
      <p sl="fr">Secondo, è fondamentale garantire maggiori fondi comunitari ai settori culturali. Nella relazione, suggerisco, a livello di Stati membri, forme di finanziamento pubblico-privati nonché la promozione di un quadro regolamentare e fiscale favorevole alle industrie culturali, e, più specificamente, l’applicazione di crediti d’imposta e aliquote IVA ridotte su tutti i prodotti culturali, comprese le opere in linea. Esorto inoltre la Commissione a verificare la possibilità di creare un programma simile al programma MEDIA per tutte le industrie culturali.</p>
      <p sl="fr">Terzo, la relazione propone una migliore integrazione della cultura nelle politiche esterne dell’Unione europea perché – e ci tengo a sottolinearlo – ciò che rende l’Europa così ricca è la sua cultura, o, piuttosto, avrei dovuto dire la diversità della sua cultura. Per cui, invito la Commissione e gli Stati membri ad aumentare gli aiuti alla traduzione.</p>
      <p sl="fr">Infine, se me lo permette signor Presidente, vorrei tornare alla questione dei diritti di proprietà intellettuale, che in questa relazione sono oggetto di un gran numero di emendamenti. Riguardo a questo aspetto, mi oppongo con decisione alla posizione di alcuni Stati membri le cui misure repressive sono dettate da industrie incapaci di cambiare il proprio modello economico in linea con le esigenze imposte dalla società dell’informazione. Bloccare l’accesso a Internet è una misura sproporzionata agli obiettivi. E’ una punizione con effetti molto importanti, che potrebbero avere ripercussioni serie in un mondo in cui l’accesso a Internet è fondamentale ai fini dell’inclusione sociale.</p>
      <p sl="fr">Onorevoli colleghi, ritengo che dobbiamo fare una distinzione tra la pirateria di massa e i consumatori che non perseguono profitto. Anziché criminalizzare i consumatori, dobbiamo creare nuovi modelli economici che consentano di trovare un equilibrio tra la capacità di accesso ad attività e a contenuti culturali, la diversità culturale e un’autentica remunerazione per coloro che detengono diritti di proprietà intellettuale. Mi sembra che questo sia l’unico modo in cui l’Europa della cultura possa davvero fare il proprio ingresso nel XXI secolo.</p>
    </intervention>
    <intervention id="3-253" speaker_id="photo_generic" name="Ján Figeľ" is_mep="True" mode="spoken">
      <p sl="en">Membro della Commissione. − Signor Presidente, sono lieto di essere qui per il dibattito sulla relazione dell’onorevole Bono e vorrei ringraziarlo per il suo contributo e ringraziare la commissione per il lavoro svolto. Come l’onorevole ha affermato, la cultura è importante per le nostre esistenze ed è sempre più centrale per il futuro dell’Unione europea.</p>
      <p sl="en">Ritengo altresì che la cultura sia l’elemento che definisce la nostra Comunità più che l’economia o la geografia. Dobbiamo anche renderci conto del fatto che la cultura apporta un contributo; la cultura crea; la cultura è qualcosa di positivo, che non consuma il nostro bilancio né è in conflitto con le nostre necessità ma è, al contrario, decisamente arricchente, anche in termini di occupazione e crescita. Per la prima volta, nello studio presentato qualche tempo fa e ora nell’agenda culturale per l’Unione europea in un’era di globalizzazione, l’Unione europea ha riconosciuto in maniera esplicita le conclusioni del Vertice dello scorso anno.</p>
      <p sl="en">Vorrei richiamare l’attenzione soltanto su tre argomenti specifici della relazione, perché ce ne sono parecchi e non li commenterò tutti.</p>
      <p sl="en">Primo, ci chiede di delineare una prospettiva europea sulla cultura, la creatività e l’innovazione. L’agenda europea che abbiamo ora concordato fa esattamente ciò. Stiamo rafforzando la cooperazione tra Stati membri, compresa la promozione delle industrie creative. Questo è uno dei tre pilastri. Parte del lavoro consisterà nell’esplorare come valutare in maniera più accurata il contributo che queste industrie apportano all’economia, e come sostenerle al meglio.</p>
      <p sl="en">Secondo, ci chiede di guardare la dimensione esterna. Questa rappresenta una della tre priorità dell’agenda e siamo molto attivi oggi nell’incoraggiare i nostri partner , gli Stati membri, a ratificare la Convenzione dell’UNESCO – dal momento che non tutti gli Stati membri, così come altri paesi del mondo, lo hanno fatto – e a garantirne l’attuazione. Stiamo inserendo sempre più elementi culturali sia nella politica di cooperazione allo sviluppo che nelle relazioni bilaterali con le economie emergenti.</p>
      <p sl="en">Terzo, concordo sul fatto che si debba riservare piena attenzione alla piena applicazione nelle politiche dell’UE dell’articolo 151. Ho instaurato ottimi contatti e una preziosa collaborazione con i miei colleghi, tra cui il Commissario McCreevy sul mercato interno, sui diversi aspetti della protezione dei diritti d’autore. Confido nel fatto che, con la collaborazione di tutti voi, raggiungeremo gli obiettivi stabiliti da quest’articolo del Trattato.</p>
      <p sl="en">Lei ha anche accennato alla mobilità degli artisti e dei professionisti del settore della cultura, che è una priorità nella nostra agenda, in particolare quest’anno. Gli Stati membri hanno già costituito un gruppo di lavoro su questo tema e la Commissione è impegnata nell’attuazione di un’azione pilota sulla mobilità degli artisti proposta l’anno scorso da quest’Assemblea.</p>
      <p sl="en">La Commissione appoggerà tutte queste iniziative, in particolare con uno studio volto a comprendere meglio i collegamenti tra cultura, creatività e innovazione, nonché con un altro studio incentrato su come creare un ambiente che favorisca lo sviluppo di industrie creative e culturali, tra cui il sostegno per le piccole e medie imprese e l’assunzione del rischio.</p>
      <p sl="en">I risultati di queste iniziative contribuiranno al Libro verde sulle industri culturali e creative che la Commissione intende pubblicare nel 2009.</p>
      <p sl="en">Attendo con ansia la discussione.</p>
    </intervention>
    <intervention id="3-254" speaker_id="1842" name="Rolf Berend" is_mep="True" mode="spoken">
      <p sl="de">a nome del gruppo PPE-DE. – Signor Presidente, signor Commissario, onorevoli colleghi, le nuove tecnologie stanno acquisendo un peso sempre maggiore nell’industria culturale europea. Si deve pertanto rivolgere particolare attenzione alla protezione della proprietà intellettuale.</p>
      <p sl="de">Il compito dell’Unione europea, e degli Stati membri, consiste nel mettere a disposizione le risorse necessarie a garantire il rispetto e la protezione dei diritti di proprietà intellettuale. Combattere la pirateria è dunque particolarmente importante. Tutte le persone coinvolte dovrebbero essere consapevoli dei loro diritti e dei loro obblighi verso una soluzione comune a questo compito.</p>
      <p sl="de">In questa relazione, la nostra commissione promuove campagne di sensibilizzazione e di educazione, in particolare per i consumatori. Occorrerebbe avviare programmi di formazione ed educazione che spieghino il valore della proprietà intellettuale ai giovani nelle scuole. Desidero sottolineare a tal proposito ancora una volta il parere della commissione secondo cui la criminalizzazione dei consumatori che non perseguono profitto non è la giusta soluzione per combattere la pirateria digitale.</p>
      <p sl="de">Abbiamo ripetutamente ribadito che strutture di libera informazione come il World Wide Web hanno un’importanza chiave per il settore creativo europeo e che dobbiamo quindi definire un equilibrio tra l’apertura di Internet e la protezione della proprietà intellettuale. A tale proposito, signor Presidente, mi permetta un commento finale sulla versione rivista dell’emendamento n. 22 bis, presentato da 40 deputati. Il mio gruppo – il gruppo del Partito popolare europeo (Democratici cristiani) e dei Democratici europei – ha dichiarato in maniera esplicita di essere pronto ad appoggiare la prima parte dell’emendamento, e a respingere la seconda.</p>
    </intervention>
    <intervention id="3-256" speaker_id="28579" name="Katerina Batzeli" is_mep="True" mode="spoken">
      <p sl="el">a nome del gruppo PSE. – Signora Presidente, signor Commissario, in un momento in cui i settori economici e le industrie tradizionali stanno attraversando un periodo di significativa recessione, e le pressioni della globalizzazione stanno mettendo l’economia europea in una condizione di grande svantaggio competitivo, il settore delle industrie culturali rappresenta uno dei pochi in grado di offrire possibilità considerevoli per uno sfaccettato sviluppo economico, regionale e culturale. In questa fase, a partire e ampliando l’articolo 157 del Trattato e della Convenzione dell’UNESCO sulla protezione e la promozione della diversità di espressione culturale, l’Europa deve mirare a un equilibrio appropriato per aiutare gli affari, le agenzie, la produzione e i servizi in questo settore perché diventino competitivi al massimo. Nello stesso tempo, l’Europa non deve mettere a rischio la sua peculiare natura interculturale e la propria diversità.</p>
      <p sl="el">Per questa ragione, signor Commissario, il prossimo anno, che è l’anno europeo della creatività e dell’innovazione, ritengo sia giunto il momento che l’UE punti in maniera significativa sulle industrie culturali, come ha affermato lei stesso. Dobbiamo allontanarci dall’idea che le industrie culturali siano un lusso, ma sviluppare politiche specifiche per dare slancio agli investimenti in questo settore.</p>
      <p sl="el">Signora Presidente, appoggiamo totalmente la relazione dell’onorevole Bono, che, ritengo, sarà analizzata con serietà anche dal Commissario Figel’, che potrà così discuterne e proseguire nel suo lavoro creativo.</p>
    </intervention>
    <intervention id="3-257" speaker_id="28391" name="Zdzisław Zbigniew Podkański" is_mep="True" mode="spoken">
      <p sl="pl">a nome del gruppo UEN. – Signora Presidente, ci imbattiamo sovente in casi in cui il ruolo e l’importanza della cultura vengono negati. Gli affari richiamano l’attenzione, mentre la cultura è vista come qualcosa di accidentale, una sorta di appendice. Non solo la rilevanza culturale della cultura viene sottovalutata, ma anche la sua importanza economica e sociale.</p>
      <p sl="pl">Grazie a questa relazione, possiamo guardare la cultura da un’altra prospettiva. Osserviamo i dati. L’Unione europea ha a sua disposizione l’1 per cento del PIL di tutti gli Stati membri, mentre l’industria della cultura da sola produce il 2,6 per cento del PIL e fornisce più del 3 per cento dei posti di lavoro, si tratta dunque di un problema molto importante. Questi dati sono, tuttavia, incompleti. Sappiamo che non includono il ruolo e il valore dell’artigianato né del lavoro artistico, così come non comprendono varie aree che sono influenzate dalla cultura. Ritengo dunque che questa relazione sia molto importante: dovremmo proseguire il lavoro, farci coinvolgere maggiormente, e appoggiare il Commissario Figel’, perché ha intrapreso un’ottima strada – una strada che offre a ognuno un’opportunità.</p>
    </intervention>
    <intervention id="3-258" speaker_id="28240" name="Helga Trüpel" is_mep="True" mode="spoken">
      <p sl="en">a nome del gruppo Verts/ALE . – Signora Presidente, signor Commissario, onorevoli colleghi, la relazione Bono ha spalancato le porte al rigido dibattito tra il concetto di cultura come un fine in sé, da una parte, e la totale “commercializzazione” della cultura, dall’altra. Stiamo evidenziando il significato delle industrie creative come parte della strategia di Lisbona per la crescita economica senza, nello stesso tempo, sottomettere la politica culturale a vincoli di carattere puramente economico.</p>
      <p sl="en">Le industrie creative e culturali sono viste come settori economici indipendenti, e sono state, negli ultimi anni, le forze trainanti dell’occupazione in Europa. In Germania, per esempio, creano più occupazione che l’industria automobilistica, e l’Unione europea e gli Stati membri devono orientare le proprie politiche in tal senso. C’è ancora molto da fare al riguardo.</p>
      <p sl="en">Vorrei sottolineare ancora una volta – alla luce di tutti i complicati argomenti in merito ai diritti d’autore – che si devono ancora trovare norme politiche appropriate per i prodotti di proprietà intellettuale nel mondo digitale che possano, da una parte, garantire l’accesso aperto a Internet per gli utilizzatori privati e, dall’altra, creare nuove opportunità di reddito per gli artisti che concepiscono contenuti di tipo creativo.</p>
    </intervention>
    <intervention id="3-259" speaker_id="28406" name="Miguel Portas" is_mep="True" mode="spoken">
      <p sl="pt">a nome del gruppo GUE/NGL. – Signor Presidente, la relazione dell’onorevole Bono è un ottimo documento, che appoggiamo. Sarò breve e limiterò i miei commenti alla questione dei diritti d’autore. Nel mondo pre-digitale gli acquisti di libri e dischi potevano essere visti come il riflesso delle normali tendenze di consumo. Fotocopie e cassette registrate assestavano un colpo ai ricavati degli autori, ma l’acquisto continuava a essere la norma.</p>
      <p sl="pt">Con il mondo digitale arriva uno spostamento di modello. Internet significa che la condivisione e la libera circolazione delle idee, dell’informazione e delle opere hanno messo fuori gioco i vecchi limiti di tipo fisico. In questo nuovo mondo, pagare appartiene al passato. La libera circolazione delle opere è l’ambiente naturale della cultura. Combattiamo la pirateria a scopi di lucro, ma opponiamoci totalmente alla criminalizzazione dei consumatori. Abbiamo ancora bisogno di una serie di vincoli e barriere nel mondo digitale perché non abbiamo ancora scoperto un altro modo per garantire agli autori remunerazioni adeguate; ma ormai è solo questione di giorni.</p>
    </intervention>
    <intervention id="3-260" speaker_id="28496" name="Thomas Wise" is_mep="True" mode="spoken">
      <p sl="en">a nome del gruppo IND/DEM. – Signora Presidente, l’Europa possiede un patrimonio culturale ricco e vario, che arricchisce le nostre vite non solo dal punto di vista estetico, ma anche economico. Il settore produce il 2,6 per cento del PIL dell’UE, come si è detto. Registra una crescita maggiore rispetto all’economia in generale e occupa oltre cinque milioni di addetti.</p>
      <p sl="en">Queste sono tre indiscutibili motivi per i quali la Commissione non dovrebbe intromettersi, se non vogliamo vedere la cultura seguire la strada della pesca e dell’agricoltura. Tuttavia, il disavanzo commerciale nella sola industria cinematografica tra l’UE e gli Stati uniti cresce di anno in anno per il fatto che i consumatori europei scelgono prodotti americani anziché europei. Questo disavanzo, secondo gli ultimi dati, ammonta in un solo anno a 7,2 miliardi di sterline.</p>
      <p sl="en">Libere dalle limitazioni imposte dalla dipendenza dal finanziamento statale, le sei maggiori compagnie cinematografiche americane hanno incassato più di 42,6 miliardi di dollari nel 2006, mentre, secondo una relazione dell’Osservatorio europeo dell’audiovisivo, la situazione generale dell’industria europea cinematografica sta peggiorando. Questo avviene perché le sovvenzioni e la legislazione non ispirano gli artisti – alimentano i burocrati e i parassiti.</p>
    </intervention>
    <intervention id="3-261" speaker_id="28126" name="Christofer Fjellner" is_mep="True" mode="spoken">
      <p sl="sv">Le opportunità per la cultura sono cambiate radicalmente con l’emergere e la diffusione di Internet . A mio parere, questi sviluppi sono stati quasi esclusivamente positivi. La cultura è stata rivitalizzata, democratizzata e ampiamente disseminata. Nonostante ciò, gran parte del dibattito in Europa si concentra su quei problemi che, sembra, Internet ha creato per coloro che vogliano cimentarsi in attività culturali. E’ un peccato.</p>
      <p sl="sv">Non voglio dire che non ci siano sfide per la cultura. La violazione dei diritti di proprietà intellettuale e la condivisione illegale di file sono esempi di queste sfide. Ampie sezioni della relazione sono incentrate su questi problemi. Attualmente, circolano in Europa diverse proposte su come trattare simili questioni. Purtroppo, in molti casi si rivolge poca attenzione alle nostre fondamentali libertà e ai nostri diritti come cittadini. Per esempio, oggi, una delle proposte forse più controverse propone di bandire da Internet chi ha violato i diritti d’autore.</p>
      <p sl="sv">Vorrei cogliere quest’opportunità per esortare i miei colleghi ad appoggiare l’emendamento che ho presentato. In breve, la mia proposta sottolinea il ruolo positivo che Internet riveste nella cultura e nella democrazia, ma rifiuta anche l’idea di vietare ai singoli cittadini la possibilità di accedere a Internet . Le violazioni dei diritti d’autore e la condivisione di file devono essere combattute con sanzioni che siano proporzionate e che rispettino i diritti e le libertà fondamentali. Vietare ai singoli di accedere a Internet è, a mio avviso, una seria violazione della libertà di espressione e di informazione ed è una pena tutt’altro che proporzionata al danno. Internet è ben più che una fotocopiatrice o un canale per la diffusione di film o musica. E’ un’arena per parole, informazioni e comunicazioni libere.</p>
      <p sl="sv">Per mio fratello più giovane, Internet è naturale così come guardare la televisione o chiacchierare nel campo sportivo della scuola durante le ricreazione. Abbiamo intenzione di applicare simili restrizioni quando un diritto d’autore è violato in altri modi? Ero all’università non così tanto tempo fa e, all’epoca, purtroppo molti studenti copiavano illegalmente i libri di corso, ma punirli vietando loro di leggere libri o di scrivere articoli sarebbe stato assolutamente irragionevole. A chi ha rubato del cibo non viene vietato di comprare del latte e a chi ha rubato una bicicletta non viene proibito di usare la strada. Dunque, non facciamo qualcosa di così sciocco per quel che riguarda altre infrazioni solo perché sono state commesse in Internet . Grazie.</p>
    </intervention>
    <intervention id="3-262" speaker_id="28342" name="Maria Badia i Cutchet" is_mep="True" mode="spoken">
      <p sl="es">Grazie, signora Presidente. Onorevoli colleghi, vorrei innanzi tutto congratularmi con il relatore, l’onorevole Bono, per la relazione sulle industrie culturali, che tocca una vasta gamma di problematiche alle quali l’onorevole ha cercato di rispondere.</p>
      <p sl="es">Vorrei commentare brevemente un aspetto che considero prioritario: nella società della tecnologia digitale, dell’informazione e della comunicazione continuano a emergere nuove forme di produzione e distribuzione, e queste costituiscono nuove opportunità per produttori, creatori, artisti e consumatori. Date tali premesse, è fondamentale trovare nuove formule equilibrate che combinino il rispetto dei diritti dei creatori con la possibilità, per i cittadini, di accedere a questi beni culturali.</p>
      <p sl="es">Inoltre, le industrie culturali e i creatori, incluse le PMI, in virtù del loro duplice ruolo, culturale ed economico, apportano un contributo alla promozione della diversità culturale e alla creazione di occupazione e di possibilità di sviluppo economico e, dato che queste industrie appartengono a uno dei settori più dinamici della nostra economia, l’aiuto per il settore creativo dovrebbe essere visto come un investimento. Quindi, la promozione della formazione continua che stimoli il talento creativo e le sinergie tra le imprese del settore e le scuole dovrebbe essere una priorità nelle politiche europee.</p>
    </intervention>
    <intervention id="3-263" speaker_id="34720" name="Bernard Wojciechowski" is_mep="True" mode="spoken">
      <p sl="pl">Signora Presidente, congratulazioni per questa importante relazione sulla cultura. La citazione che, se avesse dovuto iniziare tutto da capo, lo avrebbe fatto dalla cultura, è di Jean Monet. La storia scritta dell’Europa va indietro di duemilacinquecento anni , ed è estremamente ricca e diversa nei suoi contenuti. La cultura è una componente fondamentale nello sviluppo della nostra civilizzazione. Occorre sostenere le azioni a favore dell’industria correlate alla cultura. Bisogna trovare fondi per lo sviluppo di una rete di biblioteche moderne in Polonia, pensando a quelle persone che non possono permettersi di comprare libri. Ci sono quartieri a Varsavia dove ancora mancano apposite sale di lettura accademica. Non è esiste un sistema funzionante di scambio tra biblioteche. I ragazzi devono andare in centro per avere accesso alle opere scientifiche. Il sistema di biblioteche negli Stati Uniti potrebbe rappresentare un modello. C’è bisogno di fondi per lo sviluppo di biblioteche locali che diano accesso ai materiali necessari, permettendo in questo modo alle persone di istruirsi.</p>
      <p sl="pl">Non sono totalmente d’accordo riguardo al considerando T della relazione. L’identità nazionale e la lingua sono alla base della creatività. La cultura moderna europea è cominciata soltanto quando Dante e Petrarca hanno iniziato a scrivere in italiano. La ragione alla base dello sviluppo di una civilizzazione europea è sempre stata la diffusione dell’individualità umana, il suo progresso spirituale e il fatto che i popoli ne hanno fatto uso per arricchire la propria vita collettiva.</p>
    </intervention>
    <intervention id="3-264" speaker_id="2278" name="Paul Rübig" is_mep="True" mode="spoken">
      <p sl="de">Signora Presidente, Commissario, la cultura è un fattore economico e particolarmente rilevante per tutti noi, e abbiamo visto che è in grado di produrre somme plurimiliardarie in Europa, che occupa milioni di lavoratori e che molte piccole e medie imprese, in particolare, operano in questo campo e stanno diventando molto attive e creative tra la popolazione.</p>
      <p sl="de">Per quel che mi riguarda, ritengo sia importante che le forze trainanti la cultura abbiano godano di un accesso ai nuovi formati digitali e audiovisivi. E’ fondamentale avere la possibilità di presentarsi al pubblico pertinente, e di ideare nuovi prodotti soprattutto per la formazione continua, perché proprio questi strumenti innovativi stanno sviluppando e creando nuovi talenti.</p>
    </intervention>
    <intervention id="3-265" speaker_id="5846" name="Mary Honeyball" is_mep="True" mode="spoken">
      <p sl="en">Signora Presidente, vorrei ringraziare l’onorevole Bono per la sua relazione, che sottolinea il ruolo chiave delle industrie creative e culturali e, soprattutto, la loro crescente importanza all’interno della nostra economia.</p>
      <p sl="en">Come molti di voi sanno, io rappresento Londra, che è, certamente, uno dei fulcri creativi d’Europa. Per questa ragione sono assolutamente consapevole dei benefici che le industrie creative possono apportare a livello locale. Londra è varia in termini di cultura e fiorente nella sua creatività e, dal momento che le industrie culturali rappresentano un settore essenziale dell’economia londinese, accolgo con grande favore la proposta di appoggiarne la sostenibilità e la crescita.</p>
      <p sl="en">Ma, detto ciò, c’è una questione particolarmente preoccupante, che è già stata accennata durante la discussione su un’altra relazione quest’oggi. La questione è che, mentre un gran numero di addetti del settore è costituito da donne, non ci sono molte donne in posizioni elevate nelle industrie creative, e spero che saremo in grado di occuparci di questo problema nelle future deliberazioni.</p>
    </intervention>
    <intervention id="3-266" speaker_id="39022" name="Ewa Tomaszewska" is_mep="True" mode="spoken">
      <p sl="pl">Signora Presidente, il progetto di risoluzione richiama l’attenzione sul legame tra un’industria culturale fiorente e la mobilità transfrontaliera degli artisti; esorta la Commissione a pubblicare un Libro verde sul mercato interno per chi fornisce prodotti e servizi, che offrirà un’opportunità per confrontare i risultati in quest’area. La relazione sottolinea il ruolo della cultura nelle politiche della Comunità, e altresì il ruolo dell’educazione culturale nello sviluppo della personalità e di un senso di identità.</p>
      <p sl="pl">La creatività e l’impegno nella creazione di valore aggiunto sono ciò che determina il valore economico essenziale dell’industria culturale. Il suo reale contributo allo sviluppo economico, soprattutto nel settore della musica e dell’editoria, supera di gran lunga la spesa nello sviluppo della cultura. Mi congratulo con il relatore.</p>
    </intervention>
    <intervention id="3-267" speaker_id="28351" name="Tomáš Zatloukal" is_mep="True" mode="spoken">
      <p sl="cs">Le industrie culturali sono fornitori chiave di servizi a valore aggiunto, che rappresentano la base di un’economia dinamica e basata sulla conoscenza. Sono una fonte importante di occupazione nelle aree creative e contribuiscono in misura sostanziale a una maggiore competitività dell’Unione europea. Gli appelli a sostenere le industrie creative e culturali attraverso migliori sistemi di qualificazione, di istruzione e di formazione, in particolare cercando di offrire agli studenti, a tutti i livelli di istruzione, di un insegnamento di tipo professionale nelle discipline culturali e artistiche, riflettono questa situazione.</p>
      <p sl="cs">Appoggio le richieste agli Stati membri per includere gli studi di imprenditorialità nei programmi di istruzione secondaria e superiore, soprattutto nei campi umanistici, nelle arti e nella cultura. Sono necessari ulteriori progressi nell’area del riconoscimento reciproco dei diplomi in studi artistici. Anch’io desidero invitare la Commissione a prendere in maggiore considerazione la natura particolare del settore della cultura in tutte le politiche che riguardano il mercato interno, la concorrenza, gli scambi, le imprese, e la ricerca e sviluppo.</p>
    </intervention>
    <intervention id="3-268" speaker_id="4279" name="Ruth Hieronymi" is_mep="True" mode="spoken">
      <p sl="de">Signora Presidente, vorrei eliminare qualsiasi malinteso una volta per tutte. Questa relazione non parla di vietare a chiunque e in qualsiasi modo l’accesso a Internet . La commissione per la cultura e l’istruzione ha respinto questa impostazione all’unanimità.</p>
      <p sl="de">Si tratta di arrivare a un rapporto equilibrato tra l’accesso aperto a Internet e la protezione della proprietà intellettuale, e qui, in effetti, dobbiamo ancora risolvere un gran numero di problemi e trovare strumenti che tengano in considerazione entrambi gli obiettivi. Vorrei dunque domandare in maniera specifica che a questo approccio si dia seguito in sede di votazione.</p>
    </intervention>
    <intervention id="3-269" speaker_id="39720" name="Nicodim Bulzesc" is_mep="True" mode="spoken">
      <p sl="en">Signora Presidente, ritengo che questa relazione sia valida, ma vorrei formulare qualche osservazione.</p>
      <p sl="en">L’argomento delle industrie culturali è strettamente collegato a quello del valore economico della cultura. Attualmente, si fa riferimento alla cultura in termini di strumenti mirati alla crescita economica, e molti studi ora sottolineano l’impatto economico delle attività culturali. A tale proposito, vorrei fare un accenno allo studio The Economy of Culture in Europe condotto nel 2006 da una società di consulenza privata, la KEA European Affairs , da cui emergono alcuni dati impressionanti del settore culturale; tuttavia, questi dati sono opinabili dal momento che anche i lettori di MP3, i telefoni cellulari e la pubblicità vengono considerati da questo studio come “cultura”.</p>
      <p sl="en">Per questo abbiamo la sensazione che il concentrarsi su tali aspetti economici possa portare a confusione, e fattori importanti quali la creatività o il potenziale artistico rischiano di essere messi al secondo posto se non dimostreranno di essere sufficientemente redditizi.</p>
      <p sl="en">Sono a favore di una politica culturale che sostenga la diversità culturale, la creatività artistica e lo sviluppo del potenziale artistico degli individui e delle comunità: questi sono tutti orientamenti che dovremmo tenere a mente per le iniziative future.</p>
    </intervention>
    <intervention id="3-270" speaker_id="photo_generic" name="Ján Figeľ" is_mep="True" mode="spoken">
      <p sl="sk">Membro della Commissione . − Ho ascoltato la discussione con interesse. La relazione è indubbiamente molto interessante e, come la presidente della commissione ha sottolineato, rappresenta in diversi modi un incentivo per la Commissione, per gli Stati membri e per il mondo delle industrie creative e della cultura.</p>
      <p sl="sk">Ritengo che il principale argomento oobiettivo sia quello di ottenere una fotografia generale, di fare di questi incentivi un fulcro di attenzione e di creare un ambiente che incoraggi la creatività, l’innovazione, la cultura in sé e lo status della cultura nella nostra società e nelle nostre relazioni.</p>
      <p sl="sk">Permettetemi di fare un commento. Non possiamo esistere senza l’economia ma è la cultura a dare senso alle nostre relazioni e alle nostre identità, e a definire i valori che ci uniscono come Comunità. Questa è la mia risposta a chi si preoccupa del fatto che tutto oggi sia visto in termini economici ed espresso in valore monetario. La cultura riguarda qualcosa di più del denaro, ma è importante vederla come un bene creativo, come un fattore che crea occupazione e che contribuisce allo sviluppo dell’economia. L’assenza di cultura in molti casi risulta in un deterioramento non solo dell’economia ma anche della politica e della società. La carenza di cultura ha dunque varie conseguenze.</p>
      <p sl="sk">Per questo sono lieto di vedere un ampio sostegno a favore della creatività e dell’innovazione nelle proposte relative alla proposta della Commissione europea per il 2009. La proposta formale in sé è già in quest’Aula e spero che la procedura legislativa porterà in breve alla sua adozione e ai preparativi per l’Anno europeo della creatività e dell’innovazione.</p>
      <p sl="sk">In conclusione, vorrei soffermarmi sulla lotta contro la pirateria. Come molti dei presenti, ritengo che dobbiamo raggiungere un equilibrio tra l’accesso alla cultura e la sua accessibilità, le opportunità di comunicazione e culturali da un lato e, dall’altro, la protezione dei diritti di proprietà intellettuale. Dobbiamo combattere contro l’abuso dei diritti di proprietà intellettuale dal momento che questo rappresenta sovente la ragione per la quale le imprese più deboli e più piccole falliscono. Questa è la posizione della Commissione europea. Un modo per trattare il problema è l’educazione: sensibilizzare l’opinione pubblica sull’importanza di proteggere i diritti di proprietà intellettuale e di non abusare delle libertà. L’altro metodo è organizzare e invitare tutti gli addetti ai lavori e coloro i quali hanno responsibilità in questo settore a collaborare e a contribuire agli sforzi per la protezione dei diritti di proprietà intellettuale, sviluppando allo stesso tempo la possibilità di accedere alle reti elettroniche nei moderni canali di comunicazione. Del resto questo è ciò che abbiamo suggerito per la prima volta nella nostra recente proposta sulla riforma delle reti e dei servizi di comunicazione elettronica (pacchetto telecomunicazioni) e rappresenta anche la posizione della Commissione europea nella lotta contro la pirateria. Certo, molto deve essere compiuto dagli Stati membri stessi.</p>
      <p sl="sk">Questo è ciò che desideravo esprimere. Attendo con ansia di cooperare in futuro.</p>
    </intervention>
    <intervention id="3-271" speaker_id="28140" name="Guy Bono" is_mep="True" mode="spoken" role="relatore">
      <p sl="fr">Signora Presidente, signor Commissario, penso che non dovremmo dimenticare ciò cui aspiriamo. Nonostante quel che alcuni studi non obiettivi vorrebbero farci credere, non è quel 13 per cento di europei che scarica illegalmente contenuti culturali a minacciare la nostra cultura, ma mi sembra che sia piuttosto la concentrazione della nostra cultura nelle mani di un ampio gruppo a danneggiare la nostra diversità e, di conseguenza, la ricchezza del nostro patrimonio culturale.</p>
      <p sl="fr">Citerò un esempio soltanto, quello dei dischi. Oggi, il 95 per cento di quello che è distribuito è prodotto da quattro grandi società di registrazione. Ritengo sia importante garantire ai consumatori una scelta reale ed è altresì fondamentale assicurare pluralismo di contenuti in un mercato che è molto concentrato, nel quale i principali responsabili per l’innovazione e la creatività sono piccoli, non grandi. Lei ha citato le PMI, Commissario Figel’, suggerendo uno studio che trovo un’idea davvero interessante.</p>
      <p sl="fr">Il fatto che la Commissione abbia autorizzato una fusione tra la Sony e la BMG contraddice in maniera assoluta la politica europea di sostenere nell’industria della musica le PMI, che creano più occupazione che le grandi imprese e rappresentano il 99 per cento dei protagonisti del mercato e l’80 per cento dell’innovazione in questo settore. Sembra dunque che ci sia un bisogno impellente di appoggiare la diversità nel settore della cultura, che è un autentico motore trainante per la crescita e uno strumento di sviluppo per i singoli.</p>
      <p sl="fr">Per concludere, vorrei sottolineare che è la diversità della cultura a renderla ricca, e non il contrario.</p>
    </intervention>
    <intervention id="3-272" speaker_id="4544" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì 10 aprile 2008.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="3-273" speaker_id="23938" name="John Attard-Montalto" is_mep="True" mode="written">
      <p sl="en">La cultura e la creatività rivestono un ruolo chiave nella promozione della cittadinanza europea. Entrambi questi elementi, la cultura e la creatività, devono essere presi in considerazione nelle future politiche dell’UE.</p>
      <p sl="en">La Commissione ha promosso un’analisi dell’economia della cultura in Europa che ha rivelato dati importanti. Emerge che la cultura, intesa in generale, apporta un contributo fondamentale all’economia, molto più di quel che si era in un primo tempo stimato.</p>
      <p sl="en">Cinque anni fa si era valutato che i settori culturali producevano il 2,6 per cento del PIL dell’UE. Nel 2004, il 3,1 per cento della popolazione attiva dell’UE lavorava in questo settore. Il rapporto tra le attività culturali e l’economia a Malta e Gozo è stimabile alla luce di un recente studio del 2007, effettuato dall’Ufficio nazionale di statistica, che ha coinvolto un totale di 5 086 partecipanti iscritti a 34 scuole di danza.</p>
      <p sl="en">Queste scuole di danza occupavano 109 persone e generavano un’eccedenza finanziaria di quasi 400 000 euro. Il ricavato totale superava il milione di euro.</p>
      <p sl="en">Questo è solo un esempio a dimostrazione dell’importanza delle attività culturali per l’economia.</p>
    </intervention>
    <intervention id="3-274" speaker_id="4533" name="Neena Gill" is_mep="True" mode="written">
      <p sl="en">La mia regione, le West Midlands, è alla guida dello sviluppo delle industrie creative, con più di un impiegato su dieci nel settore. L’area è una delle regioni più multiculturali del Regno Unito e dimostra come il suo vantaggio competitivo in termini di varietà culturale stia diventando una fonte di creatività e innovazione.</p>
      <p sl="en">Tuttavia, l’UE deve impegnarsi in maniera più decisa a sostegno delle industrie culturali, incentivando la creazione di occupazione in quest’area per controbilanciare il trasferimento delle industrie tradizionali dell’UE nelle economie emergenti.</p>
      <p sl="en">Occorrono un’azione congiunta e una maggiore assistenza finanziaria per il lancio delle imprese e per le PMI nelle industrie culturali attraverso il Settimo programma quadro, i Fondi strutturali e il Fondo sociale europeo. Questo permetterebbe di sfruttare ulteriormente le capacità e il talento dei lavoratori e degli imprenditori in Europa, per far sì che le capacità necessarie siano disponibili per l’ulteriore sviluppo del settore. L’UE deve sostenere la creatività per più innovazione e imprenditorialità.</p>
      <p sl="en">Nell’anno europeo del dialogo interculturale, dovremmo anche riconoscere l’importanza delle industrie culturali nella sensibilizzazione e nella comprensione di altre culture e, di conseguenza, la loro rilevanza in termini di coesione sociale. Allo stesso modo, l’Europa può guadagnare molto, dal punto di vista economico, dalla sua diversità culturale.</p>
    </intervention>
    <intervention id="3-275" speaker_id="4260" name="Eija-Riitta Korhola" is_mep="True" mode="written">
      <p sl="fi">Vorrei ringraziare il relatore per un testo che tratta in maniera esaustiva la natura sfaccettata delle industrie culturali e le principali problematiche a queste associate. Ci sono due principi fondamentali da tenere presenti quando si valuta lo status delle industrie culturali nella società europea.</p>
      <p sl="fi">Per prima cosa, si tratta di comprendere quanto sia importante la cultura per la qualità della vita degli individui. I prodotti culturali aumentano il benessere. La Comunità riconosce agli europei i diritti fondamentali all’istruzione, che includono il diritto delle persone alla cultura. Parliamo, dunque, di diritti civili fondamentali.</p>
      <p sl="fi">Secondo, dobbiamo capire quanto è importante la cultura per coloro che la producono. Per molti, questo lavoro non è solo una passione – è ciò di cui vivono. Ricevere un pagamento adeguato per il proprio lavoro è un diritto fondamentale. Sta al legislatore garantire che queste persone possano lavorare in un ambiente che non sia lesivo dei loro diritti. Non c’è prodotto culturale senza i suoi creatori, e se costoro non sono pagati per il lavoro che fanno, la conseguenza è limitare la crescita culturale.</p>
      <p sl="fi">La legislazione sulle industrie culturali, come la protezione dei diritti di proprietà intellettuale e dei diritti di vicinato, deve dunque essere in grado di trovare un equilibrio tra le due dimensioni sociali della cultura. Ciò richiede una sensibilità speciale da parte del legislatore. Occorre riconoscere che le industrie culturali sono un settore del tutto particolare, che dunque necessita di una condizione giuridica speciale.</p>
      <p sl="fi">La sfida principale per le industrie culturali è ovviamente la tecnologia dell’informazione. Certo, beneficiano dei progressi nella tecnologia e nel mercato dell’informazione, ma allo stesso tempo hanno bisogno di protezione nel momento in cui vengono utilizzati nuovi sistemi.</p>
      <p sl="fi">Abbiamo anche bisogno che la Commissione elabori misure rapide volte a chiarire la relazione tra la proprietà intellettuale e la cultura e l’economia. La sfida principale è come assicurare una remunerazione che sia appropriata e trasparente per ogni titolare di diritti e per ogni singola industria culturale per il lavoro svolto, garantendo allo stesso tempo ai consumatori la scelta e un facile accesso ai prodotti culturali.</p>
    </intervention>
    <intervention id="3-276" speaker_id="28421" name="Marianne Mikko" is_mep="True" mode="written">
      <p sl="en">Dal momento che la produzione di beni materiali è sempre più meccanizzata ed esternalizzata, un numero sempre maggiore di persone in Europa investe i propri talenti nella produzione di beni culturali.</p>
      <p sl="en">Lo studio KEA richiesto dalla Commissione europea sottovaluta in maniera significativa il contributo delle industrie culturali alla nostra economia e alla nostra società. Anche se solo il 3,1 per cento della popolazione attiva dell’Europa genera direttamente valore monetario nel settore della cultura, il suo impatto è tangibile in quasi ogni aspetto delle nostre vite.</p>
      <p sl="en">La cultura pop veicola messaggi culturali e sociali. Musicisti e attori sono stati fondamentali per l’onda di economia verde. La musica e il cinema possono promuovere in maniera potente una migliore comprensione tra individui e dei valori europei. Le industrie culturali hanno anzitutto creato la richiesta di nuove tecnologie, di piattaforme digitali.</p>
      <p sl="en">Dunque, è essenziale che le industrie culturali europee rimangano produttive. Innanzi tutto, occorre offrire ai creatori la possibilità di mantenersi con la loro creatività. Il che significa che dobbiamo permettere agli autori di diffondere la loro opera il più possibile, senza paura di abusi da parte degli intermediari o dei consumatori.</p>
      <p sl="en">Continuo a considerare ciò come il motivo guida di questa relazione, per la quale ringrazio il relatore nonché i miei colleghi per aver contribuito con le loro idee.</p>
    </intervention>
  </section>
  <section id="creitem27" title="26. Un’agenda europea per la cultura in un mondo in via di globalizzazione (discussione)">
    <intervention id="3-278" speaker_id="4544" is_mep="True" mode="spoken" role="Presidente">
      <p sl="unknown">L’ordine del giorno reca la relazione, presentata dall’onorevole Vasco Graça Moura a nome della commissione per la cultura e l’istruzione, su un’agenda europea per la cultura in un mondo in via di globalizzazione [2007/2211(INI) ] (A6-0075/2008).</p>
    </intervention>
    <intervention id="3-279" speaker_id="4450" name="Vasco Graça Moura" is_mep="True" mode="spoken" role="relatore">
      <p sl="pt">Signora Presidente, signor Commissario, onorevoli colleghi, dopo aver proposto un quadro generale per le questioni culturali nel contesto dell’agenda di Lisbona, ho deciso di includere nella mia relazione le numerose proposte avanzate dai deputati in quanto erano in linea con l’approccio generale. Quindi, se la relazione contiene punti che possono sembrare ridondanti alla luce di altri strumenti approvati nel frattempo e già in vigore, essi hanno in realtà l’obiettivo di evidenziare ulteriormente gli argomenti più rilevanti.</p>
      <p sl="pt">Con riferimento ai punti principali del quadro in questione, vorrei sottolineare che l’Unione europea ha il compito specifico di salvaguardare la ricchezza culturale dell’Europa. Il patrimonio culturale europeo, in tutte le sue dimensioni, deve essere protetto con ogni mezzo e diffuso sia all’interno che al di fuori dell’Unione, senza negare che è del tutto auspicabile adottare un approccio che sia il più aperto possibile verso le altre culture, il che è stato, per di più, sempre un marchio dell’Europa.</p>
      <p sl="pt">Il nostro patrimonio culturale, che comprende svariate forme di espressione e la combinazione delle sue fonti costituenti, quali l’antichità greco-latina e giudaico-cristiana, ha, nel corso della storia, collocato l’Europa in una posizione d’avanguardia rispetto agli altri continenti. Ha dimostrato di essere una guida incontrastata in termini di innovazione, sviluppo e progresso, diffuso in ogni direzione, e ancora oggi costituisce un punto di riferimento fondamentale per l’umanesimo, l’arricchimento e la vitalità spirituale, la democrazia, la tolleranza e la cittadinanza.</p>
      <p sl="pt">In un mondo sempre più globalizzato, le incredibili qualità specifiche che formano il nucleo della ricchezza culturale dell’Europa costituiscono il vero valore aggiunto del continente e il loro ruolo di definizione dell’identità è vitale per il nostro continente e per l’Unione dal momento che li aiuta a capire il mondo, a creare coesione, a sottolineare la loro unicità e ad affermarsi in relazione ad altri popoli.</p>
      <p sl="pt">Le modalità particolari in cui l’influenza del patrimonio culturale europeo ha trovato espressione, nel corso del tempo, in altri continenti, deve condurre allo sviluppo di quei fattori che servono a generare la civilizzazione, la comprensione reciproca e un approccio costruttivo che unisca le popolazioni rappresentate. Esortiamo il Consiglio e la Commissione a promuovere il prestigio del patrimonio classico dell’Europa e il contributo storico delle culture nazionali in tutte le loro dimensioni attraverso i secoli, agevolando nello stesso tempo le future necessità del settore della cultura.</p>
      <p sl="pt">Suggeriamo dunque che il 2011 sia considerato “l’anno europeo dei classici greci e latini” per rendere i popoli dell’Unione e il resto del mondo più consapevoli di questo aspetto essenziale del patrimonio culturale che oggi corre il rischio di essere dimenticato. Per la stessa ragione, sottolineiamo il bisogno di sostenere la promozione delle lingue europee nel mondo e il loro ruolo all’interno dell’attività artistica creativa in altri continenti, onde agevolare sia la conoscenza reciproca che la comprensione e l’interazione culturale prodotta e convogliata da suddetti linguaggi nelle dimensioni extraeuropee.</p>
      <p sl="pt">D’altro canto, gli attuali programmi della Comunità nel settore della cultura non riflettono pienamente le implicazioni del patrimonio culturale comune degli europei, ed è per questo che abbiamo bisogno di programmi specifici che stimolino la creatività e proteggano le relazioni, su una scala più ampia e a un livello più radicato, con quei beni e valori materiali e immateriali che costituiscono il patrimonio culturale europeo, e che rendano questi beni e valori capaci di dialogare, conformemente alla concezione umanistica di identità e differenze e all’interno delle opere culturali odierne.</p>
      <p sl="pt">I programmi nel settore della cultura avranno tutti un ruolo considerevole nello stimolare la coesione, la convergenza reale, la crescita economica, lo sviluppo sostenibile, l’innovazione, l’occupazione e la competitività, ma non dobbiamo dimenticare che la cultura e i prodotti culturali hanno un valore in se stessi (culture qua culture). Vorremmo ricordare al Consiglio che il previsto finanziamento di bilancio per le misure proposte dalla comunicazione della Commissione e per quelle già esistenti dev’essere rivisto immediatamente e come questione prioritaria. Infine, dal momento che non c’è più tempo per accennare ad altro, accolgo con favore la comunicazione della Commissione e la sua approvazione da parte del Consiglio. Siamo d’accordo riguardo agli obiettivi delineati.</p>
    </intervention>
    <intervention id="3-280" speaker_id="photo_generic" name="Ján Figeľ" is_mep="True" mode="spoken">
      <p sl="en">Membro della Commissione. − Signora Presidente, vorrei ringraziare l’onorevole Graça Moura per il suo impegno, la commissione stessa e chi ha contribuito in maniera sostanziale a questa relazione. Quest’ultima conferma che la cultura merita un posto più centrale nelle nostre discussioni, e nella nostra attività di collaborazione. Ritengo rappresenti la conferma che siamo passati da un’agenda originale dominata da materiali concreti quali il carbone e l’acciaio a beni immateriali quali la cultura, l’istruzione, la creatività e la cittadinanza. Non possiamo misurare questi beni in chilogrammi o tonnellate, ma si tratta del futuro della nostra unità, delle nostre comunità a livello locale, regionale e nazionale nonché europeo.</p>
      <p sl="en">Ritengo sia questa la ragione per la quale avanziamo tale proposta. Dall’anno scorso, ha ricevuto un interesse notevole e sostegno concreto nella sfera pubblica all’interno degli Stati membri così come nel Consiglio. Ne sono lieto perché questa rappresenta la risposta più importante: vogliamo lavorare di più attraverso la cultura, per la cultura e anche per il mondo delle culture o la cultura nel mondo. Sono contento di vedere che appoggiate quest’obiettivo, che è davvero importante. E’ stato sempre chiaro al sottoscritto, in quanto Commissario, e alla Commissione, che il Parlamento cerca di essere più incisivo in queste aree.</p>
      <p sl="en">Ovviamente, dobbiamo adottare un approccio comune. Questo è il modo di attuare questa agenda. Tre aree di base, già citate nella relazione precedente, sono importanti: le industri creative, la diversità culturale e il dialogo interculturale; e, parimenti rilevante, la dimensione esterna – la collaborazione esterna nella cultura e la cultura all’interno della politica estera dell’Unione.</p>
      <p sl="en">Concordo sul fatto che non dovremmo dare troppo peso alla rilevanza economica della cultura, ma dobbiamo davvero arrivare al giusto equilibrio nelle nostre politiche culturali. La sua relazione riconosce giustamente l’importanza di dare alla cultura un ruolo maggiore nelle relazioni internazionali. Riteniamo che questa sia un’opportunità per creare un’agenda costruttiva e attiva sulla diversità culturale nelle politiche della Comunità. So di poter contare sulla vostra collaborazione in questa questione.</p>
      <p sl="en">Sul tema della mobilità, sosteniamo la necessità di mobilità transnazionale per chi si occupa di cultura, quale strumento fondamentale per dare vita a uno spazio culturale europeo. Si osservi, per esempio, il programma ERASMUS nell’istruzione. Dopo un decennio – ora due decenni – abbiamo uno spazio europeo di istruzione universitaria, il programma di maggiore successo e molta modernizzazione e apertura nelle nostre università. Ritengo che questa ricerca di mobilità, di conoscenza, di rispetto e di accettazione dovrebbe essere sviluppata anche negli ambiti dell’arte e della cultura. Penso che possiamo conseguire molti risultati oggi se avviamo il progetto pilota sulla mobilità proposto l’anno scorso in Parlamento.</p>
      <p sl="en">L’ultimo punto, ma non per importanza, è, come ho detto, l’adozione di un approccio comune. Sono lieto che gli Stati membri appoggino metodologie di coordinamento aperte. Nel novembre dello scorso anno, sono stati creati due gruppi di lavoro di esperti con rappresentanti degli Stati membri, con l’obiettivo di stimolare la mobilità degli artisti e dei professionisti della cultura, nonché di massimizzare il potenziale delle industrie culturali e creative. Sarete informati a dovere sui risultati dell’attività di questi gruppi. Come sapete, abbiamo istituito il forum culturale e il primo è stato organizzato sotto la Presidenza portoghese, cosa per cui ringrazio. Suggeriamo anche che il settore culturale e creativo in generale creino una piattaforma per le industrie culturali e creative e una sull’accesso alla cultura, sulle linee dell’attuale piattaforma per il dialogo interculturale.</p>
      <p sl="en">Ritengo che ci sia un crescente volume di potenziali contributi e sono lieto di lavorare con i miei colleghi in Commissione, nonché con voi in quest’Aula, per rafforzare l’inserimento della dimensione della cultura in molte altre politiche dell’UE. Attendo con ansia non solo la discussione, ma soprattutto l’attuazione di questa agenda.</p>
    </intervention>
    <intervention id="3-281" speaker_id="28388" name="Grażyna Staniszewska" is_mep="True" mode="spoken">
      <p sl="pl">relatore per parere della commissione per lo sviluppo regionale . − Signora Presidente, vorrei esprimere le mie sincere congratulazioni all’onorevole Graça Moura per l’eccellente relazione che, in maniera coerente e specifica, delinea le priorità nella sfera della cultura e definisce gli obiettivi a lungo termine. La relazione mostra l’importanza della cultura per lo sviluppo dell’Unione europea e per la promozione del potenziale di innovazione e per una maggiore competitività. La cultura è un settore che crea occupazione e apporta uno stimolo concreto alla crescita economica. Vorrei richiamare, a nome della commissione per lo sviluppo regionale, la vostra attenzione sulla rilevanza delle regioni dell’Unione europea quale importante forum per la cooperazione culturale. La cultura e la lingua stimolano lo sviluppo delle regioni e sono un magnete per l’investimento, soprattutto nelle regioni scarsamente sviluppate con esigue risorse naturali e poche attrazioni turistiche o di intrattenimento. Per questo motivo le autorità locali e regionali hanno un ruolo così importante nel sostenere e alimentare la cultura nelle aree sotto il loro controllo. C’è un solo tema della relazione riguardo al quale nutro alcune riserve – e qui parlo a nome del gruppo dell’Alleanza dei Democratici e dei Liberali per l’Europa, così da non dovermi ripetere tra un momento – ed è il punto che si trova al considerando K, che suggerisce di chiedere agli immigrati e ai turisti di sottostare alla tradizione e al patrimonio europei. Non è un bel paragrafo. Nel corso del lavoro della Commissione, i membri del gruppo ALDE hanno votato contro.</p>
      <p sl="pl">Nell’Anno del dialogo interculturale, è opportuno sottolineare che l’Unione europea , nel mettere in pratica i valori del dialogo interculturale, deve essere aperta ad altre culture. Deve promuovere e creare una base comune per la collaborazione avanzando programmi interessanti. Non è dunque positivo che il potenziale costituito dalla possibilità per paesi terzi di partecipare al prestigioso e attraente programma Capitale europea della cultura dopo il 2010 sia stato sprecato.</p>
      <p sl="pl">Signora Presidente, avrei dovuto pronunciare un discorso in un attimo soltanto, per cui domanderei ora altri 10 secondi in modo tale da non dovermi alzare una seconda volta.</p>
      <p sl="pl">Sono innanzi tutto quei paesi inclusi nella politica europea di vicinato a dover avere la possibilità di partecipare a questo programma. Appoggio vivamente la proposta avanzata nella relazione affinché il 2010 sia dichiarato l’anno europeo di Fryderyk Chopin, dal momento che correrà il duecentesimo anniversario della nascita di questo compositore geniale, che ha apportato un indiscusso contributo alla cultura europea e mondiale.</p>
    </intervention>
    <intervention id="3-282" speaker_id="4279" name="Ruth Hieronymi" is_mep="True" mode="spoken">
      <p sl="de">a nome del gruppo PPE-DE . – Signora Presidente, prima di tutto, vorrei sinceramente ringraziare l’onorevole Graça Moura a nome del mio gruppo, il gruppo del Partito popolare europeo (Democratici cristiani) e dei Democratici europei, per la sua eccellente relazione. Grazie anche al Commissario per aver presentato questa comunicazione sull’agenda europea per la cultura. Può contare sul sostegno del Parlamento alla cultura come compito orizzontale, per aumentare la mobilità degli artisti per incrementare la collaborazione regionale e rafforzare la cooperazione internazionale.</p>
      <p sl="de">Però, in quest’agenda manca qualcosa. E’ un argomento che abbiamo discusso in dettaglio qualche tempo fa. Le industrie culturali e la loro crescente importanza implicano anche una sempre maggiore rilevanza degli aspetti economici rispetto a quanto avvenisse in passato. L’agenda per la cultura non è solo incentrata su questioni di migliore collaborazione in tema di agenda culturale o di aumento dei finanziamenti, ma anche di quadro legale. In questo senso, è chiaro perfino all’interno dell’Unione europea che, se la cultura è in concorrenza con la legislazione per il mercato interno o sulla competizione, sarà sempre la questione penalizzata nell’eventualità di una scelta.</p>
      <p sl="de">Vi ricorderete senz’altro la relazione Lévai: il Commissario per il mercato interno e i servizi definì le società a gestione collettiva per la musica on line come ostacoli alla concorrenza sul mercato interno. In questo caso, la cultura ne esce evidentemente penalizzata ed è in una posizione più debole rispetto alla legislazione in materia di mercato interno europeo. Di qui l’urgente necessità, e domani il Parlamento deciderà come la commissione per la cultura e l’istruzione. La Convenzione dell’UNESCO dev’essere applicata non solo per garantire la diversità culturale con riferimento a paesi terzi, ma anche come questione di estrema urgenza nella legislazione europea.</p>
      <p sl="de">La nostra accorata richiesta al Commissario, dunque: abbiamo poco tempo e abbiamo bisogno di una proposta rapida per rafforzare la diversità culturale sul mercato interno europeo.</p>
    </intervention>
    <intervention id="3-283" speaker_id="28421" name="Marianne Mikko" is_mep="True" mode="spoken">
      <p sl="et">a nome del PSE. – Onorevoli colleghi, il nostro collega Vasco Graça Moura ha portato a termine un lavoro eccellente nel completare questa relazione che fa riferimento sia al patrimonio culturale e alle necessità future, che ai principi comuni e alle iniziative specifiche. In qualità di relatrice ombra, voglio esprimere i miei ringraziamenti.</p>
      <p sl="et">Vorrei concentrarmi su un paio di punti. All’inizio del 2009 le circostanze saranno diverse: il Trattato di Lisbona sarà entrato in vigore. Affinché i nostri rappresentanti diplomatici siano in grado di rappresentare adeguatamente le nostre culture, la dimensione culturale dovrebbe essere incorporata con coerenza nella nostra politica esterna. Siamo ancora molto lontani. Stiamo pensando di inserire, inizialmente, una dimensione culturale nelle attività di sviluppo, sebbene questo di per sé ponga problemi. Ci sono svariati validi elementi nella cultura europea, ma, anziché approfittare dell’aggregazione di questi elementi, sembriamo soltanto in grado di ottenerne una media aritmetica. La cultura europea ha, purtroppo, solo una piccola presenza a livello mondiale.</p>
      <p sl="et">Penso che i migliori registi e scrittori vivano in Europa, però i cinema del mondo sono dominati da Hollywood e le librerie sono piene di intrattenimento cartaceo che arriva dall’America. Perché traduciamo i prodotti di massa stranieri, e non traduciamo i migliori autori di ciascun paese? Perché i paesi terzi aiutati da noi preferiscono spendere il loro denaro nei prodotti culturali americani? Questa situazione deve cambiare.</p>
      <p sl="et">Senza dubbio, dobbiamo concentrarci maggiormente sulla ricostituzione di uno spazio culturale europeo comune. Uno spazio culturale che includa i paesi del Mediterraneo e l’Europa centrale nonché i paesi nordici, baltici e dell’Europa orientale. Ne risulteremo pù forti, e raggiungeremo la somma aggregata incorporando tutti gli elementi validi, una somma aggregata che è decisamente maggiore della somma delle sue parti.</p>
    </intervention>
    <intervention id="3-284" speaker_id="39022" name="Ewa Tomaszewska" is_mep="True" mode="spoken">
      <p sl="pl">a nome del gruppo UEN. – Signora Presidente, il presente documento è un testo molto valido ed elaborato in modo approfondito. Mi congratulo con l’onorevole Graça Moura.</p>
      <p sl="pl">Il progetto di risoluzione richiama l’attenzione sulla necessità di un approccio specifico alle problematiche della cultura in un’era di globalizzazione. A prescindere dalla nostra apertura al patrimonio di altre culture, è straordinariamente importante proteggere, diffondere e promuovere la cultura europea. E’ fondamentale ricordare le origini della nostra cultura, e, in particolare, il ruolo dei classici greci e latini; dovremmo però anche guardare a quelle aree di cultura che superano i confini senza difficoltà e non hanno bisogno di traduzione. Mi riferisco alla musica e alla pittura.</p>
      <p sl="pl">Nel 2010 saranno 200 anni dalla nascita di Fryderyk Chopin – un compositore di genio conosciuto a livello mondiale. Promuovere l’importanza di questo evento agevolerà la percezione del ruolo di tutti gli eccezionali compositori europei – Mozart, Liszt, Händel, Haydn, Schumann, Verdi, Grieg, Berlioz, Paganini e molti altri – nella creazione di una civiltà europea e nel suo contributo alla cultura mondiale.</p>
      <p sl="pl">La relazione richiama anche l’attenzione sulle attuali problematiche affrontate dagli artisti in quelle questioni quali il superamento dei confini, nonché l’impatto della loro mobilità sullo sviluppo artistico, ed evidenzia il ruolo dell’arte nello sviluppo economico.</p>
    </intervention>
    <intervention id="3-285" speaker_id="28240" name="Helga Trüpel" is_mep="True" mode="spoken">
      <p sl="de">a nome del gruppo Verts/ALE. – Signora Presidente, il punto interessante in questa relazione sull’agenda europea per la cultura in un mondo in via di globazlizzazione sta nel fatto che il documento sottolinea con fermezza non solo la necessità di organizzare la politica culturale come settore, ma che la cultura dovrebbe essere una parte integrante di molti campi della politica europea, come la politica estera, la politica di sviluppo urbano e la politica dei Fondi strutturali. Ed è qualcosa di assolutamente nuovo. E cambia l’immagine propria dell’Unione europea in termini di rilevanza della cultura e dell’importanza strategica della politica nella sua totalità.</p>
      <p sl="de">La cultura è una spada a doppio taglio, e questo è l’aspetto particolarmente interessante. Si tratta sempre di un prodotto, ma è qualcosa di più di un prodotto perché ha un significato e un senso. Vorrei di nuovo metterlo in termini grafici: questa duplice natura della cultura avrà davvero un effetto in tutti i settori delle politiche, in particolare per quel che riguarda la logica del mercato interno. Inoltre, il Commissario Figel’ dimostrerà una forza notevole se riuscirà a far comprendere la rilevanza strategica della cultura agli altri Commissari.</p>
    </intervention>
    <intervention id="3-286" speaker_id="28336" name="Věra Flasarová" is_mep="True" mode="spoken">
      <p sl="cs">a nome del gruppo GUE/NGL. – Un mondo globalizzato implica una cultura globale. Tuttavia, questo è un termine che può essere interpretato in diversi modi. Nell’Unione europea, una cultura globale può essere l’essenza che rappresenta il meglio delle culture individuali europee. O potrebbe anche essere una cultura universale postmoderna che si impone gradualmente sull’originale diversità europea e la elimina. Prediligo il primo scenario. Voglio un’Unione europea per promuovere la diversità culturale che arricchisce le nazioni e permette loro di apprendere le une dalle altre. Un mondo globalizzato globalizza i nostri modi di vivere e di lavorare. Le società multinazionali hanno trasformato le nostre città in un unico mercato, tant’è che a volte non sappiamo se siamo a Parigi o a Praga. Per quel che mi riguarda, ritengo che ne abbiamo avuto abbastanza.</p>
      <p sl="cs">La cultura ha un suo posto nell’anima di una nazione e radici nel suo luogo di origine. La cultura può essere comunicata ed è in grado di assorbire e di eliminare. E’ però anche vulnerabile se diviene una semplice merce e se opera concessioni ai gusti popolari per essere “accessibile a tutti”. La cultura dovrebbe essere assolutamente accessibile a tutti, ma dovrebbe promuovere valori elevati anziché scendere a compromessi, definire obiettivi più forti invece di riflettere le nostre piccole istanze, perché non ci vuole molto a soddisfare il pubblico generale. Desidero ringraziare il relatore per aver evidenziato l’importanza di preservare il patrimonio culturale di tutte le nazioni d’Europa.</p>
    </intervention>
    <intervention id="3-287" speaker_id="39726" name="László Tőkés" is_mep="True" mode="spoken">
      <p sl="hu">Signora Presidente, accolgo con estremo favore questa lodevole relazione dell’onorevole Graça Moura. Nell’Anno europeo del dialogo interculturale, dobbiamo evidenziare il significato particolare della cultura nel rafforzare un’identità europea.</p>
      <p sl="hu">Quale cittadino rumeno di etnia ungherese, vorrei richiamare l’attenzione degli Stati membri sul sostegno delle minoranze e delle culture minacciate d’Europa, tra cui si annoverano le antiche culture delle etnie ungheresi che vivono in Romania, i Csango moldavi, i Siculi della Transilvania, nonché i macedoni in Grecia e Bulgaria, le etnie serbe in Romania e i Baschi in Spagna. La raccomandazione adottata dal Consiglio d’Europa sulla base di una relazione sul popolo Csango dell’onorevole finlandese Tytti Isohookana-Asunmaa è un concetto che può essere preso ad esempio, dal momento che il suo obiettivo è quello di preservare la cultura Csango, che rischia l’estinzione.</p>
      <p sl="hu">Nel contesto delle relazioni esterne dell’Unione europea, dobbiamo anche ricordare il Tibet, sotto l’occupazione della dittatura comunista cinese e dove, come ha detto il Dalai Lama , è stato perpetrato un genocidio culturale su una delle più antiche culture del mondo. Grazie.</p>
    </intervention>
    <intervention id="3-288" speaker_id="22859" name="Marie-Hélène Descamps" is_mep="True" mode="spoken">
      <p sl="fr">Signora Presidente, innanzi tutto vorrei congratularmi con l’onorevole Graça Moura per la qualità della sua relazione, che dimostra in ogni passaggio la sua conoscenza personale e un elevato livello di preparazione sul tema.</p>
      <p sl="fr">La relazione riafferma il posto della cultura nella costruzione dell’Europa e la necessità di proteggerne e promuoverne la diversità. Ne sottolinea il ruolo essenziale ai fini del raggiungimento degli obiettivi di Lisbona e nel quadro della politica esterna dell’UE. Giustamente, fa appello al rafforzamento delle iniziative in aree quali la traduzione della letteratura, la promozione delle lingue europee, l’insegnamento dell’arte e le industrie culturali, nonché la protezione e promozione del nostro patrimonio. In questo senso, dobbiamo promuovere e sostenere nuove iniziative quali la creazione di una definizione di patrimonio europeo, che aiuti a sviluppare un’identità comune incoraggiando al tempo stesso il turismo culturale.</p>
      <p sl="fr">Questa relazione sottolinea altresì le opportunità offerte dalle tecnologie digitali in termini di accesso a e promozione e diffusione di cultura, evidenziando al contempo la necessità di proteggere i diritti di proprietà intellettuale. In questo contesto, è giusto appoggiare la creazione di progetti specifici quali la biblioteca digitale europea, il cui obiettivo è la digitalizzazione del nostro patrimonio, la sua accessibilità e la sua salvaguardia per le generazioni future.</p>
    </intervention>
    <intervention id="3-289" speaker_id="4239" name="Christa Prets" is_mep="True" mode="spoken">
      <p sl="de">Signora Presidente, grazie al relatore e alla Commissione per questo documento. Ancora una volta, è stato sottolineato il ruolo centrale della cultura nell’integrazione europea e nell’immagine mondiale dell’Unione europea. Nell’attuale agenda per la cultura è stato ben delineato come abbiamo deciso di gestire tale riconoscimento, che non è nuovo ma rimane estremamente importante, e di integrarlo in ogni area politica – come già specificato nell’articolo 151.</p>
      <p sl="de">E’ motivo di soddisfazione che, durante i lavori di preparazione, si sia svolto un ampio processo di consultazione con diversi addetti ai lavori del settore, che ringrazio. Abbiamo urgente bisogno di questa strategia culturale non solo per fare riferimento con continuità e orgoglio alla nostra diversità culturale, per esempio, ma anche per essere in grado di affrontare la sfida di gestire detta diversità e i problemi che possono derivarne.</p>
      <p sl="de">La messa in atto della strategia sarà tuttavia cruciale. Il Presidente Barroso ha annunciato, già nel novembre 2005 a Budapest, la creazione di una task force , che poteva rappresentare un importante segnale per il mondo esterno, ma finora l’idea non ha trovato attuazione concreta. Spero che non sarà lo stesso per quest’agenda per la cultura. La promozione della cultura è un ritorno in termini di investimenti delle aree del dialogo interculturale, della messa in atto della strategia di Lisbona e delle relazioni interne, ed è altresì, e soprattutto, un valore aggiunto dal punto di vista sociale.</p>
      <p sl="de">Usiamo l’arte e la cultura. Ci offrono un beneficio enorme in quasi ogni settore sociale ed economico. Tuttavia, non dovremmo sfruttarle, approfittarne e ridurle alla fame, ma dovremmo pensare a risorse finanziarie adeguate.</p>
    </intervention>
    <intervention id="3-290" speaker_id="39715" name="Mihaela Popa" is_mep="True" mode="spoken">
      <p sl="ro">Mi congratulo con il relatore, l’onorevole Vasco Graça Moura, per il modo in cui è riuscito a gestire il numero piuttosto elevato di emendamenti a questa relazione.</p>
      <p sl="ro">Personalmente, sono molto contenta quando la commissione per la cultura e l’istruzione del Parlamento ha approvato, con un’ampia maggioranza di voti, il mio emendamento sullo studio della storia dell’Unione europea in tutti gli Stati membri.</p>
      <p sl="ro">La costruzione dell’Unione europea dovrebbe essere studiata affinché i giovani ne apprendano le fasi di creazione e di sviluppo.</p>
      <p sl="ro">Ritengo che, per comprendere la cultura di un paese, ognuno di noi ne dovrebbe studiare la storia.</p>
      <p sl="ro">Se facciamo un parallelo con l’Unione europea, per conoscere e capire la cultura europea in un mondo globalizzato, dovremmo imparare la storia della costruzione europea, soprattutto dal momento che, a partire dal 2009, quando entrerà in vigore il nuovo Trattato dell’Unione europea, saremo tutti cittadini dell’Europa, e ogni cittadino ha l’obbligo di conoscere la propria storia.</p>
      <p sl="ro">La mia iniziativa mira a prevenire situazioni future nelle quali i giovani si vedano costretti a imparare storie parallele senza fondamento nella realtà. Dal momento che il Parlamento europeo ha appena festeggiato mezzo secolo di esistenza, ritengo che meriti di avere una storia che promuova l’identità culturale e la cultura europea nel contesto della globalizzazione.</p>
    </intervention>
    <intervention id="3-291" speaker_id="2278" name="Paul Rübig" is_mep="True" mode="spoken">
      <p sl="de">Signora Presidente, onorevoli colleghi, accolgo con particolare favore questa relazione perché dimostra che questa Europa sta crescendo insieme e che la cultura riveste un ruolo fondamentale in tutto questo. Se pensiamo anche solo alle Capitali della cultura – l’anno prossimo la città di Linz nell’Austria Superiore – queste offrono a molti artisti la possibilità di conoscere una nuova parte d’Europa. In seguito, ci saranno molti visitatori che partiranno da Linz per andare in altre Capitali della cultura.</p>
      <p sl="de">Questo programma contribuisce in misura determinante alla comprensione reciproca. Nel caso di Vilnius, in particolare, abbiamo l’ottima opportunità di mostrare quanto possa essere effettivamente forte la collaborazione. Dovrebbe anche costituire un esempio per il futuro.</p>
    </intervention>
    <intervention id="3-292" speaker_id="4545" name="Catherine Stihler" is_mep="True" mode="spoken">
      <p sl="en">Signora Presidente, ciò di cui vorrei parlare si riferisce alla parità d’accesso alla cultura indipendentemente dalle origini; ricco o povero che un individuo sia, la cultura deve essere accessibile a tutti.</p>
      <p sl="en">L’ingresso libero ai musei e alle gallerie d’arte – di certo in Scozia e nel Regno Unito– ha portato livelli senza precedenti di visitatori nelle istituzioni culturali. Per questo, l’accesso gratuito alle istituzioni culturali e agli eventi culturali è tanto importante nell’Unione europea.</p>
      <p sl="en">Molti punti di questa relazione – i paragrafi 10, 25, 26 e 46 sul 2011 quale Anno europeo dei classici greci e latini – sono molto interessanti. Il declino dell’insegnamento dei classici nelle scuole pubbliche nel mio paese, la Scozia, è profondamente deprimente. Come possiamo comprendere il presente senza capire il passato? Ringrazio per la relazione.</p>
    </intervention>
    <intervention id="3-293" speaker_id="28351" name="Tomáš Zatloukal" is_mep="True" mode="spoken">
      <p sl="cs">L’Unione europea ha il compito di salvaguardare la ricchezza culturale dell’Europa perché il nostro patrimonio culturale va preservato, diffuso e condiviso sia dentro che fuori l’Unione. Se vogliamo mettere in atto questo piano, esso deve ricevere sostegno politico e finanziario. Gli attuali programmi culturali della Comunità non riflettono pienamente il valore del nostro comune patrimonio culturale europeo. Questo patrimonio culturale dovrebbe essere gestito in maniera sostenibile. Il sostegno ai partenariati pubblico-privato è fondamentale a questo fine. La proposta di costituire un piano di sponsorizzazione dell’arte europea potrebbe rappresentare un passo in questa direzione.</p>
    </intervention>
    <intervention id="3-294" speaker_id="33964" name="Roberta Alma Anastase" is_mep="True" mode="spoken">
      <p sl="ro">E’ più che opportuno discutere, nell’Anno del dialogo interculturale, di un’autentica agenda europea per la cultura che dovrà essere promossa sia nell’Unione europea che a livello internazionale.</p>
      <p sl="ro">Per questo accolgo con favore la stesura di questa relazione che evidenzia in maniera appropriata l’importanza del settore e la necessità di mobilitare appieno il suo potenziale. La cultura è la base per promuovere i valori della pace, della democrazia e della tolleranza, nonché una crescita economica altamente positiva in grado di affrontare le sfide della globalizzazione nel XXI secolo.</p>
      <p sl="ro">Vorrei riproporre due aspetti tra i vari punti sollevati dalla relazione. Per prima cosa, a livello interno, è fondamentale che gli attori locali e regionali siano coinvolti nella promozione della cultura, come fattori di sviluppo economico e di attuazione della strategia di Lisbona, nonché di consolidamento del patrimonio culturale e di promozione della coesione nella società contemporanea. Secondo, è nell’interesse dell’Unione europea promuovere la cultura e il dialogo interculturale a livello adeguato nella politica estera.</p>
      <p sl="ro">In questo campo, i paesi inclusi nella politica di vicinato dovrebbero essere i principali beneficiari di tali azioni.</p>
    </intervention>
    <intervention id="3-295" speaker_id="photo_generic" name="Ján Figeľ" is_mep="True" mode="spoken">
      <p sl="sk">Membro della Commissione. − Grazie per la discussione e soprattutto per questa atmosfera positiva e costruttiva. E’ una testimonianza della convinzione dell’importanza della cultura e dell’attuale agenda. Pur essendo uno degli ultimi arrivati dall’allargamento, posso garantirvi che mai prima d’ora la cultura ha avuto un ruolo tanto prominente e centrale come oggi. Certo non si tratta solo dell’agenda formale: si tratta di processo, progresso e attuazione.</p>
      <p sl="sk">Negli ultimi anni sono stati raggiunti molti traguardi per la prima volta nella storia: il ruolo della Commissione europea di rappresentante della Comunità nonché una rappresentanza comune dei 25 o 27 Stati membri all’UNESCO sono risultati di una certa maturità culturale.</p>
      <p sl="sk">Alcuni mesi fa, gli Stati membri accordati hanno deciso di introdurre una metodologia aperta di coordinamento, nonostante molti non se lo aspettassero. Abbiamo un forum permanente per la cultura, il 2008 è l’Anno europeo del dialogo interculturale e c’è un consenso circa la possibilità di nominare il 2009 l’Anno della creatività e dell’innovazione: tutto questo rappresenta un progresso enorme.</p>
      <p sl="sk">Dall’altro lato, la cultura ha, certo, una duplice natura. Ha una dimensione economica, ma è altresì uno strumento per veicolare significato e sostanza. Per questo la cultura è un soggetto specifico, che manca di esclusività nella legislazione europea. Ed è anche per questo che, in singoli casi o controversie, vogliamo che sia applicato il diritto europeo, ma, allo stesso tempo, vogliamo che sia tenuta in considerazione la natura specifica della cultura: la necessità di mantenere e rafforzare quella diversità culturale che è nostro patrimonio, nostra caratteristica distintiva.</p>
      <p sl="sk">Prima di concludere, voglio dire che sono d’accordo sul fatto che ci necessario aumentare gli investimenti. La Commissione ha proposto un bilancio di 500 milioni di euro per il programma “Cultura”, ma sono stati approvati solo 400 milioni. In futuro, potrà essere possibile finanziare aspetti culturali anche all’interno di altri programmi. Sono rimasto particolarmente contento di scoprire che, se si sommano i contributi del Fondo strutturale alle singole operazioni strutturali nei 27 Stati membri, per il periodo tra il 2007 e il 2013 alla cultura in generale, in tutta l’Unione europea, sono stati assegnati circa 5 miliardi di euro a titolo del Fondo strutturale. Se agiamo in maniera responsabile, possiamo integrare i nostri singoli potenziali, le nostre risorse e le politiche. Vi assicuro che questa è anche mia responsabilità e vi invito a collaborare per agevolare l’attuazione di questa agenda. Per concludere, vorrei ringraziare ancora una volta l’onorevole Vasco Graça Moura.</p>
    </intervention>
    <intervention id="3-296" speaker_id="4450" name="Vasco Graça Moura" is_mep="True" mode="spoken" role="relatore">
      <p sl="pt">Signora Presidente, dopo così tanti interventi mi dispiace dover replicare brevemente soltanto ad alcuni punti che considero essenziali, ma penso che tutti, come tanti altri elementi della relazione di cui non è stato fatto cenno, arricchiscano straordinariamente questa discussione.</p>
      <p sl="pt">Innanzi tutto vorrei sottolineare la nuova politica di introdurre la cultura nei termini definiti dalla comunicazione della Commissione. E’ stato citato dall’onorevole Trüpel e si tratta di garantire l’inclusione dell’aspetto culturale nelle altre politiche europee. Ritengo che questo sia essenziale. Il secondo punto è stato sollevato dall’onorevole Mikko, e riguarda la dimensione culturale, che dovrebbe essere integrata nella politica estera dell’Europa, non soltanto la cultura dell’Unione europea ma anche la cultura degli Stati membri – è assolutamente fondamentale. Terzo, come l’onorevole Hieronymi ha affermato, c’è un equilibrio sottile tra gli aspetti economici e l’utilità economica della cultura e la cultura come valore in sé (culture qua culture).</p>
      <p sl="pt">Solo due ultimi punti. L’onorevole Staniszewska ha accennato all’importanza dell’iniziativa culturale a livello regionale e locale, evidenziata anche nella relazione, ma penso che ciò debba essere ulteriormente sottolineato. Sono completamente d’accordo. Infine, desidero far presente che garantire alle famiglie e agli studenti accesso alla cultura attraverso la scuola e la società, nonché costruire ponti tra il patrimonio culturale e le scienze esatte, l’innovazione e la tecnologia, sono questioni fondamentali a tal fine.</p>
      <p sl="pt">Signora Presidente, dal momento che non è possibile trattare altri aspetti, vorrei concludere dicendo che la cultura è un sistema inalienabile e indispensabile di valori ed esperienze collettive individuali, ed è con questi valori ed esperienze individuali in mente che l’Europa dovrebbe guardare al futuro.</p>
    </intervention>
    <intervention id="3-297" speaker_id="4544" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì 10 aprile 2008.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="3-298" speaker_id="39720" name="Nicodim Bulzesc" is_mep="True" mode="written">
      <p sl="en">Desidero usare questa opportunità per elencare alcune delle principali questioni presentate nella relazione Graça Moura sull’agenda europea per la cultura in un mondo in via di globalizzazione. Innanzi tutto, la condizione sociale degli artisti: concordo sul fatto che dovremmo sviluppare un quadro giuridico appropriato nel settore della tassazione, del lavoro e della previdenza sociale per artisti e performer . Dovremmo anche concentrarci maggiormente sulla salvaguardia del patrimonio culturale.</p>
      <p sl="en">Il programma “Cultura” è valido, ma non è abbastanza, e appoggio l’idea che dovremmo avere altri programmi paralleli, più centrati sulla salvaguardia e la promozione del patrimonio culturale europeo. Per ultimo, ma non per importanza, voglio sottolineare la necessità di un partenariato efficace tra il settore pubblico e quello privato. Per superare le sfide attuali, la cultura dovrebbe essere parzialmente finanziata dal settore privato. Bisognerebbe quindi stabilire un programma europeo di sponsorizzazione dell’arte quanto prima.</p>
    </intervention>
    <intervention id="3-299" speaker_id="28200" name="Katalin Lévai" is_mep="True" mode="written">
      <p sl="hu">Signora Presidente, onorevoli colleghi, accolgo con favore gli sforzi della Commissione nel proporre un’agenda per la cultura per una strategia europea che sia perseguita all’interno dell’Unione europea nonché nelle relazioni dell’UE con i paesi terzi. Nell’Anno del dialogo interculturale, è importante riservare particolare attenzione alla promozione della diversità e al dialogo interculturale, dal momento che la cultura è una dimensione chiave della strategia di Lisbona e, se non la considereremo tale, non raggiungeremo gli obiettivi fondamentali di Lisbona.</p>
      <p sl="hu">Sono rimasta delusa del fatto che la relazione non rivolga particolare attenzione alle relazioni tra culture, minoranze, gruppi nazionali o etnici, o tra i paesi nei quali questi vivono. Non possiamo ignorare il fatto che l’arte può rivestire un ruolo prominente nell’integrazione delle minoranze, ma può anche fornire sostegno sociale per artisti di talento ma ridotti in povertà. Appoggiando l’arte e gli artisti, possiamo dare una prospettiva a quei gruppi etnici poveri che sono transnazionali per carattere, come i Rom, che hanno preservato la loro tradizione culturale antica di secoli fino a oggi.</p>
      <p sl="hu">Inoltre, dobbiamo garantire che i regolamenti che disciplinano le relazioni commerciali (Internet) siano accessibili e trasparenti per assicurare un giusto accesso al mercato, permettendo in questo modo alle industrie culturali europee di sviluppare pienamente il loro potenziale, in particolare nel settore audiovisivo e musicale. Insieme a un’adeguata protezione del consumatore, dobbiamo sradicare le cause stesse della contraffazione e della pirateria, e proteggere la diversità culturale dell’Europa attraverso una regolamentazione efficace ed equa della concorrenzabasata sul risultato.</p>
    </intervention>
  </section>
  <section id="creitem28" title="27. Attività di pesca dei pescherecci comunitari e dei paesi terzi (discussione)">
    <intervention id="3-301" speaker_id="4544" is_mep="True" mode="spoken" role="Presidente">
      <p sl="unknown">L’ordine del giorno reca la relazione, presentata dall’onorevole Philippe Morillon a nome della commissione per la pesca, sulla proposta di regolamento del Consiglio relativo alle autorizzazioni delle attività di pesca dei pescherecci comunitari al di fuori delle acque comunitarie e all’accesso delle navi di paesi terzi alle acque comunitarie [COM(2007)0330 – C6-0236/2007 –2007/0114(CNS) ] (A6-0072/2008).</p>
    </intervention>
    <intervention id="3-302" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione. − Signora Presidente, innanzi tutto mi permetta di ringraziare il relatore per il lavoro svolto. Dall’adozione del regolamento del Consiglio sulla pesca al di fuori delle acque comunitarie nel 1994 sono cambiate molte condizioni, e gli obblighi internazionali per l’autorizzazione delle navi comunitarie al di fuori delle acque comunitarie sono aumentati.</p>
      <p sl="en">Questa proposta è stata infatti avanzata come parte del piano d’azione 2006-2008 per semplificare e migliorare le politica comune per la pesca. Gli obiettivi della proposta riflettono quello spirito, attraverso l’integrazione della legislazione esistente in un regolamento, garantendo nello stesso tempo che le regole applicate alle navi comunitarie nelle acque di paesi terzi siano applicate anche alle navi di paesi terzi nelle acque comunitarie.</p>
      <p sl="en">Molte disposizioni relative all’attuale sistema di rilascio delle autorizzazioni per la pesca sono rimaste invariate. I principali nuovi punti della proposta possono essere sintetizzati come segue. Primo, tutti gli accordi di pesca in base ai quali pescano le navi comunitarie sono inclusi nel campo di applicazione della proposta, che questi siano accordi di partenariato per la pesca, accordi di pesca bilaterali, accordi nel contesto dell’organizzazione regionale della gestione della pesca e accordi privati. Tale ampia portata è fondamentale, dal momento che tutti gli Stati sotto la Convenzione delle Nazioni Unite sulla legge del mare sono responsabili delle navi che battono la loro bandiera. Di conseguenza, dovrebbero essere incluse le navi che pescano sulla base di qualsiasi tipo di accordo.</p>
      <p sl="en">Secondo, viene introdotto un meccanismo per ridistribuire le possibilità di pesca sottoutilizzate al fine di ottimizzarne l’utilizzazione negli accordi di pesca. Questo punto è stato sollevato durante le discussioni su gran parte degli accordi di partenariato di pesca ed è ora integrato in ognuno di questi per potenziarne i risultati.</p>
      <p sl="en">Come ultimo punto, accennerei alla proposta di applicazione provvisoria degli accordi di pesca, che fornirebbe alla Commissione la base giuridica necessaria per trasmettere l’applicabilità della licenza ai paesi terzi prima dell’adozione del regolamento del Consiglio conclusivo dell’accordo. Nella gran parte dei casi, questo permetterà alle navi comunitarie di proseguire le loro attività di pesca nelle acque dei paesi terzi senza interruzione.</p>
      <p sl="en">Tornando alla relazione, vorrei commentare gli emendamenti proposti. La Commissione può accogliere gli emendamenti nn. 1, 3, 5, 11 e 16. Per quanto riguarda gli emendamenti dal n. 7 al n. 9 sui criteri di ammissibilità, questo elenco è stato trasformato in un elenco positivo anziché negativo, nel primo testo di compromesso della Presidenza. In generale, comunque, il testo di compromesso include le preoccupazioni della Commissione, fatta eccezione per l’estensione dei criteri di ammissibilità in relazione alle infrazioni negli ultimi dodici mesi, che è l’emendamento n. 8. La Commissione ritiene che questa disposizione dovrebbe rimanere immutata, perché la considera importante quale misura precauzionale in caso di eventuali possibili gravi infrazioni.</p>
      <p sl="en">La Commissione non può accogliere l’emendamento n. 2 sulla definizione di infrazione, poiché la definizione di infrazione grave è già chiara e stabilita dal regolamento n. 1447/99. Per quanto riguarda l’emendamento sulla trasmissione di tutte le applicazioni, che è l’emendamento n. 12, si noti che l’articolo 10 è stato eliminato quale parte del testo di compromesso della Presidenza. Questo è stato fatto sulla base del parere del servizio giuridico del Consiglio, che ha stabilito che la Commissione non ha l’autorità giuridica per punire le navi degli Stati membri come proposto da quest’articolo.</p>
      <p sl="en">La Commissione ritiene altresì che riconoscere agli Stati membri la possibilità di fornire la loro opinione in merito a ogni decisione sia già prevista dall’articolo 9, paragrafo 2, e che ogni procedura informale precedente o successiva ai negoziati non dovrebbe comparire in questo regolamento. Quindi, gli emendamenti n. 6 e n. 10 non possono essere accolti.</p>
      <p sl="en">Prima di chiudere, vorrei sottolineare ciò che segue. Primo, la trasmissione quotidiana dei dati relativi alle catture è richiesta dal regolamento sui registri elettronici. Secondo, il fermo della pesca significa implicitamente che le autorizzazioni di pesca non sono più valide per gli stock o le aree interessate. Terzo, si deve considerare che tutte le attività della pesca multispecifica hanno un impatto sugli stock interessati. Quarto, la legislazione nazionale stabilisce cosa può essere usato come prova dinanzi al giudice. Per questo la Commissione non può accogliere gli emendamenti nn. 13,14, 15 e 17. L’emendamento n. 4 e gli emendamenti nn. 18 e 19 non possono essere accolti, dal momento che il testo proposto dalla Commissione è corretto – nel caso dell’emendamento n. 4 – o sufficientemente chiaro – nel caso degli emendamenti nn. 18 e 19.</p>
      <p sl="en">Allo stesso modo, non posso accogliere gli emendamenti dal n. 20 al n. 24, poiché la proposta intende coprire tutti gli accordi e non solo quelli con paesi terzi, come ho detto all’inizio. Inoltre, la riassegnazione delle possibilità di pesca non utilizzate è necessaria a garantire il miglior uso delle possibilità di pesca nell’ambito dell’accordo. Questa riassegnazione è affrontata nel modo migliore nel contesto del rilascio e del rinnovo delle licenze.</p>
      <p sl="en">Infine, vorrei sottolineare che la presente proposta è parte di un pacchetto che contiene la proposta di combattere la pesca IUU, nonché la revisione del regolamento di controllo che seguirà più avanti nel corso dell’anno. Come riportato dalla commissione per la pesca, è intenzione della Commissione, tenendo presente i principi di semplificazione e di trasparenza, armonizzare queste proposte ed evitare qualsiasi loro sovrapposizione.</p>
    </intervention>
    <intervention id="3-303" speaker_id="4544" is_mep="True" mode="spoken" role="Presidente">
      <p sl="unknown">Solo per chiarire: poiché si tratta di una proposta della Commissione, la Commissione interviene per prima. Mi sembra che l’onorevole Morillon fosse confuso quanto me.</p>
    </intervention>
    <intervention id="3-304" speaker_id="4332" name="Philippe Morillon" is_mep="True" mode="spoken" role="relatore">
      <p sl="fr">Signora Presidente, nulla mi sorprende, e in particolare niente mi sorprende all’interno della cominicazione della Commissione.</p>
      <p sl="fr">Signor Commissario, grazie per un’esposizione tanto dettagliata. Vorrei semplicemente ricordare che l’obiettivo dichiarato della proposta del Consiglio per un regolamento è quello di semplificare e migliorare le procedure per la gestione delle autorizzazioni di pesca. Si trattava della questione di introdurre disposizioni applicabili a tutte le domande di autorizzazione, come ha detto lei stesso, signor Commissario.</p>
      <p sl="fr">E’ stata proposta una procedura unica per la gestione delle autorizzazioni di pesca. La condivisione di responsabilità tra la Commissione e gli Stati membri è definita. Vengono anche proposti nuovi criteri di ammissibilità, sanzioni in caso di infrazione e misure che riguardano la denuncia. La conformità ai regolamenti internazionali stabilita dai diversi accordi viene rafforzata dall’introduzione di misure che chiedono agli Stati membri di vietare le navi dalla pesca se queste risultano coinvolte in infrazioni gravi o se sono state segnalate per aver preso parte ad attività di pesca illegale, non dichiarata o non regolamentata.</p>
      <p sl="fr">L’onorevole Stihler era stata assegnata a questa relazione, ma, poiché la maggioranza dei membri della commissione per la pesca non era d’accordo con lei su due punti che lei considerava fondamentali, ha preferito eliminare il proprio nome dalla relazione. E’ dunque compito mio presentare questo progetto, in qualità di presidente della commissione. Ci terrei comunque a ringraziare l’onorevole per il suo lavoro e lascerò che sia lei a spiegare le ragioni della sua scelta quando presenterà i suoi emendamenti.</p>
      <p sl="fr">Nell’ambito del quadro della procedura di consultazione, nella relazione dell’onorevole, che è ora la mia, la commissione per la pesca ha proposto una serie di emendamenti alla proposta di regolamento del Consiglio, e lei ne ha dato un elenco esaustivo – non un elenco ma i numeri, signor Commissario. Sono stati adottati da un’ampia maggioranza di 19 voti a favore, 5 contro e 2 astenuti. Vi illustrerò soltanto i principali.</p>
      <p sl="fr">Primo, il regolamento non dovrebbe essere applicato ai territori d’oltremare degli Stati membri dell’UE. Secondo, un’infrazione non dovrebbe essere considerata grave a meno che ciò non venga confermato da un conseguente procedimento penale conforme alla pertinente legislazione nazionale.</p>
      <p sl="fr">Terzo, l’elenco IUU dovrebbe includere l’elenco dei pescherecci individuati nel quadro di un’ORGP o dalla Commissione in conformità del regolamento del Consiglio che stabilisce un sistema comunitario per prevenire, impedire ed eliminare la pesca illegale, non dichiarata e non regolamentata – un compito molto importante, signor Commissario, che le sta particolarmente a cuore.</p>
      <p sl="fr">Quarto, la Commissione non dovrebbe rifiutarsi di trasmettere le domande alle autorità competenti per il rilascio delle autorizzazioni senza aver dato agli Stati membri la possibilità di presentare le proprie osservazioni in merito.</p>
      <p sl="fr">Quinto, la Commissione non deve rifiutare di trasmettere le domande a meno che non venga a conoscenza, sulla base di fatti propriamente sostanziati, del fatto che uno Stato membro non ha agito in conformità degli obblighi di un accordo specifico.</p>
      <p sl="fr">Sesto e ultimo, i pescherecci comunitari per i quali è stata rilasciata un’autorizzazione devono riferire alle autorità nazionali competenti i dati relativi alle catture e allo sforzo di pesca con la frequenza adeguata al particolare accordo e al tipo di pesca. I requisiti di trasmissione devono essere compatibili con quelli contenuti nel regolamento sul giornale di bordo elettronico.</p>
      <p sl="fr">Lascerò ai miei colleghi la possibilità di approfondire alcuni di questi emendamenti, poiché alcuni di loro ne sono gli autori.</p>
    </intervention>
    <intervention id="3-305" speaker_id="1993" name="Carmen Fraga Estévez" is_mep="True" mode="spoken">
      <p sl="es">a nome del gruppo PPE-DE. – Signora Presidente, in generale, a parte qualche aspetto sul quale la commissione per la pesca, in accordo con il Consiglio, ha corretto la Commissione onde evitare un’eccessiva discrezionalità, appoggiamo gli aspetti fondamentali di questa proposta, il cui obiettivo è quello di arrivare ad avere un singolo quadro per il sistema di autorizzazione comunitaria per le navi che operino al di fuori delle acque comunitarie.</p>
      <p sl="es">Il gruppo del Partito popolare europeo (Democratici cristiani) e dei Democratici europei voterà dunque contro quegli emendamenti già respinti dalla commissione per la pesca, che sono di nuovo stati presentati con 40 firme, poiché insistono sul fatto che gli accordi sugli scambi di contingenti debbano rimanere al di fuori della normativa generale sulle licenze di pesca.</p>
      <p sl="es">A mio parere, dato che la relazione della Corte dei conti europea sulle lacune della politica di controllo è ancora in primo piano, ed è stato deciso di intraprendere una volta per tutte la lotta contro la pesca illegale, non è accettabile sostenere che alcuni accordi debbano continuare a essere al di fuori di un quadro generale che è assolutamente necessario come garanzia giuridica di base per il trattamento paritario e non discriminatorio, sia tra gli operatori che tra gli Stati membri.</p>
      <p sl="es">Occorrerebbe anche sottolineare che siamo impegnati a fondo riguardo a un approccio integrato e coordinato per le diverse politiche comunitarie, in particolare la politica marittima, un approccio fondamentale che il Parlamento ha appoggiato pienamente, così come il processo, ancora più necessario, di semplificazione della legislazione comunitaria.</p>
      <p sl="es">A tale proposito, non bisognerebbe dimenticare che stiamo parlando di oltre 9 000 navi che svolgono la loro attività sulla base di diversi accordi e organizzazioni regionali di pesca, il che significa rilasciare più di 16 000 autorizzazioni di pesca, dal momento che nessun accordo, nel nord o nel sud, è esente da questo obbligo.</p>
      <p sl="es">Se è giunto il tempo di agire, allora è il momento di armonizzare e semplificare un quadro di riferimento, che sia il più standardizzato possibile e che non continui a creare differenze che possono soltanto rendere l’attività di controllo più difficile e generare sfiducia nelle regole.</p>
    </intervention>
    <intervention id="3-306" speaker_id="4545" name="Catherine Stihler" is_mep="True" mode="spoken">
      <p sl="en">a nome del gruppo PSE. – Signora Presidente, sono lieta di avere l’opportunità di intervenire a proposito della relazione Morillon sulle autorizzazioni di pesca – o dovrei dire l’ex relazione Stihler. In qualità di relatrice originaria, mi sono vista costretta a eliminare il mio nome dal documento quando la commissione per la pesca ha respinto i miei emendamenti. La relazione era chiamata a semplificare le autorizzazioni di pesca. Invece, la Commissione si è posta obiettivi troppo ambiziosi con un articolo assolutamente non necessario, conferendosi il diritto di riassegnare i contingenti di pesca.</p>
      <p sl="en">Se verrà appoggiata senza emendamenti, questa relazione sarà ingiustamente discriminatoria nei confronti dei paesi del nord e dei loro storici diritti di pesca e metterà a rischio la relativa stabilità. Dare carta bianca alla Commissione per la riassegnazione delle possibilità di pesca indebolisce la fiducia, soprattutto quando le possibilità di pesca sono scarse. Dobbiamo domandarci se siamo di fronte a una pesca libera per tutti nel Mare del Nord. Non è negli interessi dei pescatori scozzesi, né nell’interesse della protezione e conservazione degli stock . La prossima revisione della politica comune della pesca è prevista per il 2012, e questa relazione è un campanello di allarme perché i diritti storici di pesca sono a rischio nel Mare del Nord e nel Mar Baltico. Ho ripresentato alcuni emendamenti chiave per la plenaria ed esorto i miei colleghi ad appoggiarli. Se questi emendamenti rifiutati vengono respinti, allora li esorto a votare contro la relazione.</p>
    </intervention>
    <intervention id="3-307" speaker_id="4546" name="Struan Stevenson" is_mep="True" mode="spoken">
      <p sl="en">Signora Presidente, voglio cominciare congratulandomi con l’onorevole Morillon per essersi preso l’incarico di questa relazione a nome della commissione, ma mi sento di dispiacermi per l’onorevole Stihler perché, nonostante l’enorme mole di lavoro svolto, ha dovuto ritirare il suo nome dalla relazione. E’ sempre grande motivo di frustrazione, dopo aver investito le proprie energie nella preparazione di un’opera complessa quanto questa. Ma comprendo molto bene le sue ragioni.</p>
      <p sl="en">Mentre pochi in quest’Aula criticherebbero una proposta che cerca di aumentare la conformità della pesca, mi preoccupa che l’articolo 13 della relazione, che si occupa della sottoutilizzazione della possibilità di pesca, preveda semplicemente che la Commissione abbia il diritto di riassegnare le possibilità di pesca da uno Stato membro all’altro. Questo chiaramente metterà a rischio l’intero concetto di stabilità relativa e, in quanto tale, destabilizzerà uno dei principi cardine della politica comune di pesca. Infatti, l’articolo 13 somiglia a un cavallo di Troia, dal momento che sembra aver a che fare più con l’opportunità di accedere a possibilità di pesca precedentemente assegnate ad altri Stati membri che con la riduzione della burocrazia e della rigida applicazione delle misure burocratiche, e un rispetto rafforzato, criteri, questi, che pensavo di ritrovare nel testo.</p>
      <p sl="en">So che nel Consiglio “Pesca” il Regno Unito, la Germania, la Francia, i Paesi Bassi e la Danimarca hanno espresso perplessità analoghe; dunque, come ha sottolineato l’onorevole Stihler, siamo di fronte a un ritorno dell’antica divisione nord-sud, che credevo scomparsa molto tempo fa, e che è qualcosa che onestamente non vorrei rivedere. Spero vivamente – al contrario di quanto il Commissario Borg ha affermato poc’anzi – che domani il Parlamento voti a favore degli emendamenti nn. 20, 21 e 22, presentati dall’onorevole Stihler e firmati da 40 deputati del Parlamento europeo.</p>
    </intervention>
    <intervention id="3-308" speaker_id="4349" name="Rosa Miguélez Ramos" is_mep="True" mode="spoken">
      <p sl="es">Grazie, signora Presidente. Onorevole Stevenson, sono sicura che voteremo contro gli emendamenti che lei ha appena presentato, e non ho dubbi che questa situazione nord-sud le sia completamente nuova. Finora, lei ha vissuto soltanto la situazione nel nord e noi solo quella nel sud. Vorremmo a questo punto provare la situazione nel nord, poiché ci sembra che funzioni piuttosto bene, e di conseguenza noi nel sud vorremmo condividere questa esperienza.</p>
      <p sl="es">Vorrei per prima cosa congratularmi con la Commissione per aver acconsentito a semplificare il testo della proposta, poiché la prima versione conteneva elementi difficili da accettare. La revisione del regolamento sul controllo, l’accordo con la Groenlandia e qualcos’altro che il Commissario ha citato, la proposta di regolamento sulla pesca irregolare, non dichiarata e non regolamentata, tutto questo rende la proposta limitata.</p>
      <p sl="es">Sono certa che domani il mio gruppo voterà, come ha fatto in commissione, contro quegli emendamenti che mirano a evitare l’adozione di un meccanismo generale per utilizzare l’eccedenza di possibilità di pesca, qualcosa che abbiamo già proposto, così come siamo stati sempre a favore di un sistema uniforme per l’utilizzazione delle eccedenze delle possibilità di pesca che fosse applicabile a tutti gli accordi, non solamente agli accordi meridionali, che era l’impegno del Consiglio quando ha ratificato l’accordo di partenariato con la Groenlandia. Di conseguenza, ritengo di poter affermare che il mio gruppo voterà contro quegli emendamenti che rappresentano un tentativo di far sì che questo sistema sia applicabile solo agli accordi nel sud e non a quelli nel nord. Penso che dovremo applicarlo a tutti, in modo da sentirci tutti più a nostro agio.</p>
      <p sl="es">Per quel che riguarda l’articolo 12, siamo d’accordo su un’assegnazione provvisoria delle licenze prima che il Consiglio adotti la decisione di ratifica dell’accordo, e pensiamo che occorra trovare una soluzione giuridica alla questione. Siamo pertanto d’accordo con la Commissione sulla necessità di avere un meccanismo che garantisca che le possibilità di pesca non siano messe a rischio, come stabilito nell’articolo 12, se il processo di ratifica di un accordo di pesca non è stato completato.</p>
    </intervention>
    <intervention id="3-309" speaker_id="4382" name="Avril Doyle" is_mep="True" mode="spoken">
      <p sl="en">Signora Presidente, secondo la Commissione, la finalità della presente proposta è quella di agevolare gli obiettivi della politica comune della pesca e di permettere alla Comunità di garantire un rispetto più adeguato con i suoi obblighi internazionali.</p>
      <p sl="en">La flotta comunitaria è attiva nelle acque territoriali di circa 20 paesi nell’ambito di accordi bilaterali. Ma, nel tentativo di gestire la nostra pesca in maniera sostenibile limitando la pesca nelle acque della Comunità europea, dovremmo fare attenzione a non esportare il problema dello sfruttamento eccessivo della pesca, dando autorizzazioni alle navi perché sfruttino liberamente le acque dei paesi terzi.</p>
      <p sl="en">Come ho ribadito al Commissario Borg soltanto il mese scorso, dobbiamo prestare particolare attenzione ai nostri obblighi morali internazionali nei confronti dell’Africa. Lo sfruttamento non sostenibile delle risorse marittime degli oceani dell’Africa su scala massiccia sta provocando il collasso della pesca, la perdita di ecosistemi fondamentali e l’estinzione della vita naturale marina. Gran parte del problema è riconducibile alle attività non dichiarate di pesca illegale e non regolamentata da parte di imprese di pesca dell’UE e non. Nel 2005 soltanto, il 40 per cento del pesce catturato nelle acque della Guinea-Bissau è stato pescato senza licenza o in violazione dei regolamenti.</p>
    </intervention>
    <intervention id="3-310" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione. − Signora Presidente, innanzi tutto, per quel che riguarda la questione dell’inclusione dei territori e paesi d’oltremare, vorrei chiarire che il regolamento non si applica a questi ultimi, dal momento che la proposta non copre le navi battenti bandiera di paesi e territori d’oltremare. Si applica però alle regioni ultraperiferiche, che sono considerate acque comunitarie.</p>
      <p sl="en">Concordo con coloro i quali hanno appoggiato questa proposta nella sua attuale formulazione, con il sua ampio campo di applicazione, per rendere tutti gli accordi più efficaci e per garantire più ricavi risultati positivi, in linea con gli obiettivi generali stabiliti dalla stessa commissione per la pesca e da altri, come la Corte dei conti europea.</p>
      <p sl="en">Riguardo agli emendamenti, lasciatemi dire che alcuni di essi sono accolti, come ho già detto. Altri sono stati superati in virtù del primo testo di compromesso della Presidenza o perché gli emendamenti proposti sono già previsti altrove nel regolamento o in altre disposizioni giuridiche.</p>
      <p sl="en">Vorrei ripetere che nella proposta devono essere inclusi tutti gli accordi di pesca sulla base dei quali operano le navi comunitarie. Questo è fondamentale, perché gli stati parte della Convenzione delle Nazioni Unite sul diritto del mare, come ho già detto, sono responsabili delle navi che battono la loro bandiera.</p>
      <p sl="en">Secondo, la riassegnazione delle possibilità di pesca sottoutilizzate esiste per ottimizzare l’utilizzazione delle possibilità di pesca nel quadro degli accordi di pesca. Questo è, dopotutto, solo un metodo di gestione appropriata degli accordi di pesca e non danneggia la stabilità relativa, dato che l’articolo 13, paragrafo 6 della proposta stabilisce che: “La trasmissione di domande in conformità del presente articolo non pregiudica in alcun modo la futura ripartizione delle possibilità di pesca tra gli Stati membri”Dunque si tratterà di una riassegnazione per massimizzare le possibilità di pesca garantite o disponibili all’interno degli accordi di pesca e non uno strumento che segni un precedente suscettibile di minare la stabilità relativa.</p>
      <p sl="en">Infine, vorrei sottolineare che questa misura sta diventando una caratteristica fissa degli accordi di pesca di partenariato con paesi terzi ed è anche stata inclusa nell’accordo Groenlandia, con l’accordo del Consiglio.</p>
    </intervention>
    <intervention id="3-311" speaker_id="4332" name="Philippe Morillon" is_mep="True" mode="spoken" role="relatore">
      <p sl="fr">Signora Presidente, non avrò bisogno di molto tempo per dire che questa discussione è stata moto utile, e questo grazie al fatto che alcuni dei nostri colleghi hanno proposto emendamenti, nonostante il voto quasi unanime.</p>
      <p sl="fr">Si sarà reso conto, signor Commissario, che ci sono fondamentalmente due perplessità sulla questione. Lei ha risposto in parte alla prima apprensione, cioè il mantenimento della stabilità relativa. Questo è il fine degli emendamenti che vanno dal n. 20 al n. 24 presentati dai nostri colleghi. La seconda perplessità è quella espressa dall’onorevole Stihler, cioè che con questa revisione del regolamento si rischia uno sfruttamento irragionevole degli stock ittici, soprattutto di quelli dei paesi terzi. Alcuni dei miei colleghi membri hanno fatto eco a questa preoccupazione ed è per questo che l’hanno firmata.</p>
      <p sl="fr">Penso di poter dire, a tale proposito, che non c’è nulla nel testo della relazione che sarà votata domani che possa dare adito a tale preoccupazione, ma sta ai nostri onorevoli colleghi decidere, poiché penso, signora Presidente, che lei annuncerà che la relazione sarà messa al voto domani.</p>
    </intervention>
    <intervention id="3-312" speaker_id="4544" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì 10 aprile 2008.</p>
    </intervention>
  </section>
  <section id="creitem29" title="28. Strumenti di gestione basati sui diritti di pesca (discussione)">
    <intervention id="3-315" speaker_id="1237" is_mep="True" mode="spoken" role="Presidente">
      <p sl="unknown">L’ordine del giorno reca la relazione, presentata dall’onorevole Attwooll, sugli strumenti di gestione basati sui diritti di pesca (A6-0060/2008).</p>
    </intervention>
    <intervention id="3-316" speaker_id="4547" name="Elspeth Attwooll" is_mep="True" mode="spoken">
      <p sl="en">relatrice. − Signora Presidente, il mio ringraziamento va ai relatori ombra e alla commissione per la pesca per aver prodotto una relazione così ben equilibrata su quella che è una questione molto complessa e sensibile sotto molti punti di vista.</p>
      <p sl="en">In alcuni dibattiti pubblici, la gestione basta sui diritti è equiparata all’impiego di quote individuali trasferibili. La relazione adotta una prospettiva molto più ampia, considerando che il termine comprende tutte le forme che possono essere incluse nel diritto di catturare il pesce, dal momento che queste forme sono considerate come un bene comune pubblico. E’ per altro risaputo che esiste una varietà di queste forme attualmente in funzione in tutta l’UE. Per esempio, l’estensione del diritto può essere specificata in riferimento al territorio nel quale si pesca, la quantità di pesce che può essere catturato, lo sforzo permesso oppure una combinazione di tutti questi elementi. Allo stesso modo, nonostante il diritto sia implicitamente trasferibile, esistono diverse limitazioni. Per esempio, quella della Comunità sugli Stati membri è condizionata dal principio di relativa stabilità. Inoltre, pare che esista un’ampia gamma di queste limitazioni. Una particolare controversia tra gli Stati membri verte sulla misura un cui sia permesso il trasferimento del valore economico, formalmente o informalmente, e dunque le quantità rispetto a un diritto trasferibile.</p>
      <p sl="en">La questione centrale è, dunque, come coinvolgere la gestione della pesca nel costituire il diritto di cattura al fine di ottenere in modo ottimale gli obiettivi della politica comune della pesca. La comunicazione della Commissione solleva la questione della portata dell’applicazione di un sistema unico, se a livello comunitario oppure attraverso l’armonizzazione della pratica degli Stati membri. La relazione della commissione per la pesca elenca una serie di questioni sull’impatto negativo che possono avere certe tipologie di gestione basate sui diritti, ma si sofferma anche sul modo in cui questo può essere evitato. Indica anche il modo in cui certi tipi di gestione basta sui diritti possono avere effetti positivi, ammesso che siano pianificati adeguatamente.</p>
      <p sl="en">La relazione osserva la varietà dei sistemi esistenti di gestione basata sui diritti, del grado di natura ibrida delle forme di diritto interessate e della complessità delle questioni coinvolte. Di conseguenza, ha un approccio cauto rispetto all’idea di passare a un sistema singolo. Al di là della necessità di proteggere le flotte artigianali, ci domandiamo se, a livello più generale, lo stesso sistema possa risultare appropriato sia per la pesca di singole specie che per quella multispecifica. Concludiamo chiedendo alla Commissione di rispondere a una serie di diverse domande in questo studio e, alla luce di tutto quel che va preso in considerazione, di concedere più tempo per la discussione.</p>
      <p sl="en">Per concludere, vorrei soffermarmi più in dettaglio su un aspetto della relazione. Sebbene la gestione basata sui diritti sia fondamentalmente un concetto giuridico, ho l’impressione che la motivazione della discussione sia più imputabile agli economisti.</p>
      <p sl="en">Non penso che nessuno qui dubiti del fatto che la gestione della pesca debba tenere conto di principi economici fondamentali. La relazione indica infatti alcuni tra gli sviluppi positivi che possono scaturire dall’efficienza economica.</p>
      <p sl="en">Tale efficienza deve essere vista come un bene strumentale. Come emerge dalla relazione, è importante in quanto promuove gli obiettivi della politica comune della pesca. Per ciò che mi riguarda, nutro alcuni dubbi sul fatto che l’efficienza economica sia sufficiente, di per sé, a promuovere tutti questi obiettivi, come desiderato, e sospetto che sussista la possibilità che si riveli controproducente per alcuni aspetti di questi ultimi.</p>
      <p sl="en">Vorrei essere sicura, dunque, che la Commissione adotterà un approccio realmente versatile, sia in relazione al contenuto che al risultato dello studio.</p>
    </intervention>
    <intervention id="3-317" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione. − Signora Presidente, vorrei per prima cosa ringraziare la relatrice, l’onorevole Attwool, e tutti i membri della commissione per la pesca per una relazione molto difficile, di cui posso appoggiare il contenuto quasi interamente.</p>
      <p sl="en">La relazione riconosce che il principale vantaggio dei sistemi di gestione basata sui diritti è quello di rappresentare una maggiore razionalizzazione economica della pesca. E’ una questione chiave nel contesto attuale, nel quale performance una prestazione economica modesta è la regola anziché l’eccezione. La ricerca di un livello più alto di efficienza economica ha in generale effetti decisamente positivi sull’eccesso di capacità e, dunque, sulla sostenibilità delle attività di pesca.</p>
      <p sl="en">La relazione, tuttavia, individua in maniera accurata anche i possibili effetti negativi. A mio avviso, questi effetti potrebbero essere ridotti, se non eliminati, grazie all’introduzione di misure che limitino la concentrazione dei diritti, che trattino le questioni di assegnazione e, come proposto dalla relazione, che proteggano le flotte artigianali. Questi aspetti sono coperti da diversi strumenti nei paesi terzi, dove da molto tempo sono operativi sistemi di gestione basata sui diritti in generale e, in particolare, su quote individuali trasferibili. Come la stessa relazione afferma, questi sistemi sono complessi, ma le difficoltà a essi associate non sono insormontabili.</p>
      <p sl="en">In fine dei conti, ritengo che i possibili benefici siano maggiori che i possibili effetti negativi. Ma vorrei ribadire ancora una volta che la Commissione non ha intenzione di proporre sistemi di gestione comunitari. Non è nemmeno sua intenzione promuovere un determinato sistema universale di gestione basata sui diritti. Differenti tipi di pesca necessitano di sistemi diversi. Sono altresì pienamente consapevole di quanto tali questioni siano sensibili in termini di stabilità relativa.</p>
      <p sl="en">La Commissione continuerà a lavorare sulla questione. Nel breve periodo, intendiamo aumentare il livello di conoscenza generale sulla gestione basata sui diritti e identificare le migliori pratiche per condividerle con i governi locali o regionali degli Stati membri con competenze di pesca. Stiamo anche considerando la possibilità di elaborare al riguardo una serie di orientamenti o linee guide analoghe di sostegno.</p>
      <p sl="en">I risultati del processo di consultazione – inclusa, ovviamente, la relazione del Parlamento europeo –, il risultato dello studio in corso sui sistemi di gestione basata sui diritti negli Stati membri e le esperienze nei paesi terzi rappresenteranno un contributo importante per questo processo.</p>
      <p sl="en">Nel medio periodo, la gestione basata sui diritti sarà uno dei nostri temi di riflessione sulla prossima riforma della politica comune della pesca.</p>
      <p sl="en">La Commissione vi terrà informati sugli sviluppi futuri e attendo con ansia un’ulteriore proficua discussione con voi su questa importante tematica.</p>
    </intervention>
    <intervention id="3-318" speaker_id="1993" name="Carmen Fraga Estévez" is_mep="True" mode="spoken">
      <p sl="es">a nome del gruppo PPE-DE. – Signora Presidente, più di 10 anni fa, il Parlamento ha considerato la possibilità di inserire nella politica comune della pesca i diritti di pesca, attraverso una relazione d’iniziativa sulla futura revisione della politica comune della pesca.</p>
      <p sl="es">Possiamo dunque solamente esprimere la nostra soddisfazione per la decisione della Commissione di esaminare finalmente le possibilità di questo strumento di gestione della pesca, anche se, a mio parere, in maniera troppo semplicistica e superficiale, senza dubbio dovuta alla paura di scatenare le ire del Consiglio su questi temi.</p>
      <p sl="es">Coloro i quali si dimostrano più riluttanti al cambiamento e meno inclini all’innovazione, sia nel settore della pesca che nel Consiglio, hanno sempre avuto timore di modificare i sistemi di gestione, anche in meglio. Ciò non significa che questi settori e Stati membri siano in una situazione migliore, o nella stessa situazione nella quale si trovavano 30 anni fa, ma piuttosto che stanno trascinando i settori più dinamici in una strada senza uscita.</p>
      <p sl="es">E’ vero che la gestione attraverso l’assegnazione dei diritti di pesca solleva domande in relazione alla sua stessa attuazione, ma è altrettanto vero che i paesi nei quali la pesca rappresenta un settore importante per il futuro sono stati in grado di risolverli, dimostrando che il sistema può portare vantaggi tutt’altro che trascurabili, almeno per parti della flotta che sono in grado di evolvere verso approcci più moderni, efficienti e sostenibili.</p>
      <p sl="es">Accogliamo dunque con favore anche la relazione dell’onorevole Attwooll che, insieme alle preoccupazio, è riuscita a illustrare i possibili vantaggi, che possono includere miglioramenti nel controllo, una riduzione nella capacità produttiva, una diminuzione nelle esclusioni e una minore dipendenza dall’aiuto pubblico.</p>
      <p sl="es">Vorrei dire all’onorevole Attwooll che la pesca è in fin dei conti un’attività economica, che pertanto deve essere redditizia, il che non sembra essere più il nostro caso, dunque forse abbiamo bisogno di più economisti nella pesca che altrove, per esaminare la questione in maniera più dettagliata.</p>
      <p sl="es">Detto ciò, auguro alla Commissione grande successo in questa discussione e mi auguro che il modello di gestione che è stato un fallimento possa essere cambiato nel futuro.</p>
    </intervention>
    <intervention id="3-319" speaker_id="28311" name="Luis Manuel Capoulas Santos" is_mep="True" mode="spoken">
      <p sl="pt">a nome del gruppo PSE . – Vorrei congratularmi con l’onorevole Attwooll per il duro lavoro per conseguire il massimo consenso possibile riguardo alla sua relazione. E’ una questione complessa e controversa ma è estremamente importante per tutte le persone interessate alla sostenibilità delle risorse, e questo include la sostenibilità della risorsa più preziosa per tutti coloro che formano le innumerevoli comunità di pesca d’Europa.</p>
      <p sl="pt">Ritengo che la relazione stabilisca con esattezza il giusto equilibrio tra i diversi punti di vista. I risultati del voto nella commissione per la pesca – 21 a favore su 24 – confermano quanto ho appena affermato. E’ importante non lasciare cadere questa discussione, ma è altrettanto importante non decidere frettolosamente. In qualità di deputato eletto di uno Stato membro dove sono molto importanti le attività di pesca su piccola scala e multispecifiche che predominano nell’Europa meridionale, sono preoccupato dall’introduzione dei sistemi di gestione che coinvolgono lo scambio dei diritti di pesca, che sono suscettibili di portare benefici agli armatori dimensioni con maggiore potere di acquisto a danno degli armatori più piccoli.</p>
      <p sl="pt">Temo inoltre che l’adozione generale di un simile sistema possa essere controproducente, perfino col possibile risultato di portare a catture più numerose per controbilanciare i costi di acquisizione dei diritti di pesca. Ribadisco, perciò, che appoggio la conclusione generale della relazione, nel senso che non andrebbe adottata nessuna decisione fino a che non avremo studi su tutti gli Stati membri e sui diversi tipi di pesca più una discussione di ampio respiro che valuti tutte le variabili implicate.</p>
    </intervention>
    <intervention id="3-320" speaker_id="31123" name="Pedro Guerreiro" is_mep="True" mode="spoken">
      <p sl="pt">a nome del gruppo GUE/NGL . – Vorrei cominciare riconoscendo l’impegno della relatrice, l’onorevole Attwooll, nello sviluppare una relazione equilibrata su un tema fondamentale quale la sovranità degli Stati membri in merito alla gestione delle loro risorse di pesca e alla costituzione di diritti di proprietà privati per l’accesso e lo sfruttamento di questo bene pubblico.</p>
      <p sl="pt">Tuttavia, anche se approviamo il paragrafo 11, la relazione contiene molti punti sui quali non siamo affatto d’accordo, per esempio, considerare questa discussione come un’anticipazione della necessaria modifica alla politica di gestione esistente o inserire punti che richiedano più o meno esplicitamente l’adozione di meccanismi di gestione dei diritti di pesca a livello comunitario.</p>
      <p sl="pt">A nostro avviso, ogni Stato membro dovrebbe essere responsabile della gestione delle sue risorse marittime, in particolare quale modo per salvaguardare la sua sovranità alimentare. Rifiutiamo quindi ogni processo graduale che potrebbe, in futuro, portare alla costituzione di un sistema di gestione basata sui diritti nella pesca comunitaria, cioè il commercio delle licenze di pesca, giorni in mare o contingenti, che condurrebbero inevitabilmente all’appropriazione e alla concentrazione di un bene pubblico in mani private.</p>
    </intervention>
    <intervention id="3-321" speaker_id="28512" name="Jim Allister" is_mep="True" mode="spoken">
      <p sl="en">Signora Presidente, questa è un’area complessa e mi congratulo con l’onorevole Attwooll per la sua relazione e per i suoi sforzi.</p>
      <p sl="en">Essendo il rappresentante di una regione la cui esperienza generale in termini di politica comune della pesca è stata tutt’altro che positiva, devo dire che la mia tendenza naturale va decisamente contro l’imposizione di un sistema di gestione su base UE. Al contrario, credo che gli Stati membri dovrebbero poter decidere quale sistema di gestione funziona meglio per loro.</p>
      <p sl="en">Inoltre, temo che il mantenimento della stabilità rischi di essere seriamente compromessa nel settore se fossero adottate quote trasferibili non regolamentate, e gli operatori singoli e di piccola scala ne sarebbero particolarmente minacciati. A mio avviso sarebbe molto meglio riassegnare l’autorità concreta sulla pesca agli Stati membri e concentrarsi sulla creazione di plausibili sistemi di gestione locale in grado di guadagnare la fiducia degli interessati.</p>
      <p sl="en">Temo altresì che questo nuovo studio si dimostrerà un’altra scusa per vanificare le possibilità concrete di un valido cambiamento. Spero non sia questo il caso, ma già vi abbiamo assistito in passato.</p>
    </intervention>
    <intervention id="3-322" speaker_id="4447" name="Paulo Casaca" is_mep="True" mode="spoken">
      <p sl="pt">Anch’io desidero congratularmi con la relatrice, l’onorevole Attwooll, e dire che, a parere mio, il patrimonio naturale marittimo dovrebbe essere protetto e utilizzato in maniera sostenibile dalle comunità di pesca le cui vite sono da sempre legate all’ambiente; non può essere gestito semplicemente come fosse un altro settore economico. Personalmente, quindi, non appoggio la visione degli ecosistemi marini e delle relative comunità di pesca come un mercato, dove i diritti di pesca possono essere scambiati liberamente, forse perfino su una specie di mercato degli stock , il che porterebbe naturalmente all’industrializzazione della pesca e minaccerebbe l’equilibrio degli ecosistemi e delle comunità di pesca. Inoltre, mi sembra che, semplicemente, non dovremmo permettere nulla che pregiudichi il principio di stabilità relativa e penso, quindi, che la Commissione debba essere quanto più possibile cauta in questa discussione.</p>
    </intervention>
    <intervention id="3-323" speaker_id="4382" name="Avril Doyle" is_mep="True" mode="spoken">
      <p sl="en">Signora Presidente, desidero ringraziare l’onorevole Attwooll per il suo lavoro e accogliere con favore questa relazione che ha dato il via a una discussione sulle misure alternative di gestione di cui c’era urgente bisogno.</p>
      <p sl="en">Sono d’accordo riguardo alla relazione perché evidenzia il fatto che gli attuali sistemi di gestione della pesca all’interno dell’UE, in particolare nell’area dei TAC e delle quote, non siano una risposta ai nostri problemi, e che sia necessario avere una discussione di più ampio respiro.</p>
      <p sl="en">Nel suo Libro verde sulla riforma della politica comune della pesca, la Commissione ha espresso il parere secondo cui “meccanismi alternativi di gestione possono svolgere un importante ruolo complementare nella gestione comunitaria della pesca”. Vorrei tuttavia osare suggerire che misure alternative di gestione dovrebbero anzi dovranno divenire obbligatorie in futuro, dal momento che dovremo farci carico di un’ampia gamma di fattori, tra cui il cambiamento climatico e la ricerca aggiornata sul mare e sulla pesca che sia basata su validi fondamenti scientifici.</p>
      <p sl="en">Come ho sottolineato nel mio parere, ormai ridondante, della commissione per la pesca elaborato per la relazione prodotta della commissione temporanea per il cambiamento climatico, non dubito che il cambiamento climatico avrà un impatto sulle normative dell’UE per la pesca, dal momento che l’assegnazione di quote basate sulla base di modelli di cattura storici dovrà essere rivista come risultato dello spostamento nella distribuzione degli stock ittici. Inoltre, la gestione della pesca dovrà essere sempre più basata su approcci flessibili dal momento che i dati storici perderanno di valore.</p>
      <p sl="en">Dal momento che il cambiamento climatico e altri fattori hanno un impatto sempre maggiore sui nostri stock ittici, la gestione dovrà necessariamente essere flessibile, sulla base di validi fondamenti scientifici e rivista da un gruppo di pari, per adattarsi alle nuove condizioni e assicurare la sostenibilità delle risorse.</p>
    </intervention>
    <intervention id="3-324" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione. − Signora Presidente, penso che tutti condividiamo lo stesso obiettivo: quello di raggiungere un equilibrio tra l’efficienza economica di questi sistemi ma, allo stesso tempo, proteggere la piccola pesca.</p>
      <p sl="en">Concordo con quanto affermato dalla relatrice, e cioè che la pesca non può essere vista soltanto in termini economici. Devo sottolineare che questo è tutt’altro che semplice. So perfettamente che questi sistemi sono una questiona complessa. Come ho già detto, nelle nostre riflessioni dobbiamo tenere in considerazione le possibili limitazioni alla concentrazione dei diritti, la soluzione delle questioni di assegnazione e le misure per la protezione della pesca artigianale, e dobbiamo adottare un approccio graduale a questa problematica.</p>
      <p sl="en">Nel breve periodo, dobbiamo imparare di più, dobbiamo individuare migliori pratiche e studiare dove i sistemi di gestione basata sui diritti hanno ottenuto i maggiori risultati in certi Stati membri e guardare altresì alle esperienze nei paesi terzi.</p>
      <p sl="en">Tutto questo rappresenterà certo una questione importante per la discussione nel contesto della prossima riforma. Attendo con ansia il contributo della commissione per la pesca su questo tema. Ho preso nota di tutti i commenti formulati dai deputati intervenuti in proposito.</p>
    </intervention>
    <intervention id="3-325" speaker_id="4547" name="Elspeth Attwooll" is_mep="True" mode="spoken" role="relatore">
      <p sl="en">Signora Presidente, non posso dire di essere stata rassicurata dalla risposta del Commissario, perché mi è parso che, in quel che ha detto, abbia dato preferenza a una particolare forma di gestione basata sui diritti, mentre la relazione mira a una revisione di tutte i tipi di forme al fine di valutarne pregi e difetti.</p>
      <p sl="en">Penso che siamo tutti d’accordo sul fatto che la politica comune per la pesca abbia bisogno di una riforma. Un giornale nel mio collegio elettorale, che fa riferimento al comunicato stampa del Parlamento europeo sulla relazione, mi definisce cauta sulla riforma della politica comune della pesca. Non è certo così se significa che nutro dubbi sulla necessità di tale riforma. Sono cauta, come penso ognuno di noi, nel senso che vorrei che mi fosse garantito che la direzione della riforma è quella giusta.</p>
      <p sl="en">Durante la stesura della relazione, per esempio, mi è venuto in mente di chiedere semplicemente quanto fossero reciprocamente compatibili i diversi modi di definire la portata dei diritti di pesca. La mia sensazione è che, mentre le limitazioni nella quota e nello sforzo si combinano senza difficoltà con le restrizioni territoriali, nessuna delle due si integra facilmente con l’altra. Questo mi ha fatto capire che, per quanto tecnica possa sembrare una relazione sulla gestione basata sui diritti, la questione che solleva va dritta al cuore della politica comune per la pesca.</p>
      <p sl="en">Sono in generale soddisfatta della direzione dell’attuale riforma, ma spero che la discussione possa innescare una più radicale rivalutazione degli strumenti che utilizziamo, in modo da ottenere il massimo equilibrio possibile tra migliori mezzi di sostentamento degli addetti del settore, un’ecologia marina sostenibile in cui gli stock ittici siano protetti, e la sopravvivenza delle comunità dipendenti dalla pesca. Non vorrei pensare che siano state prese decisioni in anticipo rispetto a uno studio approfondito riguardo a quali fattori consentirebbero di trovare l’equilibrio migliore.</p>
    </intervention>
    <intervention id="3-326" speaker_id="1237" is_mep="True" mode="spoken" role="Presidente">
      <p sl="unknown">La discussione è chiusa. La votazione si svolgerà domani, giovedì.</p>
    </intervention>
  </section>
  <section id="creitem30" title="29. Orientamenti di bilancio 2009 - Sezioni I, II, IV, V, VI, VII, VIII e IX (discussione)">
    <intervention id="3-328" speaker_id="1237" is_mep="True" mode="spoken" role="Presidente">
      <p sl="unknown">L’ordine del giorno reca la relazione, presentata dall’onorevole Lewandowski, sugli orientamenti per la procedura di bilancio 2009 – (sezioni I, II, IV, V, VI, VII, VIII e IX) (A6-0082/2008).</p>
    </intervention>
    <intervention id="3-329" speaker_id="23781" name="Janusz Lewandowski" is_mep="True" mode="spoken" role="relatore">
      <p sl="pl">Signora Presidente, quest’oggi, con l’adozione e la discussione degli orientamenti, e domani, con il voto degli orientamenti per il 2009, compiamo il primo passo in una procedura di bilancio che si allontana dal modello degli anni scorsi in almeno due modi.</p>
      <p sl="pl">La prima differenza sta nel fatto che stiamo provando una nuova formula di collaborazione tra l’amministrazione del Parlamento e la commissione per i bilanci; lo consideriamo un progetto pilota, ma deve, a ogni modo, essere conforme ai principi universalmente vincolanti per la procedura di bilancio a seguito dell’entrata in vigore del Trattato di Lisbona. Secondo, il 2009 porta nuove sfide, la cui importanza non è messa in dubbio da nessuno. Una di queste sfide è certamente la probabile entrata in vigore del Trattato di Lisbona, e, con essa, un fondamentale rafforzamento dei poteri di codecisione del Parlamento europeo, l’apertura alle attività del Parlamento quale vero organo legislativo. In più, questo è un anno di elezioni, per cui ci saranno costi associati alla campagna elettorale e certi costi – oltre ai risparmi naturali – collegati alla fine del ciclo parlamentare. Terzo, entrerà in vigore lo statuto dei deputati, che aumenterà l’onere personale dei costi, il carico dei nostri costi nel bilancio del Parlamento europeo.</p>
      <p sl="pl">In molte di queste questioni abbiamo già determinate quantificazioni e certi calcoli, dal momento che, parallelamente ai principi, stiamo apprendendo le previsioni, i primi preliminari di bilancio per il 2009. Nell’area più importante, però – in altre parole, nell’area associata all’aumento delle competenze del Parlamento europeo a seguito dell’entrata in vigore del Trattato di Lisbona – siamo arrivati all’istituzione di un gruppo di lavoro, che stabilirà gli eventuali costi addizionali a ciò associati.</p>
      <p sl="pl">Nel momento in cui riconosciamo le sfide specifiche che ci aspettano nel 2009, non possiamo esimerci dal dovere di gestire in maniera parca il denaro dei contribuenti europei, ossia da alcune restrizioni autoimposte che dovranno interessare inoltre altre istituzioni europee. La proliferazione delle attività amministrative in un anno di elezione non è certamente il messaggio che vuole ricevere l’elettorato europeo – quell’elettorato cui ci stiamo rivolgendo per il rinnovo del mandato del Parlamento europeo. Un altro aspetto fondamentale degli orientamenti riguarda gli obblighi interni, esplorare possibilità per quello cui ci si riferisce come la ridistribuzione delle risorse umane disponibili, per non aumentare il personale, e per concentrarsi su quelle funzioni che segneranno il futuro del Parlamento europeo, che solitamente definiamo con il termine correctivity e che sono associate alla legislazione.</p>
      <p sl="pl">Quest’oggi dobbiamo altresì discutere, e lo faremo, una questione che ha una certa risonanza mediatica e dimensioni al di fuori del bilancio. Ci occorrono tre nuovi regolamenti paralleli. Il primo è l’introduzione di uno statuto per i deputati, con una dimensione di bilancio distinta; il secondo concerne i principi per un nuovo fondo pensionistico; e il terzo è l’impiego di regole per gli assistenti, che siano abbastanza trasparenti da eliminare tentazioni e da non suscitare sospetti riguardo al Parlamento europeo.</p>
      <p sl="pl">In qualità di relatore, propongo che questo materiale faccia riferimento specifico alla nostra risoluzione parlamentare del 25 ottobre 2007 e alla decisione unanime del Praesidium e della Conferenza dei presidenti del Parlamento europeo. So bene che ora la nostra curiosità è più stuzzicata dai calcoli che dagli orientamenti, e per tale motivo conto sul fatto che il documento supererà senza ostacoli senza il voto di domani.</p>
    </intervention>
    <intervention id="3-330" speaker_id="33987" name="Monica Maria Iacob-Ridzi" is_mep="True" mode="spoken">
      <p sl="ro">a nome del gruppo PPE-DE. – Gli orientamenti di bilancio per la nostra istituzione per l’anno 2009 rappresentano il documento sul quale sarà basato il bilancio del Parlamento europeo che sarà definito in autunno.</p>
      <p sl="ro">Però, al di là degli importi e dei programmi, gli orientamenti di bilancio di quest’anno portano ad analizzare una questione che considero molto rilevante: la situazione giuridica degli assistenti del Parlamento europeo. Vorrei ringraziare l’onorevole Lewandowski per aver affrontato anche questo problema.</p>
      <p sl="ro">Ritengo sia arrivato il momento di rendere più chiaro il vecchio sistema e di garantire a questi giovani diritti sociali e fiscali pari a quelli garantiti agli altri membri del personale del Parlamento. Per questi ultimi, esiste lo statuto dei funzionari delle Comunità europee, un documento assolutamente completo, che garantisce al personale che opera all’interno delle istituzioni europee l’adeguata protezione sociale.</p>
      <p sl="ro">La maggior parte degli assistenti parlamentari è inoltre costituita da cittadini che sono stranieri rispetto al paese dove svolgono la loro attività e, di conseguenza, dovrebbero poter beneficiare della stessa protezione garantita al personale delle organizzazioni internazionali. Non penso sia normale avere casi nei quali lo Stato belga impone agli assistenti obblighi fiscali addizionali, dal momento che tali soggetti pagano tutte le tasse dovute e i contributi alla previdenza sociale nel loro paese d’origine.</p>
      <p sl="ro">Inoltre, il Parlamento ha bisogno di norme chiare per gli assistenti in merito alle situazioni di malattia o di maternità. In molte risoluzioni, il Parlamento europeo ha già chiesto al Segretario generale e al gruppo di lavoro sullo statuto sugli assistenti e sul fondo pensione dei deputati di definire una nuova serie di regole che risolverebbero i problemi che devono affrontare oggi gli assistenti.</p>
      <p sl="ro">Ritengo che sia nostra responsabilità verso i cittadini europei disporre di avere regole chiare e trasparenti in questa istituzione.</p>
    </intervention>
    <intervention id="3-331" speaker_id="28174" name="Thijs Berman" is_mep="True" mode="spoken">
      <p sl="nl">a nome del gruppo PSE . Signora Presidente, il bilancio del Parlamento europeo per il 2009 sarà del tutto particolare, dal momento che il Parlamento avrà per la prima volta facoltà di codecisione in quasi tutte le aree se nel 2009 entrerà in vigore il nuovo Trattato. Il Trattato di Lisbona ottiene ciò che i nostri predecessori domandavano già più di 50 anni fa senza riuscire a ottenerlo: non soltanto poteri consultivi, non solo procedure di assenso, ma codecisione e controllo democratico da parte di questo Parlamento su quasi tutte le aree politiche di Bruxelles.</p>
      <p sl="nl">La tendenza a chiedere più personale è dunque significativa. Codecisione significa una nuova, più difficile procedura in ogni commissione, ma non significa per questo un doppio carico di lavoro. Per questo il bilancio rimane controllato, ed è un bene. Dove c’è bisogno di più personale, si tenta una ridistribuzione. Sarà impiegato poco nuovo personale – in realtà sarà difficile giustificarlo con quasi 6 000 dipendenti.</p>
      <p sl="nl">Il lavoro di questo Parlamento dev’essere reso più visibile. Dopo l’estate sarà lanciata una Web-TV, a nome del Gruppo socialista al Parlamento europeo, e spero che questa squadra editoriale possa godere di una posizione indipendente, con piena libertà di mostrare le discussioni che hanno luogo in questa sede. Dobbiamo tale trasparenza ai nostri elettori. Quel che altresì dobbiamo ai nostri elettori è una totale rintracciabilità delle nostre spese, e una buona gestione delle risorse umane.</p>
      <p sl="nl">Gli assistenti devono avere un vero contratto, con le stesse misure di previdenza sociale e di pensione che sono consuete in ogni istituzione europea. Almeno un membro del personale su 10 sta lavorando senza alcuna forma di protezione sociale. Questa situazione deve cambiare. Si deve creare uno statuto per i dipendenti, preferibilmente prima della fine di quest’anno, ed è incredibile che assistiamo a tentativi di impedirlo, di contrastare lo spirito sociale, lo spirito di solidarietà dell’Unione europea, che arrivano dalle fila del gruppo del Partito popolare europeo (Democratici cristiani) e dei Democratici europei.</p>
      <p sl="nl">Ulteriore lavoro dovrà essere fatto sulle strategie a lungo termine, riguardo per esempio all’acquisto di edifici e di innovazioni tecnologiche. Lo statuto per i deputati ha altresì un impatto sul bilancio. Le sovvenzioni alla Fondazione Sacharov a Mosca non possono che rappresentare un caso unico, dal momento che il ruolo principale di quest’Assemblea non è quello di finanziare i musei di storia europea; questa spesa dev’essere assunta dal bilancio europeo. Occorre proseguire il dibattito al riguardo.</p>
    </intervention>
    <intervention id="3-332" speaker_id="4440" name="Anne E. Jensen" is_mep="True" mode="spoken">
      <p sl="da">a nome del gruppo ALDE . – Signora Presidente, desidero innanzi tutto ringraziare il relatore, l’onorevole Lewandowski, per la valida relazione presentata, ed esprimere la mia soddisfazione rispetto alla nuova procedura e rispetto a un dialogo più aperto e la tempestiva informazione della commissione che è emersa con evidenza. Come molti in quest’Assemblea hanno sottolineato, il 2009 è un anno speciale. Sebbene il Trattato di Lisbona non sia ancora stato ratificato in tutti i paesi, dobbiamo tenere conto, nella definizione del bilancio, della sua entrata in vigore nel 2009.</p>
      <p sl="da">Le nuove competenze del Parlamento europeo – per esempio, l’influenza sul bilancio per l’agricoltura e sulla politica giuridica – implicheranno un aggiustamento delle priorità alle nuove responsabilità. Ci sono poi le elezioni del Parlamento europeo e lo statuto dei deputati, due elementi che incidono a propria volta sul bilancio.</p>
      <p sl="da">Il gruppo dell’Alleanza dei Democratici e dei Liberali per l’Europa è soddisfatto del bilancio provvisorio del Parlamento rimasto all’interno del 20 per cento di spesa amministrativa. Non c’è garanzia che questo sarà fattibile nei prossimi anni, ma è importante che teniamo sotto controllo la spesa amministrativa.</p>
      <p sl="da">Vorrei anche esprimere la grande soddisfazione del gruppo ALDE in relazione all’emergenza di un nuovo modello per la retribuzione degli assistenti dei deputati. Da molto tempo il nostro gruppo chiede uno statuto per gli assistenti. E’ giusto che sia il Parlamento a farsi carico dell’amministrazione, e questo è riflesso nel bilancio 2009.</p>
      <p sl="da">Negli ultimi anni, la vendita di edifici ha consentito di registrare notevoli risparmi, ma sono d’accordo sul fatto che ora abbiamo raggiunto un punto in cui occorra riesaminare questa politica, e che dovrebbe essere rianalizzata la politica degli edifici in generale. Dobbiamo ancora vedere una proposta per le altre istituzioni, ma c’è motivo per mantenere l’attenzione anche sulla loro crescente spesa destinata agli edifici.</p>
      <p sl="da">Infine, la questione di finanziare il futuro del ministro degli Esteri dell’UE e del Presidente del Consiglio europeo rimane importante, ma ci ritorneremo in seguito.</p>
    </intervention>
    <intervention id="3-333" speaker_id="28374" name="Wiesław Stefan Kuc" is_mep="True" mode="spoken">
      <p sl="pl">a nome del gruppo UEN . – Signora Presidente, gli orientamenti per la procedura di bilancio 2009 presentati dal relatore, l’onorevole Lewandowski, si riferiscono principalmente al Parlamento europeo, e hanno il potenziale per essere applicati ad altre sezioni.</p>
      <p sl="pl">Se si considerano le restrizioni finanziarie adottate e l’enorme mole di nuovi compiti associati al Trattato di Lisbona, le elezioni del Parlamento, la modifica dello statuto dei deputati e la proposta di introdurre uno statuto per gli assistenti, il 2009 sarà un anno difficile. Ci sono molte incertezze, dunque la questione principale sarà quella di attuare gli orientamenti. Un’analisi dettagliata delle necessità e la relativa analisi dei costi ci permetteranno di rimanere all’interno del quadro finanziario garantendo allo stesso tempo il naturale svolgersi delle funzioni parlamentari e la gestione dei nuovi compiti. Il nostro gruppo politico voterà a favore della relazione.</p>
    </intervention>
    <intervention id="3-334" speaker_id="1838" name="Gérard Onesta" is_mep="True" mode="spoken">
      <p sl="fr">a nome del gruppo Verts/ALE . – Signora Presidente, il 2009 è l’anno delle novità, e quindi anche delle incertezze e dei pericoli. Ci vorrà tutto il talento del nostro relatore, l’ex segretario della commissione per i bilanci, per affrontare queste sfide.</p>
      <p sl="fr">Un nuovo Trattato, che raddoppierà il campo di applicazione della procedura di codecisione del Parlamento. Immaginate lo sforzo di cui ci sarà bisogno, soprattutto in termini di bilancio. Un nuovo statuto dei deputati. Assolutamente sconosciuto al momento: quali paesi permetteranno ai loro futuri rappresentanti eletti di sottostare a questo nuovo sistema, e quali rappresentanti eletti vorranno farlo? Una campagna elettorale, un nuovo codice di condotta, soprattutto per gli assistenti.</p>
      <p sl="fr">Sono circa 10 anni che lo chiedo all’Ufficio e sono deliziato dal vedere che questo fascicolo è finalmente pronto. E’ piuttosto semplice però, dal momento che sappiamo tutti che il pacchetto non costerà uno spicciolo ai contribuenti: si tratterà di permettere agli assistenti di avere uno statuto comunitario, mi riferisco a quelli che lavorano a Bruxelles, e agenti pagatori direttamente sotto il controllo del Parlamento, per quelli che lavorano nei collegi regionali. Dovrebbe esserci un bilancio permanente per questo, perché l’onestà non costa nulla, solo un piccolo sforzo politico.</p>
      <p sl="fr">Sono anche decisamente a favore di nuovi metodi di lavoro, soprattutto per quel che riguarda la questione degli edifici, perché come molti dei miei colleghi, sono sempre sorpreso dopo una gara di appalto di quanto siano elevati i costi di costruzione quando si tratta di opere edili da parte delle istituzioni europee. Se davvero vogliamo risparmiare, forse non è necessario tradurre tutto quel che ho appena detto in maltese, lettone e ungherese, perché tra otto mesi non lo leggerà nessuno, e si risparmierebbero 17 milioni di euro l’anno.</p>
    </intervention>
    <intervention id="3-335" speaker_id="2304" name="Esko Seppänen" is_mep="True" mode="spoken">
      <p sl="fi">a nome del gruppo GUE/NGL. – Signora Presidente, la relazione dell’onorevole Lewandowski presenta una visione accurata della dimensione del bilancio del Parlamento. I Democratici sociali e i Verdi hanno proposto, senza che fosse necessario, emendamenti a favore di un metodo meno controllato di spesa del denaro.</p>
      <p sl="fi">La prospettiva adottata nella relazione sulla “Casa della storia europea” va nella giusta direzione quando il relatore dichiara che non sta al Parlamento finanziare questo progetto, anche se è un’idea dell’attuale Presidente.</p>
      <p sl="fi">La relazione adotta altresì una posizione sul bilancio della Commissione. Si ritiene che il suo costo amministrativo non si estenda a circa 2 000 dipendenti, che figurano assegnati alle sue agenzie nell’ambito di un processo di esternalizzazione. Questa spesa è esclusa dalla somma totale, dalla quale è dedotto il 20 per cento per uso del Parlamento. Il Parlamento non può subappaltare le sue attività nello stesso modo, e deve anche finanziare dal suo stesso bilancio il sostegno per i partiti politici paneuropei.</p>
    </intervention>
    <intervention id="3-336" speaker_id="23873" name="Sergej Kozlík" is_mep="True" mode="spoken">
      <p sl="sk">Sono d’accordo con l’opinione del relatore e della commissione per i bilanci: durante la preparazione del bilancio del Parlamento europeo per il 2009, la priorità dev’essere quella di prendere in considerazione i compiti più impegnativi del Parlamento dopo la ratifica del Trattato di Lisbona.</p>
      <p sl="sk">In particolare, c’è il nuovo ruolo del Parlamento europeo di condividere equamente il processo legislativo con il Consiglio dell’Unione europea. Sebbene la transizione dalla procedura di consultazione alla procedura di codecisione non implicherà necessariamente il raddoppio del carico di lavoro delle commissioni parlamentari, dobbiamo ricordare che l’aumento dei poteri di codecisione sarà senza precedenti, e che il Parlamento avrà la responsabilità di produrre atti legislativi. Le priorità politiche del Parlamento europeo devono pertanto essere finanziate in modo appropriato. Dobbiamo, ovviamente, provare a risparmiare denaro dove possibile ma solo a condizione che il bilancio continui a essere adeguato.</p>
    </intervention>
    <intervention id="3-337" speaker_id="28157" name="Brigitte Douay" is_mep="True" mode="spoken">
      <p sl="fr">Signora Presidente, nella relazione molto dettagliata dell’onorevole Lewandowski, mi ha particolarmente interessato il bilancio del Parlamento per il prossimo anno, che implica conseguenze per la politica di comunicazione della nostra istituzione.</p>
      <p sl="fr">Il miglioramento della comunicazione con i cittadini europei era infatti una delle priorità del Parlamento per il 2009. Affinché si sentano più coinvolti nelle prossime elezioni e per avere il maggiore ricambio possibile, è importante che i deputati del Parlamento europeo siano associati a una campagna d’informazione decentralizzata negli Stati membri.</p>
      <p sl="fr">Auspichiamo altresì che i mezzi di informazione locali saranno ben integrati in questa campagna poiché rivestono un ruolo chiave nella trasmissione delle informazioni. Il bilancio concernente la comunicazione del Parlamento e le azioni pianificate per il 2009 dovrebbero dunque fare in modo di interessare e avere un impatto diretto sui cittadini europei, che spesso avvertono un’eccessiva distanza da parte delle istituzioni europee.</p>
      <p sl="fr">Si noti che, in generale, queste azioni proseguono quelle iniziate e finanziate nel 2008. Ci auguriamo inoltre che siano operativi quanto prima il nuovo centro per i visitatori e la Web-TV, al fine di fornire la migliore informazione sulle attività del Parlamento e migliorare le relazioni tra i cittadini e l’Unione europea.</p>
    </intervention>
    <intervention id="3-338" speaker_id="28618" name="Valdis Dombrovskis" is_mep="True" mode="spoken">
      <p sl="lv">Signora Presidente, onorevoli colleghi, nella preparazione del bilancio 2009 per il Parlamento europeo, la questione del tetto massimo di spesa totale di bilancio e se questo possa superare il 20 per cento della spesa amministrativa totale UE è di nuovo tornata a galla. Vorrei però difendere l’approccio adottato dal relatore, e cioè che il livello di spesa del Parlamento europeo dovrebbe essere basato su requisiti giustificati da un’attenta valutazione. Certo, il 2009 porterà cambiamenti significativi all’attività del Parlamento europeo. Con la ratifica del Trattato di Lisbona, la mole di lavoro legislativo aumenterà in maniera notevole, e il cambiamento nel sistema di retribuzione per i deputati, nonché la campagna pubblicitaria collegata alle elezioni del Parlamento, creeranno costi addizionali.</p>
      <p sl="lv">Tuttavia, concentrandosi sulle principali sfere d’attività, ed esaminando con attenzione le richieste di bilancio, nonché valutando le possibilità di ridistribuzione dei funzionari internamente, prima di creare nuove posizioni permanenti, è possibile mantenere il livello di spesa nel bilancio del Parlamento entro il limite del 20 per cento. Non sono ancora state esaurite tutte le possibilità di ridurre il consumo insensato di carta e di energia all’interno del Parlamento. Sono lieta del sostegno dato l’anno scorso alla proposta di ridurre la circolazione di singoli documenti in versione cartacea, ammesso che una versione cartacea di questi documenti fosse resa disponibile su richiesta, anziché essere distribuita automaticamente a tutti i deputati e i funzionari. L’attuazione di questa proposta rende possibile risparmiare più di tre milioni di fogli di carta l’anno. Lo stesso principio può essere applicato a molti altri tipi di documenti. Per quel che riguarda il bilancio del Parlamento europeo per l’anno prossimo, non si può evitare la questione della spesa negli assistenti dei deputati, e mi rivolgo pertanto al gruppo di lavoro creato dall’Ufficio del Parlamento europeo perché avanzi proposte per rendere il pagamento di questi costi più trasparente e di più facile controllo. Grazie per la vostra attenzione.</p>
    </intervention>
    <intervention id="3-339" speaker_id="28389" name="Zbigniew Krzysztof Kuźmiuk" is_mep="True" mode="spoken">
      <p sl="pl">Signora Presidente, ci sono tre questioni nella discussione su cui vorrei richiamare l’attenzione.</p>
      <p sl="pl">Primo, il livello di inflazione nei singoli paesi dell’UE sta crescendo in maniera decisa, e, come risultato, il livello medio di inflazione nell’UE sarà circa il 4 per cento nel 2008, quindi un indice di spesa del 2 per cento annuo di fatto significa una caduta nelle spese.</p>
      <p sl="pl">Secondo, una conseguenza dell’adozione del Trattato di Lisbona sarà un deciso aumento dei poteri del Parlamento europeo, della procedura di codecisione in tutte le aree, e anche dei poteri dei parlamenti degli Stati membri che provocherà una crescita netta nei costi operativi del Parlamento europeo.</p>
      <p sl="pl">Terzo, e per concludere, il 2009 è l’anno delle elezioni del Parlamento europeo. Finora, il ricambio per queste elezioni è stato eccezionalmente basso, soprattutto nei nuovi Stati membri. E’ quindi necessaria una spesa addizionale per una campagna d’informazione che miri primariamente ai mezzi di comunicazione regionali e locali, attraverso i quali raggiungere in modo efficace l’elettorato.</p>
    </intervention>
    <intervention id="3-340" speaker_id="28220" name="Ingeborg Gräßle" is_mep="True" mode="spoken">
      <p sl="de">Signora Presidente, onorevoli colleghi, vorrei cogliere quest’opportunità per propagandare il sostegno all’emendamento del gruppo del Partito popolare europeo (Democratici cristiani) e dei Democratici europei sull’indennità per i segretari. So che il gruppo dei Verdi/Alleanza libera europea e il gruppo socialista al Parlamento europeo hanno presentato un altro emendamento; il nostro utilizza le stesse parole delle decisioni dell’Ufficio e della Conferenza dei Presidenti, che tutti i segretari di gruppo hanno votato all’unanimità. Non penso sia corretto quello che si sta dicendo sulla commissione di bilanci, cioè che pare ancora una volta non smentire la reputazione di farsi gli affari propri. L’emendamento del gruppo dei Verrts/ALE parla di uno statuto per gli assistenti dei deputati. Questo sarà il risultato se sarà disponibile l’emendamento dell’Ufficio, cioè il risultato dei negoziati con il Consiglio.</p>
      <p sl="de">Anche noi stiamo lottando per avere uno statuto per gli assistenti, ma non sappiamo se arriveremo a ottenerlo, se potremo mai pervenire a un accordo con il Consiglio. Vorrei dunque sottolineare che questo non significa il rifiuto dell’intera proposta del Consiglio. Ritengo sia molto importante che quest’Assemblea proceda col massimo accordo possibile e non si arrovelli senza fine su quei dettagli che non abbiamo la facoltà di definire. Da qui, la mia accorata preghiera a sostenere l’emendamento. Non è stata aggiunta né eliminata una singola parola.</p>
    </intervention>
    <intervention id="3-341" speaker_id="23781" name="Janusz Lewandowski" is_mep="True" mode="spoken" role="relatore">
      <p sl="pl">Signora Presidente, vorrei ringraziare tutti coloro che hanno partecipato alla discussione.</p>
      <p sl="pl">Il problema più frequentemente sollevato in questa discussione, a parte le sfide specifiche del 2009 e la necessità di gestire in maniera ponderata il denaro dei contribuenti europei, è stato indubbiamente quello degli assistenti dei deputati. Voglio evitare che la metodologia di risoluzione di questa problematica divenga un campo di battaglia per gruppi politici rivali, dal momento che tutti i gruppi in quest’Aula sono uniti dalla consapevolezza della necessità di risolvere questo problema in modo da eliminare la tentazione di farsi coinvolgere nella corruzione e nei sospetti che aleggiano riguardo a tale questione, prendendo allo stesso tempo in considerazione l’eterogeneità dei 27 paesi che costituiscono l’Unione europea.</p>
      <p sl="pl">Vorrei tranquillizzare il mio collega Kuźmiuk che la spesa è suscettibile di crescere del 4,8 per cento, dunque, probabilmente, più del livello d’inflazione in Europa. Nello stesso tempo, desidero augurare all’onorevole Gräßle successo nel tentativo di terminare la sua relazione prima di mezzanotte.</p>
    </intervention>
    <intervention id="3-342" speaker_id="1237" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà domani, giovedì 10 aprile 2008.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="3-998" speaker_id="33775" name="Jean-Pierre Audy" is_mep="True" mode="written">
      <p sl="fr">Vorrei innanzi tutto riconoscere l’eccellente lavoro svolto dal mio collega polacco, onorevole Lewandowski, sugli orientamenti di bilancio 2009 delle “altre istituzioni”, vale a dire il Parlamento europeo ma anche il Consiglio, la Corte di giustizia, la Corte dei conti europea, il Comitato economico e sociale e il Comitato delle regioni, il Mediatore europeo e il Garante europeo della protezione dei dati.</p>
      <p sl="fr">Questo documento ripercorre le principali sfide che saranno nell’agenda del Parlamento per il 2009, soprattutto l’entrata in vigore del Trattato di Lisbona. Occorre fare tutto il possibile per garantire che le responsabilità del Parlamento, aumentate in seguito alla ratifica del Trattato di Lisbona, siano prese in considerazione nel bilancio. Tuttavia mi domando se, prima delle procedure di bilancio, non si debba procedere a un audit delle risorse umane assegnate alle attività del Parlamento europeo. I leader politici del Parlamento europeo stano diventando sempre più importanti ed è dunque fondamentale che i deputati dispongano dei mezzi per lavorare in totale autonomia.</p>
      <p sl="fr">Sembra che la mole di risorse attualmente assegnate non sia più adeguata alle vaste responsabilità politiche del Parlamento europeo che ha oggi e avrà in futuro, quando sarà chiamato a rappresentare in maniera opportuna i cittadini europei.</p>
    </intervention>
  </section>
  <section id="creitem31" title="30. Modifica del regolamento finanziario tipo delle agenzie esecutive incaricate della gestione di programmi comunitari – Regolamento finanziario quadro degli organismi di cui all’articolo 185 del regolamento (CE, Euratom) n. 1605/2002 del Consiglio (discussione)">
    <intervention id="3-344" speaker_id="1237" is_mep="True" mode="spoken" role="Presidente">
      <p sl="unknown">L’ordine del giorno reca la votazione su due relazioni dell’onorevole Gräßle:</p>
      <p sl="unknown">1. A6-0068/2008 sul regolamento finanziario tipo delle agenzie esecutive incaricate di alcuni compiti relativi alla gestione di programmi comunitari</p>
      <p sl="unknown">e</p>
      <p sl="unknown">2. A6-0069/2008 sul regolamento finanziario quadro degli organismi di cui all’articolo 185 del regolamento (CE, Euratom) n. 1605/2002 del Consiglio.</p>
    </intervention>
    <intervention id="3-345" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione. − Signora Presidente, la Commissione ringrazia il Parlamento e, in particolare, la relatrice per il suo costruttivo approccio. La Commissione è assolutamente decisa a garantire la piena trasparenza dinanzi all’autorità di bilancio, come richiesto oggi dal Parlamento e in linea con le dichiarazioni comuni del Parlamento europeo e del Consiglio del luglio 2007.</p>
      <p sl="en">In particolare, per quanto riguarda le agenzie decentrate, la Commissione inserirà nel regolamento l’obbligo di comunicare le informazioni accumulate sul numero di personale a contratto, sulle eccedenze operative, sui redditi assegnati, sui trasferimenti e sulle rinunce a crediti.</p>
      <p sl="en">Più trasparenza di informazione sul lavoro delle agenzie, e non solo sulle questioni finanziarie e di bilancio, è una preoccupazione espressa recentemente anche dalla Commissione in una comunicazione al Parlamento e al Consiglio.</p>
      <p sl="en">A questo punto, permettetemi di fare riferimento alla proposta della Commissione di costituire un gruppo interistituzionale che si impegni in una discussione politica sul ruolo e sul posto delle agenzie all’interno dell’autorità europea, sia con il Parlamento che con il Consiglio.</p>
      <p sl="en">La Commissione è convinta che, se adottiamo un approccio coerente verso le agenzie, potremo – tutte e tre le istituzioni – promuovere la trasparenza e l’efficienza di una parte fondamentale dell’architettura dell’Unione europea. Per questo vorrei concludere esprimendo il desiderio che il gruppo di lavoro interistituzionale proposto dalla Commissione inizi presto la sua attività.</p>
    </intervention>
    <intervention id="3-346" speaker_id="28220" name="Ingeborg Gräßle" is_mep="True" mode="spoken" role="relatore">
      <p sl="de">Signora Presidente, onorevoli colleghi, grazie per la possibilità di parlare in quest’Aula perfino a questa tarda ora, e grazie a tutti voi per la vostra comprensione.</p>
      <p sl="de">Ho chiesto l’autorizzazione a intervenire in questa discussione. Parlo a unico beneficio del Commissario, poiché ritengo che sia importante ribadire alla Commissione che consideriamo rilevanti gli emendamenti che abbiamo presentato, riguardo ai quali dovremo votare domani a stragrande maggioranza. Vorrei dirgli che siamo ancora in fase di consultazione, e vorrei rassicurarlo a nome dell’intero Parlamento sul fatto che i nostri emendamenti contribuiranno a portare più ordine nel nostro sistema di agenzie. E’ dunque assolutamente importante per tutti noi, attraverso l’intero spettro politico, che la Commissione li prenda in considerazione. Mi impegno con il Commissario a tale proposito, e controllerò quindi la situazione.</p>
      <p sl="de">E’ anche molto importante per me che egli comprenda perché vogliamo questo. Abbiamo bisogno di più responsabilità nelle agenzie e di maggiore trasparenza, in particolare tra il personale. Questo interessa più direttamente la nostra normativa in materia di bilancio. Il Commissario senza dubbio saprà, altresì, che se i nostri desideri non sono presi in considerazione, potremo sempre trovare un altro modo per esaudirli, dal momento che consideriamo questo fondamentale per la nostra normativa di bilancio.</p>
      <p sl="de">La Commissione aveva originariamente intenzione di presentare una riforma del regolamento finanziario costituita unicamente da modifiche tecniche. Parliamo di legiferare meglio, ma ho notato con grande dispiacere che l’ultima decisione comune sulle agenzie del Consiglio e del Parlamento a luglio non è stata inserita. Il progetto della Commissione è arrivato poco prima, ma sarebbe stato opportuno rivederlo di conseguenza. Secondo me sarebbe stato più corretto che lasciare a noi il compito.</p>
      <p sl="de">Il Parlamento europeo ha introdotto cambiamenti politici che hanno incontrato l’unanimità nell’intero spettro politico. Vogliamo far sì che le operazioni interne, le responsabilità, i trasferimenti di stanziamenti e la responsabilità delle agenzie siano più in linea con le operazioni e la pratica della Direzione generale della Commissione attraverso una dichiarazione di assicurazione. Vogliamo inoltre una migliore visione d’insieme dei costi di personale e finanziari delle agenzie. Vogliamo essere informati in merito a tutti i dipendenti e non solo di quelli nella tabella dell’organico. Si tratta di una necessità assoluta.</p>
      <p sl="de">Vorrei portare un esempio da una recente relazione di un’agenzia decentrata sulla gestione finanziaria nel 2007. Nella tabella dell’organico sono riportate trentanove posti , mentre nelle due pagine precedenti figurano 43 dipendenti con contratto temporaneo e 11 impiegati a contratto figurano . Non c’è corrispondenza, dunque. Si lascia all’immaginazione del lettore se ora ci sono 39 più 11 posti oppure 43 più 11 più 39, oppure se i 39 posti dei 43 dipendenti sono elencati e gli 11 sono aggiunti poi. Semplicemente, non lo sappiamo. Dovrei chiarire la questione, ma non è lavoro da poco far luce sulla stessa questione per tutte le agenzie, e riferirne, e il sistema è più o meno ugualmente caotico in tutte le agenzie.</p>
      <p sl="de">L’agenzia che ho appena citato, l’ENISA, può essere sostituita con qualsiasi altra, e vorrei domandare come mai l’informazione che ci perviene è così piena di incongruenze. Vogliamo anche più informazioni sulle entrate delle agenzie – che, pensando ad Alicante, può assolutamente essere stimabile – e vogliamo sapere cosa sta succedendo a queste entrate. Ringrazio il signor Commissario in anticipo perché accoglie questi emendamenti – dal momento che ha appena annunciato di avere intenzione di farlo.</p>
      <p sl="de">Attualmente, abbiamo 29 agenzie decentrate con 3 914 impiegati secondo la tabella dell’organico per il 2007, con un bilancio di 1,1 miliardi di euro, di cui 559 milioni di euro arrivano dall’UE. Le cinque agenzie esecutive hanno 176 dipendenti. L’ultima comunicazione della Commissione sulle agenzie era molto interessante. L’offerta di un gruppo di lavoro congiunto è molto interessante. Le tre istituzioni devono cominciare a pensare insieme al futuro delle agenzie e al loro settore di attività.</p>
      <p sl="de">In Germania, la questione delle agenzie e della loro crescita è pubblica. La risonanza mediatica è sempre notevole. La stessa reputazione dell’Unione europea è a rischio se non riusciamo a comunicare al mondo esterno che abbiamo effettivamente bisogno di queste agenzie e quale ruolo queste rivestono nell’Unione europea.</p>
      <p sl="de">Saremmo anche lieti se la Commissione potesse dimostrare perché la gestione dei programmi è più efficiente e coerente quando è condotta dalle agenzie anziché dalle Direzioni generali. E’ una richiesta che quelli tra noi che lavorano al bilancio hanno già avanzato in alcune occasioni, ma che tuttora non è stata comprovata con relativi fatti e numeri scritti.</p>
      <p sl="de">Gli emendamenti del Parlamento servono a mantenere una visione d’insieme delle agenzie europee, e la nostra urgente richiesta alla Commissione è quella di fare ordine nel panorama delle agenzie. Come il Commissario dovrebbe sapere, in Parlamento abbiamo piena fiducia nella Commissione riguardo a questo ambito. Sappiamo che questa istituzione è la nostra ultima speranza quando si tratta di mettere ordine e chiarezza e di fornire un quadro completo migliore in tal senso.</p>
      <p sl="de">Vorrei anche ringraziare i miei colleghi, e soprattutto l’onorevole Haug, la relatrice sulle agenzie della commissione per i bilanci, e i due relatori, l’onorevole Mulder e l’onorevole Herczog, della commissione per il controllo dei bilanci, per i loro suggerimenti, che abbiamo preso in considerazione. Ritengo dunque che dobbiamo far avanzare gli emendamenti proposti e voluti dal Parlamento che sono attualmente i più urgenti. Esorto il Commissario ad inserire questi emendamenti nel corrispondente progetto.</p>
    </intervention>
    <intervention id="3-347" speaker_id="28208" name="Nathalie Griesbeck" is_mep="True" mode="spoken">
      <p sl="fr">a nome del gruppo ALDE. – Signora Presidente, onorevoli colleghi, anch’io vorrei innanzi tutto ringraziare la nostra relatrice, l’onorevole Gräßle, per il suo indispensabile lavoro nel quadro di queste relazioni, che rilanciano i progetti di un regolamento finanziario per le agenzie esecutive.</p>
      <p sl="fr">In un momento in cui il Parlamento europeo vede le proprie prerogative decisamente rafforzate nel quadro del Trattato di Lisbona, ritengo sia particolarmente importante ricordare quali sono le competenze della nostra istituzione, ovviamente in qualità di codecisori del bilancio. Questo Parlamento, eletto a suffragio universale diretto dai cittadini dell’UE, dev’essere in grado di fare di più e meglio per controllare l’utilizzo appropriato del bilancio comunitario speso, questa volta dalle agenzie esecutive. Vorrei evidenziare, molto brevemente, quattro punti della relazione che mi sembrano essenziali se il Parlamento vuole essere in grado di rivestire pienamente il proprio ruolo e rendere il più semplice possibile ai cittadini comprendere le nostre istituzioni.</p>
      <p sl="fr">Primo, vorrei sottolineare la necessità di un migliore controllo sull’utilizzo delle entrate assegnate. Il direttore dell’agenzia dovrebbe riferirci ogni trasferimento tra titoli che superi la soglia del 10 per cento.</p>
      <p sl="fr">Secondo, voglio altresì evidenziare l’importanza delle statistiche per la tabella dell’organico, come il nostro collega ha appena citato, sia per il personale temporaneo, che per gli impiegati a contratto, che per gli esperti nazionali distaccati, e così via, affinché l’autorità di bilancio abbia un’immagine precisa dello sviluppo dei bilanci per le risorse umane delle agenzie.</p>
      <p sl="fr">Terzo, penso sia piuttosto naturale che chiediamo di inviare ogni anno al Parlamento europeo un resoconto dello sviluppo dei bilanci delle agenzie, in conformità con le raccomandazioni della Corte dei conti europea.</p>
      <p sl="fr">Quarto e ultimo, le misure della relazione che si occupano dell’armonizzazione delle scadenze per la procedura di discarico dovrebbero conferire al Parlamento un autentico controllo sull’esecuzione appropriata del bilancio.</p>
    </intervention>
    <intervention id="3-348" speaker_id="33775" name="Jean-Pierre Audy" is_mep="True" mode="spoken">
      <p sl="fr">Signora Presidente, vorrei anch’io complimentarmi con l’onorevole Grässle per l’eccellente lavoro svolto, e, ovviamente, con la Commissione per questo sviluppo in merito alle agenzie. Vorrei sottolineare le importantissime disposizioni riguardo all’auditing interno delle nostre agenzie e suggerisco, sulla base dell’osservazione formulata dal mio collega poc’anzi, di lavorare verso il consolidamento, una sorta di sotto-consolidamento dei conti dell’UE per tutte le agenzie, affinché i terzi e soprattutto i deputati abbiano una fotografia dello sviluppo della massa contabile costituita dall’insieme delle agenzie dell’Unione europea.</p>
    </intervention>
    <intervention id="3-349" speaker_id="28389" name="Zbigniew Krzysztof Kuźmiuk" is_mep="True" mode="spoken">
      <p sl="pl">Signora Presidente, nell’intervenire in una discussione sull’emendamento del regolamento finanziario per le agenzie esecutive e i loro uffici, vorrei richiamare l’attenzione su due aspetti.</p>
      <p sl="pl">Primo, bisognerebbe sostenere la proposta della relatrice di rendere obbligatorio per i direttori delle agenzie notificare al Parlamento europeo il trasferimento di fondi dalle attività operative a quelle amministrative nel caso di un importo che superi il 10 per centodel massimale.</p>
      <p sl="pl">Secondo, alla luce del fatto che i costi di funzionamento delle agenzie esecutive sono coperti dai bilanci per i singoli programmi, quasi il dieci per cento di questi costi ha un impatto. La mancata specificazione di questi costi nel caso dell’Agenzia esecutiva per la rete transeuropea di trasporti in particolare ha un certo impatto se collegata al dato relativo a un disavanzo di più di 40 miliardi di euro per i progetti gestiti da questa agenzia.</p>
      <p sl="pl">Per concludere, vorrei congratularmi con l’onorevole Gräßle per due eccellenti relazioni.</p>
    </intervention>
    <intervention id="3-350" speaker_id="1237" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà domani, giovedì.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="3-351" speaker_id="28155" name="Edit Herczog" is_mep="True" mode="written">
      <p sl="hu">Signora Presidente, onorevoli colleghi, lasciatemi riassumere brevemente l’emendamento al regolamento sul regolamento finanziario delle agenzie esecutive cui sono assegnati diversi compiti associati alla gestione dei programmi comunitari.</p>
      <p sl="hu">L’emendamento, in linea con l’articolo 47 del Regolamento, era risultato del lavoro congiunto della commissione associata e della commissione per i bilanci. Ringrazio soprattutto i miei colleghi, nonché l’onorevole Grässle e l’onorevole Mulder per la loro stretta e straordinaria collaborazione.</p>
      <p sl="hu">Abbiamo proposto diversi emendamenti voltia consentire a queste agenzie di funzionare senza difficoltà, di aumentare la responsabilità e di espandere le opportunità per un controllo democratico più stretto dei fondi assegnati a questi organi.</p>
      <p sl="hu">E’ importante sottolineare che:</p>
      <p sl="hu">per quel che riguarda la procedura di discarico per queste agenzie, in futuro è urgentemente necessaria una standardizzazione delle scadenze;</p>
      <p sl="hu">la Corte dei conti europea ha altresì evidenziato che soggetti coinvolti in attività di auditing e controllo non dovrebbero prendere parte a misure di attuazione di bilancio;</p>
      <p sl="hu">tenendo in dovuta considerazione la protezione dei dati personali, alla relazione di gestione di bilancio e finanziaria dell’agenzia in questione dovrebbe essere allegato un elenco dei nomi delle persone che hanno collaborato con le agenzie e della remunerazione ricevuta da questi esperti,</p>
      <p sl="hu">bisogna abilitare il controllo dell’utilizzo di esperti esterni da parte delle agenize.</p>
      <p sl="hu">Grazie per la vostra gentile attenzione.</p>
    </intervention>
  </section>
  <section id="creitem32" title="31. Composizione delle commissioni e delle delegazioni: vedasi processo verbale"/>
  <section id="creitem33" title="32. Ordine del giorno della prossima seduta: vedasi processo verbale"/>
  <section id="creitem34" title="33. Chiusura della seduta"/>
</text>
