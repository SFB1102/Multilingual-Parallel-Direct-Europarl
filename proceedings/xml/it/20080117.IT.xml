<?xml version='1.0' encoding='utf-8'?>
<text id="20080117.IT" lang="it" date="2008-01-17" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Presentazione di documenti: vedasi processo verbale"/>
  <section id="creitem3" title="3. Ruolo delle donne nell’industria (discussione)">
    <intervention id="4-007" speaker_id="4346" is_mep="True" mode="spoken" role="Presidente">
      <p sl="unknown">L'ordine del giorno reca la relazione presentata dall’onorevole Ilda Figueiredo, a nome della commissione per i diritti della donna e l’uguaglianza di genere, sul ruolo delle donne nell’industria [2007/2197(INI) ] (A6-0519/2007).</p>
      <p sl="unknown">La presente relazione riveste grande importanza ed è probabile che abbia un impatto mediatico significativo.</p>
    </intervention>
    <intervention id="4-008" speaker_id="4466" name="Ilda Figueiredo" is_mep="True" mode="spoken">
      <p sl="pt">relatrice . – Desidero iniziare ringraziando i membri e il personale della commissione per i diritti della donna e l’uguaglianza di genere e il relatore per parere della commissione per l’industria, la ricerca e l’energia per il sostegno offerto e i preziosi contributi, dimostrati in particolar modo attraverso le proposte presentate in merito alla presente relazione, che hanno portato alla sua approvazione unanime. Il lavoro in oggetto ha richiesto diversi mesi e comprende un’audizione pubblica con importanti contributi da parte dei membri sia delle commissioni parlamentari che di ospiti esterni, tra cui in particolare organizzazioni sociali.</p>
      <p sl="pt">La presente relazione cerca di mettere in risalto il ruolo delle donne nell’industria. In media, più del 14% delle donne occupate nell’Unione europea lavora in questo settore. In alcuni paesi tale percentuale è superiore al 25%, come in Bulgaria e Repubblica ceca, e in altri è circa il 20%, come in Portogallo, Grecia e Ungheria.</p>
      <p sl="pt">È noto che le donne rappresentano la maggioranza dei lavoratori in alcuni settori industriali, come quello tessile, calzaturiero, dell’abbigliamento, aree dell’industria alimentare, del sughero, del cablaggio, delle apparecchiature elettriche ed elettroniche, mentre la loro partecipazione nei contesti della tecnologia avanzata è limitata. Ciò significa che sono necessari approcci diversi, ma con l’unico obiettivo comune di incentivare le donne che lavorano in tali settori, garantendo pratiche non discriminatorie a livello contrattuale e nell’accesso al lavoro, parità di salari e stipendi, creazione di prospettive di carriera, formazione professionale, buone condizioni di lavoro, una retribuzione migliore e il rispetto della maternità e della paternità in quanto valori sociali fondamentali.</p>
      <p sl="pt">La necessità di garantire posti di lavoro con diritti per le donne che lavorano nell’industria e di continuare ad agevolare il loro accesso a impieghi in questo importante settore produttivo comporta anche la necessità di prestare maggiore attenzione alla situazione in vari segmenti dell’Unione europea, alle sfide che devono affrontare e alle risposte adeguate che è necessario trovare, anche in merito al commercio internazionale e al controllo della situazione delle importazioni di prodotti sensibili, come quelli del settore tessile.</p>
      <p sl="pt">È necessario prestare particolare attenzione alla ristrutturazione e al trasferimento delle multinazionali che influiscono in maniera significativa sui posti di lavoro delle donne aumentandone la disoccupazione, in modo particolare in quelle regioni in cui non esistono possibilità occupazionali alternative. La lotta contro la discriminazione salariale, che esiste ancora oggi e che colpisce le lavoratrici, e in particolar modo le discriminazione indiretta, ci impone di approfondire la questione della creazione di una metodologia di analisi accurata delle mansioni in grado di garantire i diritti in materia di parità di remunerazione tra donne e uomini, che valorizzi le persone e le professioni e al contempo elevi il lavoro al rango di fattore strutturale, al fine di rafforzare la produttività, la competitività e la qualità delle imprese e di migliorare la vita di coloro che lavorano, uomini o donne che siano.</p>
      <p sl="pt">Dobbiamo pertanto incentivare le iniziative che contribuiscono a sviluppare nelle imprese azioni concrete e politiche in materia di risorse umane che promuovono la parità tra donne e uomini. Dobbiamo anche incoraggiare le pratiche di sensibilizzazione e formazione che consentono di promuovere, trasferire e inserire le prassi più riuscite. A tal proposito desidero sottolineare alcuni progetti sviluppati grazie al sostegno del programma EQUAL, che ho avuto modo di sperimentare in prima persona in Portogallo. Tale programma merita la massima attenzione da parte della Commissione europea onde garantirne la continuazione ed espansione.</p>
      <p sl="pt">Come sottolineato nella relazione, l’importanza fondamentale del negoziato e della contrattazione collettiva nella lotta alla discriminazione contro le donne, segnatamente in materia di accesso al lavoro, retribuzione, condizioni di salute e sicurezza sul luogo di lavoro, avanzamento di carriera nonché formazione professionale. Gli Stati membri e la Commissione, tuttavia, hanno una grande responsabilità e un ruolo significativo nella promozione dell’uguaglianza e della lotta contro tutti i tipi di discriminazione, nel garantire occupazione e diritti e nella lotta contro il lavoro precario, che colpisce in modo particolare le donne.</p>
      <p sl="pt">Di conseguenza li esortiamo ad agire definendo norme rigorose per la protezione della salute sul lavoro, che tengano conto della dimensione di genere, in particolare la protezione della maternità, o attraverso un orario di lavoro e un’organizzazione che rispetti la vita familiare, o creando meccanismi di ispezione efficaci che garantiscano il rispetto dei diritti in materia di lavoro e la libertà sindacale, o garantendo un accesso universale a un’adeguata sicurezza sociale pubblica e a servizi sociali a costi abbordabili, in particolar modo asili, nidi d’infanzia e sostegno agli anziani.</p>
    </intervention>
    <intervention id="4-009" speaker_id="photo_generic" name="Meglena Kuneva" is_mep="True" mode="spoken">
      <p sl="en">Membro della Commissione . − Signor Presidente, la Commissione accoglie con favore la proposta di risoluzione sul ruolo della donna nell’industria. Mi congratulo con la relatrice, onorevole Figueiredo, per aver Trattato il problema della condizione e del ruolo della donna in questo settore. Si tratta di un tema complesso per numerose ragioni, una delle quali, come emerge nella relazione, è che le sfide da affrontare per raggiungere l’uguaglianza tra i sessi nell’industria sono ancora più ardue che in altri settori.</p>
      <p sl="en">Nell’industria, i problemi legati alle condizioni di lavoro, al divario nella retribuzione e alla conciliazione della vita professionale con quella privata tendono a essere più pronunciati.</p>
      <p sl="en">È un problema complesso anche perché va al di là della politica in materia di uguaglianza di genere, ricollegandosi alla situazione generale dell’industria in Europa e alle modalità con cui le politiche comunitarie possono sostenere l’industria e i lavoratori (sia uomini che donne) nel difficile contesto della globalizzazione. Come sapete, con l’adozione della tabella di marcia per la parità tra i generi del 2006, l’Unione ha espresso la sua volontà a fare del suo meglio e a impegnarsi al massimo per procedere verso una situazione di effettiva uguaglianza tra donne e uomini.</p>
      <p sl="en">Le sei priorità individuate nella tabella di marcia sono collegate ad azioni volte a migliorare la condizione delle donne nel mercato del lavoro. La prima concerne l’indipendenza economica delle donne e degli uomini; la seconda riguarda la conciliazione della vita privata con quella professionale, la terza la pari rappresentanza nel processo decisionale e la quarta l’eliminazione degli stereotipi. La Commissione è a favore del fatto che la proposta di risoluzione del Parlamento metta in evidenza con precisione questi aspetti. Anche se sono innegabili i progressi fatti nella sfera della parità tra i generi, rimangono tuttavia da affrontare nodi importanti. La Commissione condivide il punto di vista della relatrice secondo il quale dobbiamo rinnovare i nostri sforzi e consolidare i risultati raggiunti.</p>
      <p sl="en">Per quanto concerne la partecipazione della donna nell’industria, due sono le problematiche che andrebbero affrontate. In primo luogo, il fatto che le donne impiegate in questo settore sono ancora molto poche se paragonate a quelle occupate nei servizi. In secondo luogo, il fatto che le donne che lavorano nell’industria tendono a essere inserite in settori tipicamente femminili, che prevedono un grande impiego di manodopera e che sono caratterizzati da precarie condizioni lavorative e da basse retribuzioni. La Commissione sta portando avanti varie politiche per affrontare queste tematiche. Combattere gli stereotipi nell’istruzione non solo farà sì che, nel lungo periodo, più donne altamente qualificate verranno occupate in ambito tecnico e scientifico, ma contribuirà anche a rispondere al bisogno di forza lavoro maschile e femminile di alcuni settori industriali. È altresì importante sostenere le carriere delle donne ingegnere attraverso la cooperazione in rete, programmi di mentoring e misure volte a conciliare vita privata e professionale.</p>
      <p sl="en">Al fine di diversificare i tipi di impiego ricoperti dalla donna nell’industria, è fondamentale fornire tutte le opportunità di formazione e riqualificazione possibili. Il Fondo sociale europeo fornisce un’assistenza fondamentale in questo ambito. È essenziale, inoltre, migliorare l’attuale condizione delle donne occupate nel settore industriale. Esiste ancora, infatti, ad esempio, un divario notevole e ingiustificabile tra uomini e donne, che nell’industria raggiunge il 30%.</p>
      <p sl="en">Per questo motivo, nel luglio del 2007, la Commissione ha adottato una comunicazione per affrontare la questione del divario nella retribuzione tra donne e uomini. In tale documento si esaminano tutte le risorse che devono essere sbloccate al fine di raggiungere questo obiettivo. Il coinvolgimento delle imprese costituisce uno strumento determinante per compiere progressi nelle aree della parità tra uomini e donne sul lavoro, del divario di retribuzione tra i generi, della formazione, della conciliazione tra vita privata e attività lavorativa e dello sviluppo professionale. Oltre alle disposizioni legislative in materia di parità di trattamento, che tutte le imprese hanno l’obbligo di rispettare, è importante che queste ultime vengano incoraggiate ad adottare misure volontarie atte a promuovere la parità, in modo particolare nell’ambito della responsabilità sociale delle imprese.</p>
      <p sl="en">Da ultimo, la Commissione rilancerà a breve una campagna di sensibilizzazione per le imprese riguardo agli stereotipi di genere. La relazione sulla donna nell’industria sottolinea il ruolo fondamentale dell’equilibrio tra vita professionale e vita privata al fine di raggiungere l’effettiva parità tra le donne e gli uomini e la Commissione condivide tale analisi. Questo punto è stato menzionato nel corso dell’adozione da parte del Parlamento della relazione Kauppi nel settembre 2007.</p>
      <p sl="en">Nel 2008, la Commissione riferirà in merito ai progressi fatti verso il raggiungimento degli obiettivi di Barcellona nell’area dei servizi per l’infanzia. Si è conclusa a luglio la seconda fase della consultazione delle parti sociali in merito all’equilibrio tra vita professionale e vita privata. La Commissione condivide l’opinione che questo problema vada affrontato mediante una combinazione di strumenti diversi, tra cui la modifica dell’attuale legislazione comunitaria, affinché si tenga conto meglio delle nuove sfide.</p>
      <p sl="en">Come ho sottolineato, il problema della donna nell’industria riflette anche la situazione generale del settore in Europa. La Commissione continuerà a perseguire tutte le politiche necessarie per far fronte alla globalizzazione, assicurare un futuro per l’industria negli Stati membri e soccorrere i lavoratori di ambo i sessi qualora le imprese per le quali lavorano dovessero subire una ristrutturazione.</p>
      <p sl="en">Le normative europee sull’informazione e la consultazione dei lavoratori, il dialogo sociale e il Fondo sociale europeo sono tutti strumenti finalizzati al raggiungimento di questi obiettivi. Il Fondo europeo di adeguamento alla globalizzazione, varato nel 2007, fornirà assistenza per un importo di 500 milioni di euro l’anno e le sue disposizioni faranno sì in particolare che si tenga conto della parità di genere. La Commissione sta pertanto già operando per rispondere a tutte le sfide individuate nella relazione sul ruolo delle donne nell’industria, adottando misure di vario genere: migliorare la parità, le condizioni di lavoro e il ruolo della donna nell’industria, combattere gli stereotipi, creare condizioni più adeguate per la conciliazione di vita professionale e vita privata e fornire un sostegno generale alle imprese e ai lavoratori nei settori industriali in difficoltà.</p>
      <p sl="en">Desidero concludere con una dichiarazione personale: sono sinceramente a favore di questo modo di affrontare le difficoltà in tale specifico ambito.</p>
    </intervention>
    <intervention id="4-010" speaker_id="4552" name="Den Dover" is_mep="True" mode="spoken">
      <p sl="en">relatore per parere della commissione per l’industria, la ricerca e l’energia . − Signor Presidente, accolgo con grande favore la presente relazione, cui do il mio pieno appoggio. I conservatori britannici la sostengono al pari del gruppo PPE-DE. Se l’Europa deve esercitare un ruolo di guida in un mondo globale estremamente competitivo, spietatamente competitivo, abbiamo bisogno di tutte le risorse disponibili ai più alti livelli possibili.</p>
      <p sl="en">Sebbene non sia concorde sul fatto che vi debbano essere quote che indichino il numero di donne che devono essere presenti ai vari livelli aziendali, e sebbene non sia concorde in particolare sull’impiego di qualsiasi tipo di coercizione al riguardo, quello che realmente auspico è vedere il maggior numero di donne salire ai più alti livelli possibile in base alle loro capacità. Spesso ciò dipende da quello che definiamo “industria” e l’industria sta cambiando. Oggigiorno è tutto molto più flessibile e sono lieto di constatare che le donne stanno facendo la loro parte nelle varie posizioni che occupano nell’industria.</p>
      <p sl="en">Non sono d’accordo sul fatto che vi debba essere una mancanza di capacità o una sottorappresentanza nel settore delle nuove tecnologie, perché le donne hanno il cervello, l’intelligenza e le competenze per far più che sentire il loro valore.</p>
      <p sl="en">In primo luogo, avallerei l’opinione secondo la quale dovremmo sempre tendere, ove possibile, verso la parità di retribuzione. Riguardo alla presente relazione, sono molto lieto di constatare che la relatrice vi ha incluso i punti di vista di gruppi diversi e che abbiamo raggiunto l’unanimità. Avrei voluto vedere dispositivi migliori per le pensioni destinate alle donne, per la trasferibilità delle pensioni da un posto di lavoro a un altro, al fine di assicurare loro pensioni più elevate al termine della loro vita lavorativa, e una maggiore flessibilità in termini di strutture, affinché le donne possano conciliare la vita privata con quella professionale.</p>
      <p sl="en">Ribadisco, sono totalmente a favore di questa relazione. È un passo avanti. Abbiamo bisogno delle donne a tutti i livelli e faccio loro i miei migliori auguri. Do il benvenuto in modo particolare alla nostra nuova signora Commissario, che indubbiamente è una persona molto capace.</p>
    </intervention>
    <intervention id="4-011" speaker_id="23866" name="Edit Bauer" is_mep="True" mode="spoken">
      <p sl="sk">a nome del gruppo PPE-DE . – Desidero ringraziare per il lavoro che è stato svolto riguardo alla presente relazione dall’onorevole Figueiredo. Il testo riporta a grandi linee i problemi che le donne impiegate in vari settori industriali devono affrontare.</p>
      <p sl="sk">Alcuni di tali problemi sembrano perdurare, come ad esempio il divario retributivo tra donne e uomini, la rappresentanza insufficiente delle donne nei consigli d’amministrazione delle imprese o la non appropriata conciliazione della vita lavorativa con quella famigliare. La presente relazione solleva anche le questioni discusse meno di frequente, come la scarsa attenzione prestata alle norme specifiche necessarie per la tutela della donna sul posto di lavoro o ai problemi sociali che insorgono in seguito al trasferimento della produzione in aree con costi produttivi inferiori.</p>
      <p sl="sk">Alcune delle proposte riportate nella relazione interferiscono con il principio di sussidiarietà o definiscono misure che sconfinano nell’ambito di competenza delle parti sociali e nei processi della contrattazione collettiva. Il gruppo PPE-DE non sosterrà tali proposte.</p>
      <p sl="sk">Benché la presente relazione costituisca a grandi linee una sintesi di problemi già abbastanza noti, sottolinea il fatto che i cambiamenti in tali aree sono lenti, come si può evincere, ad esempio, dall’evolversi delle differenze salariali tra donne e uomini. Lo studio indica chiaramente che il punto critico coincide con la nascita dei figli: a partire da quel momento le carriere della donna e dell’uomo prendono direzioni diverse. Più difficile da eliminare sono gli stereotipi radicati e ciò accade persino quando non ci identifichiamo più con essi verbalmente. La relazione evidenzia anche la questione della trasferibilità e della flessibilità dei diritti pensionistici, che sta diventando un problema sempre più sensibile con la progressiva unificazione del mercato del lavoro e con la richiesta di una maggiore mobilità della forza lavoro. Ritengo che questa sia una questione alla quale andrebbe riservata un’attenzione adeguata.</p>
    </intervention>
    <intervention id="4-012" speaker_id="4239" name="Christa Prets" is_mep="True" mode="spoken">
      <p sl="de">a nome del gruppo PSE . – Signor Presidente, signora Commissario, innanzi tutto anch’io desidero ringraziare la relatrice per l’aiuto e la cooperazione dimostrati. Abbiamo sfruttato ogni opportunità per lavorare insieme attraversando le frontiere politiche e desidero esprimere i miei più sentiti ringraziamenti a questo proposito.</p>
      <p sl="de">Desidero iniziare sottolineando che abbiamo già presentato numerose relazioni su questo argomento. La richiesta di pari retribuzione per pari lavoro risale a più di 30 anni fa e non siamo ancora stati in grado di renderla una realtà. Certamente stiamo compiendo piccoli passi avanti e stiamo producendo documenti su documenti, ma la situazione delle donne nell’industria rimane ancora molto indietro rispetto a quella su cui siamo impegnati da tutto questo tempo.</p>
      <p sl="de">Nell’industria manifatturiera, ad esempio, l’85% dei lavoratori dipendenti è costituito da donne, mentre nel settore delle TCI il dato è del 15% e senza dubbio le donne sono molto scarsamente rappresentate nelle industrie dell’alta tecnologia. Ciò non implica che le donne siano meno istruite, significa soltanto che semplicemente non ci sono altre opportunità occupazionali (situazione che si verifica soprattutto nelle zone rurali).</p>
      <p sl="de">Le donne continuano a lavorare nei settori con i salari più bassi e persino in questo caso sussiste una differenziazione tra i lavoratori e le lavoratrici. Esiste ancora disuguaglianza e discriminazione non solo riguardo ai livelli salariali, ma anche alle condizioni di lavoro. Ci rivolgiamo pertanto anche ai sindacati affinché siano più incisivi per prevenire questo genere di discriminazioni salariali quando prendono parte ai negoziati sulle retribuzioni.</p>
      <p sl="de">Il sostegno ai programmi di addestramento e formazione professionale è ancora inesistente oppure è tristemente inadeguato. L’istruzione e la formazione sono necessarie al fine di fornire lavoratrici con prospettive di carriera anche in settori per i quali sono richieste competenze modeste. Ci rivolgiamo anche alle imprese affinché nei loro programmi per la gestione della forza lavoro vengano applicate politiche a favore della donna e della famiglia, il che andrà a vantaggio di tutti: quando tutti si sentono meglio, l’impresa funziona meglio e questo va a vantaggio anche delle donne che vi lavorano.</p>
    </intervention>
    <intervention id="4-013" speaker_id="28314" name="Anneli Jäätteenmäki" is_mep="True" mode="spoken">
      <p sl="fi">a nome del gruppo ALDE . – Signor Presidente, desidero ringraziare la relatrice per la sua eccellente relazione e per i livelli di cooperazione e, in particolare, per aver evidenziato come le donne e gli uomini sono trattati in modo diverso, sebbene difficilmente capiremo mai il perché.</p>
      <p sl="fi">Sono certa che la signora Commissario sia personalmente impegnata in tale questione, ma mentre ascoltavo la sua risposta ufficiale, in cui si afferma che è stata adottata la tabella di marcia e che è stato assunto un impegno in proposito, subito dopo mi sarei naturalmente aspettata di ascoltare un resoconto in merito a ciò che è stato effettivamente fatto. Purtroppo, dobbiamo riconoscere che, nel corso di questo mandato della Commissione, difficilmente è stato intrapreso qualcosa riguardo alle questioni relative alla parità. È deplorevole. Forse non è il genere di questione rilevante grazie alla quale i Commissari, così come altri, possono guadagnare punti; nondimeno, onorevoli colleghi, desidero incoraggiare tutti noi a fare di più, poiché siamo responsabili della condizione della donna in Europa.</p>
      <p sl="fi">Vi riporto un esempio. In Finlandia le donne hanno ottenuto il diritto di voto nel 1905, quando il paese faceva parte di una Russia molto conservatrice. È stato un evento incredibile. Guardando in avanti ora, non credo che per le donne dei diversi Stati membri sarà possibile ricevere la stessa retribuzione nonché lo stesso tipo di trattamento nell’UE, adesso che facciamo parte dell’Unione, anche se l’UE parla tanto di diritti umani ed è progressista. Credo che l’Unione potrebbe dare uno sguardo alle decisioni adottate ai tempi dello zar e prendere decisioni coraggiose in merito alla parità di retribuzione e all’uguaglianza sul posto di lavoro. Lo zar ha avuto il coraggio di dare alle donne il diritto di voto, mentre l’UE non ha il coraggio di fare nulla per portare la parità di retribuzione negli Stati membri dell’Unione.</p>
    </intervention>
    <intervention id="4-014" speaker_id="28374" name="Wiesław Stefan Kuc" is_mep="True" mode="spoken">
      <p sl="pl">a nome del gruppo UEN . – Signor Presidente, ho ricordi molto nitidi degli anni cinquanta in Polonia, quando era usuale vedere enormi cartelloni con le foto di ragazze sorridenti alla guida di un trattore. Queste ragazze appartenevano alla così detta organizzazione dei servizi polacchi. Le abbiamo viste portare sulle spalle vanghe e picconi e sfilare allegramente all’uscita dal lavoro. C’erano anche donne impegnate al telaio e al tornio. I tempi sono cambiati. Ora vediamo le donne lavorare in uffici di progettazione, al computer o su nuove linee di produzione per apparecchiature elettroniche, telefoni cellulari e televisori. Vediamo anche i volti stanchi di donne che corrono a casa dopo molte ore di duro lavoro per svolgere altri compiti quotidiani. Sono queste le immagini che mi sono venute in mente mentre leggevo la relazione dell’onorevole Figueiredo sul ruolo delle donne nell’industria.</p>
      <p sl="pl">Ormai sono molti anni che si compiono sforzi a tutela delle donne, per ridurre il loro carico di lavoro e trattarle allo stesso modo degli uomini. Purtroppo, le differenze persistono ancora oggi. L’elenco delle aspettative è molto appropriato, sebbene forse incompleto. Le differenze permangono ancora nel modo in cui le donne e gli uomini sono trattati sul posto di lavoro, sia per quel che riguarda la retribuzione e lo sviluppo di carriera che la valutazione del loro lavoro e delle loro qualifiche. Il fatto più triste di tutto ciò è che non è stata dimostrata la possibilità di creare le condizioni necessarie affinché le donne possano realizzare le loro speranze e aspirazioni, così che possano avere la certezza di un posto di lavoro stabile e di opportunità per lo sviluppo di carriera.</p>
    </intervention>
    <intervention id="4-015" speaker_id="28409" name="Raül Romeva i Rueda" is_mep="True" mode="spoken">
      <p sl="es">a nome del gruppo Verts/ALE . – Signor Presidente, il ruolo delle donne nell’industria è chiaramente condizionato (è già stato affermato, ma desidero ricordarlo), come in molti altri casi, da diversi stereotipi, alcuni dei quali sono palesemente perniciosi.</p>
      <p sl="es">Dobbiamo compiere progressi per superare tali stereotipi e questa è precisamente la ragione per cui considero la relazione Figueiredo un concetto fondamentale e importante ed è anche per questo motivo che riceverà l’appoggio del nostro gruppo.</p>
      <p sl="es">Sono molti gli elementi che giustificano il testo in oggetto e la presentazione di una serie di proposte e siamo fiduciosi che verranno accolte con favore non solo dalle istituzioni comunitarie, ma anche dalle stesse imprese, che, dopo tutto, le devono adottare e attuare.</p>
      <p sl="es">Uno di tali elementi è che nell’Unione europea in media solo il 14% delle donne è impiegato nell’industria. Si deve però tenere presente che il 21% di tale percentuale è costituito da donne occupate a tempo parziale e che senza dubbio le donne rappresentano il 65% dei lavoratori a tempo parziale nel settore industriale. Questo è a mio avviso uno degli aspetti chiave e nel presente dibattito non si tratta affatto di una questione di minore rilevanza.</p>
      <p sl="es">Il secondo elemento è il fatto che siano proprio le donne a trovarsi in condizioni lavorative precarie, a lavorare a tempo parziale, ad avere un impiego temporaneo e atipico, a essere più di frequente colpite da discriminazioni salariali o, quando desiderano usufruire del congedo di maternità, ad avere minori possibilità di formazione di base, professionale e permanente.</p>
      <p sl="es">Tra le proposte della presente relazione, pertanto, vi è quella per l’adozione di misure urgenti per un’applicazione completa ed effettiva della direttiva 75/117/CEE sul principio della parità delle retribuzioni tra i lavoratori di sesso maschile e quelli di sesso femminile come mezzo per lottare contro le discriminazioni salariali, cosa che chiediamo ormai da qualche tempo e che speriamo di vedere attuata quanto prima.</p>
      <p sl="es">In secondo luogo, desideriamo che vengano incentivate iniziative, azioni concrete e politiche per le risorse umane al fine di promuovere la parità. Vogliamo che gli Stati membri e la Commissione concedano maggiori e migliori agevolazioni fiscali alle imprese riguardo al rispetto dei codici di condotta e dei criteri di responsabilità sociale delle imprese nel loro lavoro quotidiano. Desideriamo vedere migliori condizioni di lavoro, riservando attenzione all’orario di lavoro e al congedo di maternità e paternità (in questo caso le responsabilità sono ripartite su entrambe le parti dalla coppia o dalla famiglia), garantendo di conseguenza ai lavoratori e alle lavoratrici l’opportunità di tornare nuovamente al loro posto di lavoro dopo tale periodo. È necessario prestare attenzione anche alla conciliazione di vita professionale e vita familiare. Affinché tutto ciò diventi una realtà, di conseguenza, la presente relazione chiede che tali diritti siano sanciti nella normativa in tutta l’Unione europea.</p>
      <p sl="es">Infine, mi permetto di non essere d’accordo con l’onorevole Dover in merito alla questione delle quote. Per alcuni di noi, sia uomini che donne, costituiscono uno strumento indispensabile e pertanto crediamo che sia necessario sottolineare quanto sia importante che l’Unione europea segua l’esempio norvegese nell’attuazione di misure volte a portare ad almeno il 40% la quota delle donne presenti nei consigli d’amministrazione delle imprese pubbliche e di imporre per legge una quota del 40% di rappresentanza femminile nei consigli d’amministrazione delle imprese private.</p>
      <p sl="es">È evidente che questa non è la soluzione, ma ribadisco che si tratta di un percorso e di uno strumento che si sta dimostrando valido sotto altri aspetti e che desideriamo vedere attuata anche all’interno dell’Unione europea.</p>
    </intervention>
    <intervention id="4-016" speaker_id="28336" name="Věra Flasarová" is_mep="True" mode="spoken">
      <p sl="cs">a nome del gruppo GUE/NGL . Signor Presidente, signora Commissario, onorevoli colleghi, come sempre la mia collega in commissione, Ilda Figueiredo, ha compiuto un lavoro eccellente. Ha documentato realtà che io stessa considero di fondamentale importanza, in particolar modo il fatto che le lavoratrici costituiscono la quota dominante degli occupati nell’industria di trasformazione, in cui la maggior parte delle mansioni è manuale e mal retribuita e richiede minori qualifiche. Lo stereotipo che si tratti di un lavoro ausiliario molto impegnativo per la donna è ben illustrato nella presente relazione. Ho avuto la possibilità di visitare vari impianti di produzione dell’industria alimentare in diversi paesi. Nonostante la loro diversità geografica, tali impianti sono molto simili: gli uomini occupano posti dirigenziali, mentre le donne svolgono il lavoro non qualificato sulle linee di produzione, sono scarsamente retribuite, devono lavorare meccanicamente a un ritmo molto sostenuto, senza alcuna prospettiva di crescita professionale e in condizioni sfavorevoli. Questo è senza dubbio sbagliato.</p>
      <p sl="cs">Deve essere compiuta ancora molta strada per porre fine alla disuguaglianza di genere. Ci dobbiamo rendere conto che questo ambito non è ancora sufficientemente coperto dalle statistiche e che la questione della parità è un fenomeno statistico relativamente nuovo. Nel mondo reale, gli svantaggi vissuti dalle donne nell’industria, paragonati con quelli vissuti dagli uomini, sono ancora più evidenti. È necessario, tuttavia, concentrarsi sulle questioni che la relatrice ha giustamente identificato come priorità: gli svantaggi affrontati dalle donne in termini di retribuzione e il fatto che vi siano ancora poche donne negli ambiti tecnici che sono, se paragonati alla significativa industria di trasformazione, meglio retribuiti e più esigenti dal punto di vista tecnologico. Le donne devono essere in grado di ottenere l’accesso all’istruzione superiore; le qualifiche professionali qui sono importanti. Deve essere offerta loro anche la possibilità di rientrare nel mercato del lavoro dopo un congedo di maternità, ma anche di proseguire gli studi. Questo diritto naturalmente si applica anche agli uomini che si occupano dei figli.</p>
      <p sl="cs">Alcune regioni dell’Unione europea, in particolar modo quelle orientali, stanno subendo cambiamenti nella struttura delle loro industrie. Tali cambiamenti comportano una maggiore mobilità e riconversione professionale della forza lavoro. Conosco queste tendenze per esperienza personale, perché vengo dalla zona della Repubblica ceca che è stata industrializzata, e sono consapevole del loro impatto, in particolar modo sulle donne che lavorano.</p>
      <p sl="cs">Un altro problema correlato è il trasferimento delle fabbriche in paesi al di fuori dell’Unione europea, in cui la forza lavoro è meno costosa. L’occupazione femminile è anche minacciata dall’afflusso di beni a basso costo provenienti dall’Asia, ma anche da altri paesi che producono elevate quantità di beni di consumo per i mercati esteri, piuttosto che per il loro mercato interno, che non ha potere d’acquisto. Tutti questi fattori hanno un’influenza notevole sull’occupazione femminile nell’industria e le loro conseguenze negative dovrebbero essere gradualmente attenuate.</p>
    </intervention>
    <intervention id="4-017" speaker_id="28334" name="Urszula Krupa" is_mep="True" mode="spoken">
      <p sl="pl">a nome del gruppo IND/DEM . – Signor Presidente, le statistiche ci dicono che nell’Unione europea, in ciascuna fascia d’età, si registrano più uomini occupati che donne. Ciò può essere dovuto a scelte personali o alla tradizione, ma è spesso il risultato di discriminazioni sul posto di lavoro. In media, inoltre, le donne percepiscono meno degli uomini in ciascuno Stato membro dell’Unione europea. È pertanto importante ricorrere a strumenti legislativi e di regolamentazione al fine di ricordare agli imprenditori e ai datori di lavoro il loro dovere di rispettare appieno il principio di parità di trattamento e non solo per quanto riguarda la retribuzione.</p>
      <p sl="pl">La questione della partecipazione squilibrata delle donne nell’industria dovrebbe essere affrontata in modo razionale, perché i settori industriali definiti come “femminili” possono implicare uno sforzo fisico e mentale minore. Si può consigliare alle donne di prenderli in considerazione, ma ciò non deve implicare una retribuzione inferiore. È difficile immaginare più uomini che donne occupati nel settore del ricamo e più donne che uomini impiegate nell’industria di fusione. Nell’industria del ricamo alla quale ho fatto riferimento come esempio, inoltre, le retribuzioni potrebbero forse persino essere più elevate di quelle dell’industria alimentare, per via della componente artistica.</p>
      <p sl="pl">È importante garantire parità di retribuzione tra donne e uomini in tutti i diversi settori ed eliminare dal posto di lavoro lo sfruttamento e le altre prassi e condizioni inique. Dovrebbero essere promosse le opportunità di lavoro a tempo parziale, in modo particolare per le donne, insieme a diversi tipi di flessibilità, che facilitino la conversione professionale e l’apprendimento.</p>
      <p sl="pl">Nei miei interventi e negli emendamenti che ho presentato ho proposto più di una volta non solo di garantire il ritorno al proprio posto di lavoro dopo un congedo parentale o di maternità, ma anche che tali congedi fossero classificati come ore lavorative e che la relativa prestazione in denaro venisse corrisposta a tempo debito. Ciò eviterebbe pensioni di vecchiaia basse e aiuterebbe a ridurre la disoccupazione, ma soprattutto garantirebbe un’educazione e uno sviluppo adeguati dei figli, che costituiscono il futuro di ciascuna famiglia e di ciascuna nazione e il futuro dell’Unione europea.</p>
    </intervention>
    <intervention id="4-018" speaker_id="28211" name="Lydia Schenardi" is_mep="True" mode="spoken">
      <p sl="fr">Signor Presidente, leggendo questa relazione verrebbe da dire: “All’ovest niente di nuovo”, in altre parole, tutto come sempre.</p>
      <p sl="fr">Il panorama è sempre lo stesso: il persistere di stereotipi nella scelta dell’orientamento formativo e professionale, l’eccessiva presenza femminile in alcuni settori, come quello tessile, la disparità di retribuzioni, condizioni lavorative e prospettive di carriera, nonché sempre le medesime raccomandazioni: favorire l’uguaglianza tra le donne e gli uomini in ambito professionale in quanto a retribuzione e presenza in seno ai consigli d’amministrazione delle imprese o ancora sviluppare le strutture di accoglienza dei bambini e la flessibilità del lavoro.</p>
      <p sl="fr">Molto bene, ma poi? Concretamente, quali cambiamenti porterà questa ennesima relazione sui diritti delle donne, che siano impiegate o meno nel settore industriale? Nonostante le politiche coercitive basate sulla cosiddetta politica delle azioni positive, formulazione ingannevole del resto, dato che in realtà di tratta di quote obbligatorie, il modo di pensare legato al genere si evolve con difficoltà.</p>
      <p sl="fr">Non è imponendo schemi, a volte contro natura, in nome dei principi di uguaglianza e di non discriminazione, che le donne troveranno più naturalmente il loro posto nelle imprese, a prescindere da quali siano. Le donne non hanno una mancanza di capacità tale, da dover essere sistematicamente imposte per poter essere accettate. Le misure di incoraggiamento non devono essere misure di coercizione.</p>
      <p sl="fr">Nell’applicare la Carta dei diritti fondamentali, non va neppure dimenticato che deve anche essere lasciata all’imprenditore la libertà di assumere chi preferisce, nella misura in cui tutti i lavoratori dipendenti vengono trattati allo stesso modo, indipendentemente dal sesso.</p>
    </intervention>
    <intervention id="4-019" speaker_id="28173" name="Zita Pleštinská" is_mep="True" mode="spoken">
      <p sl="sk">Una maggiore concentrazione di industrie tessili e dell’abbigliamento dalle quali dipende l’occupazione femminile è tipica in alcune regioni europee, tra le quali rientra la regione di Prešov nella parte nordorientale della Slovacchia.</p>
      <p sl="sk">Se vogliamo tutelare le opportunità di lavoro per le donne, in modo particolare in queste regioni svantaggiate, in cui le industrie tessili e dell’abbigliamento hanno una loro tradizione, dobbiamo sostenere tali industrie, in quanto settore industriale produttivo, attraverso misure adeguate: la creazione di nuovi programmi mirati, ad esempio, alla presentazione e pubblicità di nuovi prodotti a fiere specializzate e internazionali; una più ampia applicazione dell’agenda di ricerca strategica della piattaforma tecnologica europea e la necessità di introdurre tecnologie innovative e nuovi modelli d’impresa sono, a mio avviso, un contributo al futuro delle industrie tessili e dell’abbigliamento.</p>
      <p sl="sk">Sabbiamo tutti che, nonostante un aumento del numero di donne impegnate in studi tecnici e scientifici, gli ostacoli che esse incontrano sul posto di lavoro le spingono all’abbandono delle carriere scientifiche nell’industria. Data l’importanza di mantenere certi requisiti di istruzione e conoscenza, le professioni scientifiche richiedono continuità. In alcune istituzioni scientifiche non è attuata alcuna misura che consenta alle donne di lavorare a casa durante una parte dell’orario di lavoro, a meno che esse non debbano assolutamente trovarsi sul posto di lavoro. La mentalità che circonda lo straordinario può costituire una delle barriere specifiche. Questi sono i motivi per cui stiamo registrando una rappresentanza femminile inferiore alla media nei settori dell’alta tecnologia.</p>
      <p sl="sk">La responsabilità principale resta agli Stati membri. Desideriamo pertanto chiedere alle istituzioni nazionali competenti di elaborare e introdurre politiche mirate alla conciliazione di vita lavorativa e vita familiare, ad agevolare una maggiore flessibilità in termini di orario di lavoro e a migliorare l’approccio generale ai servizi di custodia di bambini. È importante anche incoraggiare i datori di lavoro (in modo particolare delle piccole e medie imprese) a mettere in pratica tali politiche e procedure attraverso misure tecniche efficaci e, se possibile, anche attraverso il sostegno finanziario.</p>
      <p sl="sk">In conclusione, desidero ringraziare la relatrice, l’onorevole Ilda Figueiredo, per il lavoro svolto e la nostra relatrice ombra, l’onorevole Edit Bauer, grazie a cui siamo stati in grado di arricchire la relazione con i nostri pareri. Apprezzo enormemente anche l’opinione del mio collega onorevole Dover della commissione ITRE.</p>
      <p sl="sk">Signor Presidente, in conclusione, desidero sollevare una questione tecnica. Fa molto freddo in quest’Aula durante i dibattiti, compreso quello di oggi. Il freddo di quest’Aula non crea un buon ambiente di lavoro per i compiti che siamo chiamati a svolgere in quanto deputati e comporta serie conseguenze per la nostra salute. Desidero chiederle di provvedere affinché la situazione venga migliorata.</p>
    </intervention>
    <intervention id="4-020" speaker_id="23805" name="Zita Gurmai" is_mep="True" mode="spoken">
      <p sl="hu">Signor Presidente, signora Commissario, onorevoli colleghi, le nostre politiche per lo sviluppo industriale e per i settori manifatturieri possono aiutare l’economia europea a diventare leader in competitività, conoscenza e sostenibilità, in linea con gli obiettivi di Lisbona.</p>
      <p sl="hu">Lisbona significa crescita dei tassi di occupazione, aumento sensibile nell’occupazione femminile, richiesta di misure per garantire condizioni adeguate per le donne sui posti di lavoro e sostegno massiccio per le pari opportunità, oltre che per il ruolo concreto della donna nell’economia.</p>
      <p sl="hu">In ciascun ambito industriale, le pari opportunità devono fondarsi su: occupazione, retribuzione, promozione, offerta di istruzione e formazione professionale, disponibilità e controllo di diverse forme di lavoro flessibile e conciliazione di vita lavorativa e vita privata.</p>
      <p sl="hu">In generale, alle donne occupate nell’industria devono essere fornite condizioni lavorative dignitose e un’adeguata rappresentanza nelle organizzazioni il cui compito è la tutela degli interessi della donna. Tali aree non costituiscono un’eccezione nel rispetto dei requisiti per garantire la parità di genere, dato che anche in questi casi si devono applicare con coerenza i principi e le prassi per l’integrazione della dimensione di genere.</p>
      <p sl="hu">È importante disporre delle giuste informazioni sulle effettive relazioni di lavoro nei numerosi, e sostanzialmente diversi, settori industriali e le differenze tra i settori stessi. È necessaria un’ampia gamma di informazioni statistiche per dare forma ed elaborare strategie e proposte concrete. Da innumerevoli progetti internazionali di ricerca sulla gestione è emerso che le particolari qualità direzionali delle donne possono apportare un contributo rilevante al successo dell’attività imprenditoriale. L’Europa non può perdere questa opportunità. Grazie.</p>
    </intervention>
    <intervention id="4-021" speaker_id="28127" name="Lena Ek" is_mep="True" mode="spoken">
      <p sl="en">Signor Presidente, mi congratulo con la relatrice e con coloro che, per la presente relazione, hanno lavorato in modo eccellente alla compilazione delle statistiche aggiornate e dell’attuale condizione della donna nel settore industriale europeo. Eppure non si può evitare di rimanere delusi, poiché è dagli anni cinquanta che si producono documenti come questo, ma i cambiamenti sono ancora minimi. Questo vale per le donne impiegate nell’industria, per la situazione e l’assistenza sanitaria per le donne, le opportunità di carriera, di apprendimento e di miglioramento delle competenze, per non parlare del problema di conciliare famiglia e lavoro.</p>
      <p sl="en">Desidero pertanto dedicare metà del tempo a mia disposizione per rivolgere alla Commissione alcune domande. Innanzi tutto, trovo terribile che, a distanza di decenni, la nostra situazione statistica sia ancora così negativa. Poiché si tratta di statistiche europee, la Commissione può concretamente adoperarsi per un miglioramento ed è per questo che imputo principalmente a essa la responsabilità di questa situazione.</p>
      <p sl="en">Quando 25 anni fa ero docente universitario, ho insegnato ai miei studenti le leggi sulla parità di retribuzione, all’epoca approvate da Bruxelles e dagli Stati membri europei. Le cause della Corte (Danfoss I e II) risalgono a più di 25 anni fa. Non è forse tempo di una nuova regolamentazione un po’ più incisiva? Anche questo è responsabilità della Commissione.</p>
      <p sl="en">Auspico anche che venga condotta una valutazione intermedia dello stato di salute della tabella di marcia per la parità di genere, che contiene tante belle parole, ma finora nessuna normativa imminente.</p>
      <p sl="en">Quarto, il Vertice di primavera funzionerà con la risoluzione su Lisbona. Questi temi andrebbero menzionati a marzo. E quinto, quando la Commissione, e il Parlamento, organizzano seminari con gruppi ad alto livello, dovremmo applicare le stesse regole che la Norvegia già applica per i consigli d’amministrazione delle imprese pubbliche, ad esempio la proporzione 40:60.</p>
    </intervention>
    <intervention id="4-022" speaker_id="39022" name="Ewa Tomaszewska" is_mep="True" mode="spoken">
      <p sl="pl">Signor Presidente, il ruolo delle donne nell’economia è destinato a crescere già solo a causa dei problemi demografici. Vale pertanto la pena di prendere in considerazione tale questione con attenzione.</p>
      <p sl="pl">In quanto polacca, donna e fisico per formazione, posso affermare che nel mio paese il livello medio di istruzione delle donne è più alto rispetto a quello degli uomini. Le donne sono anche più coinvolte in attività imprenditoriali nel settore delle PMI. Nel mondo scientifico non ho riscontrato alcuna discriminazione basata sul genere. Le donne tuttavia guadagnano tra il 15% e il 20% in meno rispetto agli uomini e nelle imprese il loro coinvolgimento a livello dirigenziale è decisamente inferiore rispetto a quello maschile. Più donne che uomini, inoltre, hanno un impiego precario. Il risultato di conseguenza è che, sebbene la formazione professionale e i diversi modi per migliorare le proprie qualifiche siano importanti, essi non sono sufficienti a ridurre le discriminazioni.</p>
      <p sl="pl">La povertà femminile è imputabile non solo alle retribuzioni basse, ma anche all’organizzazione del regime pensionistico. A seguito della riforma di tale regime in Polonia, è stata introdotta una disposizione in base alla quale i contributi pensionistici per i soggetti che usufruiscono del congedo parentale o di maternità vengono finanziati dal bilancio dello Stato. Ciò costituisce un sostegno notevole per le donne, dato che i regimi pensionistici tendono a penalizzarle sensibilmente a causa della maternità. La relazione ha evidenziato la necessità di affrontare tale aspetto.</p>
      <p sl="pl">Attribuisco grande importanza anche alla considerazione delle questioni legate alla salute e alla sicurezza da uno specifico punto di vista basato sul genere, in modo particolare per quel che concerne il gravare le donne di mansioni che sono causa di disturbi muscolo-scheletrici. Anche questi aspetti sono stati affrontati nella presente relazione.</p>
    </intervention>
    <intervention id="4-023" speaker_id="28119" name="Kathy Sinnott" is_mep="True" mode="spoken">
      <p sl="en">Signor Presidente, nel 1996, nella mia circoscrizione, un’azienda di biancheria intima ha chiuso la fabbrica, lasciando a casa 160 persone di mezza età, quasi tutte donne, con poche se non nessuna competenza fuori da quella fabbrica. Solo 100 di queste donne sono riuscite a trovare un altro impiego. Dopo 30 anni di servizio in quello stabilimento, le donne che hanno trovato lavoro hanno dovuto ricominciare con il minimo salariale, perché non era stato offerto loro alcun tipo di formazione continua e la loro esperienza lavorativa precedente non veniva riconosciuta. Questa fabbrica si è spostata in un’area dell’UE economicamente più vantaggiosa e successivamente in Asia.</p>
      <p sl="en">Le imprese continueranno a trasferirsi dove la forza lavoro è meno costosa e noi abbiamo il dovere di proteggere le donne, in modo particolare in settori come quello tessile, offrendo loro formazione continua e la possibilità di migliorare le competenze.</p>
      <p sl="en">Anch’io desidero accennare brevemente ai tirocini: in Irlanda solo il 5% delle donne è in apprendistato e questo costituisce un doppio problema. Le donne vengono incoraggiate alla professione di idraulico o di falegname? Non esiste anche il problema che oggi, in molti settori, l’apprendistato è scomparso?</p>
      <p sl="en">L’apprendistato era di per sé un ottimo canale per trasmettere informazioni e competenze e per farsi riconoscere la professionalità acquisita. Con la scomparsa dell’apprendistato stiamo negando a molte persone, sia uomini che donne, la possibilità di trasmettere competenze e di vedersi riconoscere la propria professionalità.</p>
    </intervention>
    <intervention id="4-024" speaker_id="23894" name="Anna Záborská" is_mep="True" mode="spoken">
      <p sl="sk">Desidero evidenziare tre punti chiave in merito al tema in questione.</p>
      <p sl="sk">I datori di lavoro devono imparare a non collocare le donne in posti di lavoro non idonei o in cui le loro capacità non sono valorizzate a sufficienza. Le istituzioni dell’Unione europea devono vigilare su quegli enti che stanno ricevendo il loro sostegno per assicurarsi che rispettino l’acquis communautaire . Sebbene esistano diversi punti di vista in proposito, la società deve rispettare il fatto che le donne e gli uomini sono diversi, ma allo stesso tempo complementari l’uno all’altra. È il principio base della vita e deve essere anche il principio base della politica per le pari opportunità per le donne e gli uomini.</p>
      <p sl="sk">La diversità e la compatibilità nel mercato del lavoro e nella società sono fondamentali. La relazione dell’onorevole Figueiredo delinea la nostra responsabilità nell’attuazione della strategia di Lisbona nell’“inverno demografico” dell’Europa. La relazione sottolinea correttamente i rischi per la salute e i vari tipi di malattie professionali che possono essere diversi nelle donne e negli uomini.</p>
      <p sl="sk">Sostengo appieno la relatrice nella sua richiesta di un’analisi completa delle situazioni esistenti e delle loro conseguenze. Tale analisi dovrà contenere anche lo specifico impatto sulla maternità. Nulla può giustificare, ai fini di una carriera futura, che le madri potenziali siano esposte a rischi per la salute che possono avere un effetto negativo sulla maternità. Del pari, è responsabilità del settore industriale non penalizzare le donne qualora desiderino avere figli e rendere possibile il loro ritorno, dopo un congedo di maternità, alla mansione che esse occupavano prima di tale congedo.</p>
    </intervention>
    <intervention id="4-025" speaker_id="28310" name="Edite Estrela" is_mep="True" mode="spoken">
      <p sl="pt">Signor Presidente, nella piattaforma d’azione di Pechino si afferma che, senza la partecipazione attiva delle donne e l’inserimento della prospettiva femminile a tutti i livelli decisionali, non possono essere raggiunti gli obiettivi di uguaglianza, sviluppo e pace. Per conseguire gli obiettivi della strategia di Lisbona, inoltre, è necessario rafforzare la partecipazione delle donne nel mercato del lavoro. Dato che le donne rappresentano il 59% dei laureati, risulta difficile comprendere perché la maggioranza dei nuovi posti di lavoro per le donne sia costituita da occupazioni a tempo parziale, a volte temporanee e precarie, scarsamente retribuite e con poche prospettive di avanzamento di carriera.</p>
      <p sl="pt">La relazione presentata dall’onorevole Figueiredo, con la quale mi congratulo, contiene due proposte che mi sento in dovere di evidenziare: la prima è la promozione dell’imprenditoria femminile. Dato che il 61% delle donne tiene conto della situazione familiare quando prende in considerazione la possibilità di costituire un'impresa, contro solo il 49% degli uomini, si rendono necessarie misure per aiutare a conciliare la vita professionale con quella privata e familiare.</p>
      <p sl="pt">La seconda proposta concerne i lunghi orari di lavoro. Per la Commissione è fondamentale condurre uno studio sulle conseguenze negative delle ore di lavoro prolungate, in particolar modo le conseguenze a livello familiare, personale e sociale, come il fatto che i figli vengono lasciati soli per molte ore, il che spesso porta a insuccessi scolastici e criminalità. Gli Stati membri dovrebbero anche essere esortati a migliorare il controllo delle imprese che obbligano i loro dipendenti a lavorare oltre l’orario di lavoro stabilito per legge e a un inasprimento delle sanzioni.</p>
    </intervention>
    <intervention id="4-026" speaker_id="38608" name="Petya Stavreva" is_mep="True" mode="spoken">
      <p sl="bg">Signora Commissario, signor Presidente, onorevoli colleghi, la pari partecipazione di donne e uomini nel mercato del lavoro costituisce una precondizione per una crescita economica sostenibile e per uno sviluppo sociale armonioso.</p>
      <p sl="bg">Nel corso dei decenni passati, l’Europa ha compiuto progressi notevoli nella promozione dell’uguaglianza di genere. La relazione sul ruolo delle donne nell’industria riassume alcuni di tali risultati, insistendo su una più rigida applicazione del principio di uguaglianza.</p>
      <p sl="bg">Tuttavia si può purtroppo notare che, nonostante l’esistenza di uno specifico quadro giuridico, diverse direttive e risoluzioni europee non sono ancora state attuate adeguatamente. Il ruolo delle donne nell’industria deve basarsi sui principi di parità di retribuzione ed equa partecipazione ai processi decisionali.</p>
      <p sl="bg">La situazione in cui si trova il mercato del lavoro negli Stati membri dimostra che le donne non sono rappresentate con coerenza nei diversi settori. Costituiscono un’elevata percentuale degli occupati nei settori dei servizi, ma, ad esempio, sono sottorappresentate nell’ambito dell’alta tecnologia.</p>
      <p sl="bg">La promozione di posti di lavoro dignitosi è parte integrante dei valori dell’Unione europea e gli Stati membri hanno l’obbligo di adottare misure efficaci per assicurare il rispetto delle norme e per garantire posti di lavoro decorosi nei vari settori dell’industria.</p>
      <p sl="bg">Sono convinta che tutti noi ci troviamo di fronte alla difficile sfida dell’applicazione di una serie di politiche mirate alla conciliazione della vita lavorativa con quella personale e familiare. I cittadini europei, sia donne che uomini, meritano di poter godere di pari opportunità e devono essere uguali non solo sulla carta ma anche nella realtà. Vi ringrazio.</p>
    </intervention>
    <intervention id="4-027" speaker_id="28153" name="Britta Thomsen" is_mep="True" mode="spoken">
      <p sl="da">Signor Presidente, desidero ringraziare di cuore la relatrice per questa preziosa relazione, incentrata sulla crescente disuguaglianza di genere nel mercato del lavoro in un momento in cui tutti ci stiamo promettendo l’un l’altro di lottare contro la discriminazione salariale e di lavorare per raggiungere un’effettiva parità di genere. Attualmente, nell’industria, le donne occupano i posti di lavoro meno qualificati e remunerati e vi è il rischio che la loro situazione si deteriori ulteriormente se non introduciamo immediatamente una formazione in servizio mirata. Dobbiamo renderla obbligatoria al fine di compilare statistiche differenziate basate sul genere sia sui livelli salariali che sull’equilibrio tra uomini e donne nei singoli settori. È assolutamente inaccettabile il fatto che il livello di conoscenza di cui disponiamo in quest’ambito sia ancora così basso. Come possiamo cambiare le cose se non disponiamo di una chiara visione di quello che è l’effettivo status quo ?</p>
      <p sl="da">È anche necessario sviluppare una politica industriale che tenga conto della dimensione di genere e delle specifiche sfide che le donne affrontano in termini di retribuzione, parto, precarietà del posto di lavoro e impieghi monotoni e ripetitivi. Questo dovrebbe essere affrontato in cooperazione con le parti sociali, le quali devono anche garantire un’adeguata rappresentanza femminile in seno alle loro organizzazioni.</p>
    </intervention>
    <intervention id="4-028" speaker_id="4382" name="Avril Doyle" is_mep="True" mode="spoken">
      <p sl="en">Signor Presidente, la proposta che abbiamo di fronte tratta una questione estremamente importante, che non cessa di suscitare dibattiti a livello mondiale. Il ruolo della donna nell’industria riguarda tutti gli aspetti della società e comporta implicazioni di vasta portata che toccano la politica assistenziale e per l’occupazione, la politica per la famiglia e l’infanzia, per non parlare della politica economica. Sì, la legislazione in materia di parità garantisce alla donna il diritto al congedo di maternità, ma tutti i dati dimostrano che la donna è esposta a discriminazioni in termini di avanzamento di carriera e di trattamento economico, sebbene ciò venga fatto in modo sottile, in ottemperanza alla legge, ma tuttavia diffuso in una cultura d’impresa inflessibile.</p>
      <p sl="en">In Irlanda, nelle ultime settimane, c’è stata una protesta quando un contabile del mondo dei mezzi di informazione ha riportato queste stesse riflessioni ed è stato duramente bacchettato. Non ha senso negare ciò che è palesemente ovvio. Forse la relazione che abbiamo di fronte dovrebbe portare il sottotitolo “Maternità e misoginia”, come è stato scritto in un discusso editoriale apparso sul Sunday Tribune la scorsa settimana.</p>
      <p sl="en">Noi membri del Parlamento europeo abbiamo il dovere di appoggiare la proposta presentataci, alla quale io sono ampiamente favorevole, perché, da un lato, l’industria ha bisogno delle donne a tutti i livelli e, dall’altro, la società ha bisogno di bambini. Noi tutti, inclusi i datori di lavoro e gli industriali, dobbiamo rispettare il congedo di maternità e di paternità in quanto valori sociali fondamentali. Sono ancora riluttante alle quote obbligatorie per la partecipazione delle donne, anche in ambito politico o lavorativo, ma la mia fiducia nella meritocrazia viene messa a dura prova man mano che invecchio e, mi auguro, divento più saggia.</p>
      <p sl="en">Desidero congratularmi con la relatrice. Credo vi siano uno o due paragrafi sui quali devo riflettere, ma sosterrò la sua relazione e ritengo che sia d’uopo che noi tutti in quest’Aula appoggiassimo quest’ottima relazione che ha richiesto un’enorme mole di lavoro.</p>
    </intervention>
    <intervention id="4-029" speaker_id="28349" name="Teresa Riera Madurell" is_mep="True" mode="spoken">
      <p sl="es">Signor Presidente, anch’io desidero congratularmi con la relatrice per il lavoro compiuto e per il suo carattere aperto, che ha permesso a tutti noi di trasformare in misure specifiche l’obbligo generico delle imprese di rispettare il principio di uguaglianza tra le lavoratrici e i lavoratori.</p>
      <p sl="es">La sua relazione comprende misure tese a garantire pari opportunità in termini di accesso al lavoro, formazione e promozione professionale; misure per il rispetto dei diritti in materia di lavoro delle donne e degli uomini, tra cui (ed è importante sottolinearlo) la tutela contro le molestie sessuali, nonché misure per favorire la conciliazione della vita privata e familiare con quella lavorativa.</p>
      <p sl="es">I contributi più innovativi, tuttavia, sono stati forse, in primo luogo, le misure per la condivisione del potere, che potrebbero, ad esempio, portare a un numero equilibrato di donne e uomini nei consigli di amministrazione e in tutti gli incarichi decisionali, in linea con la nuova legge introdotta nel mio paese, la Spagna.</p>
      <p sl="es">In secondo luogo, una raccomandazione affinché ciascuna impresa dia attuazione al proprio piano di parità negoziato. Ciò rende la relazione un testo chiave per un settore strategico per l’Unione europea.</p>
    </intervention>
    <intervention id="4-030" speaker_id="38846" name="Roselyne Lefrançois" is_mep="True" mode="spoken">
      <p sl="fr">Signor Presidente, sono lieta che quest’Assemblea abbia preso l’iniziativa di produrre la presente relazione dato che, se il ruolo delle donne nel settore industriale è di fondamentale importanza, la loro situazione professionale rimane in generale in condizioni molto più precarie rispetto a quella degli uomini.</p>
      <p sl="fr">La relazione oggi presentata mette quindi in evidenza tutta una serie di discriminazioni di cui le donne sono vittime e che occorre subito affrontare , in particolar modo la relegazione della donna ad alcuni settori e tipologie di impiego caratterizzati da basse retribuzioni e da prospettive di carriera limitate, un’eccessiva presenza di donne tra i lavoratori atipici e in particolare tra i lavoratori con contratti a tempo parziale involontario, o ancora la difficoltà della donna a reinserirsi nel mondo del lavoro a buone condizioni successivamente a un congedo di maternità.</p>
      <p sl="fr">Tra le possibilità a cui si è accennato per porre rimedio a questa situazione incresciosa, mi sembra interessante l’idea di premiare le imprese che favoriscono la conciliazione tra vita professionale e vita privata; inoltre, dovrebbe essere effettivamente incoraggiato il miglioramento delle prospettive di carriera delle donne grazie a un rafforzamento della formazione lungo tutto l’arco della vita.</p>
      <p sl="fr">Ho tuttavia alcune critiche da muovere quanto alla forma di questa relazione. Il testo mi sembra infatti troppo lungo e non sufficientemente strutturato, cosa che va a discapito della sua leggibilità ed efficacia.</p>
    </intervention>
    <intervention id="4-031" speaker_id="33977" name="Gabriela Creţu" is_mep="True" mode="spoken">
      <p sl="ro">La presente relazione potrebbe dare l’impressione che stiamo parlando dell’assenza delle donne nell’industria. È senza dubbio uno dei temi di cui tratta, tuttavia ciò su cui la relazione pone l’accento è la presenza delle donne nell’industria: le donne occupano posti di lavoro poco remunerati in settori industriali caratterizzati da salari bassi, costituiscono la maggioranza dei lavoratori laddove mancano i sindacati e di conseguenza garanzie nel quadro di contratti collettivi; le donne lavorano in settori industriali deboli e sono le prime a essere colpite da eventuali licenziamenti collettivi per esubero. Le donne sono presenti sul posto di lavoro, ma non occupano posizioni dirigenziali; quello che riescono a ottenere è di svolgere il lavoro, ma mai di prendere decisioni in merito.</p>
      <p sl="ro">La presente relazione descrive quello che manca, ma anche quello di cui le donne dispongono. Le donne hanno un’istruzione, ma non hanno qualifiche; soffrono di malattie professionali che non sono riconosciute in quanto tali; sono desiderose di apprendere anche dopo aver compiuto i quarant’anni, ma non viene offerta loro alcuna possibilità in merito. Sono madri, ma non ci sono asili. Anche gli uomini diventano genitori e non ci sono asili neppure per loro, ma hanno le mogli.</p>
      <p sl="ro">Che cosa va fatto? Le normative esistenti, le nostre relazioni, la tabella di marcia della Commissione per la parità fra le donne e gli uomini, tutto ciò dimostra che sappiamo bene che cosa deve essere fatto. Ciò che noi e la Commissione dobbiamo ricordare, e soprattutto ciò che dobbiamo rammentare agli Stati membri, è che i cittadini, e in modo particolare le donne, non giudicano la nostra efficienza sulla base del numero di decisioni che approviamo, bensì in base alla nostra capacità e volontà di darvi attuazione, un aspetto, quest’ultimo, che sembra mancare.</p>
    </intervention>
    <intervention id="4-033" speaker_id="28377" name="Lidia Joanna Geringer de Oedenberg" is_mep="True" mode="spoken">
      <p sl="pl">Signora Presidente, nell’Unione europea solo una percentuale che varia tra il 14% e il 25% delle donne che lavorano è occupata nell’industria. La loro partecipazione nei vari settori industriali, inoltre, non è omogenea, a causa degli stereotipi che influiscono sulle scelte formative e professionali.</p>
      <p sl="pl">Le donne sono occupate principalmente nel settore tessile, dell’abbigliamento, calzaturiero, alimentare e della trasformazione alimentare, in cui in generale le retribuzioni sono basse. Le donne sono decisamente sottorappresentate nei settori delle tecnologie avanzate in cui le retribuzioni sono molto più elevate. Gli Stati membri dovrebbero sviluppare programmi mirati all’istruzione femminile e alla promozione del loro spirito imprenditoriale, e dovrebbero offrire a tali progetti anche un sostegno finanziario. Alle donne che lavorano nell’industria, inoltre, dovrebbero essere forniti incentivi affinché migliorino le loro qualifiche su base regolare.</p>
      <p sl="pl">Ciascuno Stato membro ha il dovere di rispettare il principio della parità di retribuzione, di fornire condizioni di lavoro dignitose e la possibilità di sviluppare una carriera professionale, ma allo stesso tempo di rispettare valori sociali, quali la maternità e la paternità. Il rispetto delle norme sociali, quali il diritto alla sicurezza, alla protezione sociale e alla libertà di associazione, contribuirà a eliminare tutte le forme di discriminazione contro le donne sul posto di lavoro.</p>
      <p sl="pl">Desidero infine congratularmi con l’onorevole Figueiredo per questa ottima relazione.</p>
    </intervention>
    <intervention id="4-034" speaker_id="28294" name="Ljudmila Novak" is_mep="True" mode="spoken">
      <p sl="sl">Ciò che stiamo dicendo a proposito delle donne nell’industria potrebbe parimenti essere detto delle donne nelle imprese e nella sanità. Per natura, l’uomo e la donna hanno capacità fisiche diverse e di conseguenza alcuni lavori sono più adatti alle donne e altri sono più adatti agli uomini. Tuttavia, nei casi in cui la qualità del lavoro e l’efficacia non dipendono dalla forza fisica, non è ammissibile che le donne percepiscano una retribuzione inferiore rispetto ai loro colleghi. Sono inoltre proprio gli impieghi femminili a essere automaticamente meno retribuiti, benché non siano affatto semplici e richiedano non pochi sforzi.</p>
      <p sl="sl">Abbiamo sentito il nostro onorevole collega affermare che abbiamo adottato relazioni simili sulle disparità delle donne già 30 anni fa. Perché allora non è cambiato nulla? O ancora, perché i cambiamenti sono così lenti? Sono le imprese a essere responsabili di questa situazione? Credo che sia nostro dovere individuare chiaramente i colpevoli e compiere uno sforzo responsabile e più risoluto al fine di garantire che la situazione in questo ambito prenda finalmente una direzione più favorevole per le donne.</p>
    </intervention>
    <intervention id="4-035" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Quando parliamo delle donne nell’industria, dovremmo anche parlare di istruzione, ricerca e imprenditorialità. La commissione per l’industria, la ricerca e l’energia ha tenuto un intervento sul ruolo delle donne nell’industria presso la commissione per i diritti della donna.</p>
      <p sl="ro">Il 15% dei soggetti con un’istruzione superiore è costituito da donne. Nel 2006 le donne hanno rappresentato il 33% del numero totale dei ricercatori europei e solo il 18% dei ricercatori operanti nel settore privato. Va sottolineato, tuttavia, che solo il 28% delle ricercatrici ha figli. I salari sono più alti nell’industria, soprattutto in quella chimica, petrolifera, automobilistica, dei trasporti e dell’elettricità.</p>
      <p sl="ro">Per quanto concerne la retribuzione, tuttavia, in Europa esiste un divario di genere (di circa il 20% nella gestione d’impresa e del 19% nel settore tecnico-scientifico). Il 34% delle donne che lavorano nell’industria ha figli e occorre sottolineare che solo il 20% degli imprenditori industriali è formato da donne. Ci dovremmo di conseguenza occupare di più dell’istruzione e della formazione delle donne e in particolare dei servizi per l’infanzia.</p>
    </intervention>
    <intervention id="4-036" speaker_id="photo_generic" name="Meglena Kuneva" is_mep="True" mode="spoken">
      <p sl="en">Membro della Commissione . − Signora Presidente, desidero ringraziare gli onorevoli deputati per questa interessante discussione e cogliere l’occasione per rispondere ad alcune delle domande poste.</p>
      <p sl="en">In risposta all’onorevole Figueiredo, è vero che il programma Equal si conclude nel 2008, ma nel regolamento sul Fondo sociale europeo per il periodo 2007-2013 la parità di genere è stata inclusa quale priorità orizzontale.</p>
      <p sl="en">In risposta all’onorevole Bauer, nel giugno 2007 si è svolta la fase di prima lettura dell’importante questione legislativa che ha citato, la trasferibilità dei diritti pensionistici, e nel dicembre 2007 se ne è occupato il Consiglio EPSCO. Auspichiamo di compiere rapidi progressi nel corso del 2008.</p>
      <p sl="en">In risposta all’onorevole Jäätteenmäki (mi rendo conto che non sia presente in Aula, ma la sua domanda è molto importante e vorrei quindi risponderle), nel luglio del 2007 la Commissione ha adottato la comunicazione per “Combattere il divario di retribuzione tra donne e uomini”. In tale comunicazione, la Commissione ha annunciato che nel 2008 avrebbe esaminato il peso dell’attuale normativa dal punto di vista della pertinenza degli strumenti giuridici per quanto riguarda le cause del divario di retribuzione e, ove necessario, avrebbe proposto di apportare modifiche al quadro giuridico comunitario. A seguito di tale esame la Commissione potrebbe proporre qualsiasi cambiamento che reputi necessario apportare all’attuale quadro giuridico.</p>
      <p sl="en">In risposta all’onorevole Romeva i Rueda, la normativa contro la discriminazione e sulla parità di genere non impedisce agli Stati membri di sviluppare e attuare azioni concrete. La Commissione è a favore di una maggiore presenza delle donne nel processo decisionale. Probabilmente nel corso del 2008, creeremo una rete di donne che occupano posti dirigenziali e decisionali.</p>
      <p sl="en">In risposta all’onorevole Flasarová, non possiamo impedire alle imprese di trasferirsi, ma disponiamo di strumenti per affrontare il problema. A questo scopo, nel 2007, è stato prontamente istituito il Fondo europeo di adeguamento alla globalizzazione.</p>
      <p sl="en">In risposta all’onorevole Ek, riguardo alle statistiche, la Commissione continua a cooperare con Eurostat per sviluppare statistiche specifiche sulla parità. La Fondazione di Dublino per il miglioramento delle condizioni di vita e di lavoro, nelle sue relazioni ufficiali, tiene conto della parità di genere. Nel 2009 sarà disponibile una pubblicazione ufficiale riguardante le statistiche di ricerca sulle donne.</p>
      <p sl="en">In risposta all’onorevole Doyle, in merito al congedo di maternità, la Commissione sta per preparare una valutazione d’impatto sulle possibili misure legislative per l’introduzione di nuove forme di congedo, quali il congedo di adozione e il congedo per assistere membri della famiglia diversi dai figli.</p>
    </intervention>
    <intervention id="4-037" speaker_id="4466" name="Ilda Figueiredo" is_mep="True" mode="spoken">
      <p sl="pt">relatrice . − Signora Presidente, vorrei innanzi tutto ringraziare gli onorevoli colleghi nonché la signora Commissario per le parole e i contributi di oggi che hanno permesso a questo dibattito di acquisire ancor più rilevanza.</p>
      <p sl="pt">Come hanno già fatto altri, tuttavia, anch’io mi sento senza dubbio in dovere di chiedere che vengano attuate misure pratiche aggiuntive. Le proposte che abbiamo presentato devono sentirsi sul campo, nelle vite delle imprese, delle lavoratrici e delle famiglie, perché non è accettabile, come molti hanno affermato qui oggi, che a 30 anni di distanza da una direttiva per la parità di retribuzione, esista ancora questa palese disparità del 30% tra i salari medi degli uomini e delle donne che lavorano nell’industria, un dato che corrisponde al doppio della differenza salariale media nell’Unione europea.</p>
      <p sl="pt">Non possiamo di conseguenza permettere che tale situazione continui per altri 30 anni ed ecco perché mi rivolgo alla Commissione, nonché agli Stati membri, affinché vengano prese misure concrete, che possono essere di tipo legislativo o implicare un miglior controllo, ma che devono garantire una maggiore promozione di pari diritti e opportunità e una maggiore promozione di tale obiettivo, che deve essere messo in pratica attraverso l’istruzione e la formazione professionale. Dobbiamo anche combattere gli stereotipi, come sottolineato qui oggi, e dobbiamo garantire che l’organizzazione delle ore di lavoro, l’orario lavorativo e gli impieghi rispondano meglio ai diritti delle donne, e anche al diritto alla maternità e alla paternità, che sono riconosciuti come valori sociali fondamentali dell’Unione europea.</p>
    </intervention>
    <intervention id="4-038" speaker_id="1237" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà oggi.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="4-039" speaker_id="23806" name="Gyula Hegyi" is_mep="True" mode="written">
      <p sl="hu">Accolgo con favore questa importante relazione e desidero sottolineare che sono le donne in particolare a soffrire per le malattie professionali. In un recente studio si afferma che nell’UE muoiono ogni anno 140 000 persone, di cui il 3,5% in tale contesto, a causa di malattie professionali e che una delle cause principali è costituita dalle sostanze chimiche, le quali sono implicate nell’86% delle malattie professionali legate al cancro.</p>
      <p sl="hu">Un aspetto importante a tale proposito è che le donne, che in generale vivono più a lungo degli uomini, sono, come gruppo, più sensibili alle sostanze chimiche e più vulnerabili, in quanto le sostanze chimiche si accumulano gradualmente nel loro tessuto adiposo e possono essere trasferite al feto. Dobbiamo pertanto elaborare una strategia europea ad hoc, al fine di ridurre al minimo l’insorgere di malattie professionali e il numero di decessi, fornendo alle donne la massima tutela.</p>
    </intervention>
    <intervention id="4-040" speaker_id="4412" name="Véronique Mathieu" is_mep="True" mode="written">
      <p sl="fr">Se la relazione sul ruolo della donna nell’industria sottolinea a giusto titolo le numerose difficoltà che le donne devono affrontare nel mondo del lavoro e in alcuni settori economici, le proposte del testo sollevano due interrogativi.</p>
      <p sl="fr">Da un lato, la relazione sembra essere dimentica dei limiti di intervento del legislatore. L’arsenale giuridico europeo è al momento uno dei più voluminosi al mondo per quanto riguarda i diritti delle donne e la parità di genere. Tocca ora ai rappresentanti del popolo e ai cittadini mobilitarsi per far rispettare i diritti delle donne dell’Unione europea. Va da sé che l’utilità di un’ennesima dichiarazione d’intenti risulta molto limitata.</p>
      <p sl="fr">Dall’altro, la relazione avanza una proposta per lo meno curiosa: suggerisce di stabilire per legge la quota di donne che deve essere presente nei consigli d’amministrazione delle società per azioni, cosa che costituisce un attacco imperdonabile alla libertà individuale e non è di alcun aiuto alle donne. Riservare a queste ultime un trattamento che riguarda più la carità che non l’equità tende a escluderle ulteriormente da alcuni settore della società.</p>
      <p sl="fr">I nostri cittadini sono ora in attesa di un nostro sostegno concreto che unisca le parole alle azioni.</p>
    </intervention>
    <intervention id="4-041" speaker_id="28421" name="Marianne Mikko" is_mep="True" mode="written">
      <p sl="en">Gli obiettivi di Lisbona individuati nel 2000 non verranno sicuramente raggiunti entro il 2010 come previsto inizialmente.</p>
      <p sl="en">Gli atteggiamenti e le strutture di genere di oggi svolgono un ruolo importante in questo fallimento. L’Europa non sta utilizzando adeguatamente il potenziale di metà della sua popolazione. Le donne non hanno pari opportunità di successo nell’industria a elevato valore aggiunto.</p>
      <p sl="en">Non sono inoltre adeguatamente rappresentate nel dialogo sociale. Il numero di donne che ricoprono posizioni di rilievo non è sufficiente né nelle organizzazione degli imprenditori né nei sindacati e nel settore pubblico.</p>
      <p sl="en">È degno di nota e allarmante che il futuro del mondo del lavoro e della società sia deciso da metà della popolazione, la quale non si assume però pari responsabilità nell’allevare i figli e nel mantenere e gestire la famiglia.</p>
      <p sl="en">Sempre più di frequente, per aumentare la produttività si ricorre a misure antisociali, come l’aumento delle ore di straordinario non dichiarate e della flessibilità dei lavoratori non ricompensata. Il prezzo che paghiamo per questa crescita illusoria è troppo alto.</p>
      <p sl="en">Gli Stati membri dovrebbero decisamente attribuire maggiore peso alla parità di genere nel dialogo sociale. Allo stesso tempo, molti paesi dovrebbero rafforzare il ruolo del dialogo sociale stesso nel determinare la politica.</p>
      <p sl="en">Le donne dispongono del più alto potenziale per accelerare lo sviluppo della nostra industria ad alta tecnologia. L’Europa deve farne uso.</p>
    </intervention>
  </section>
  <section id="creitem4" title="4. Risultati del forum sulla governance di internet, svoltosi a Rio de Janeiro dal 12 al 15 novembre 2007 (discussione)">
    <intervention id="4-043" speaker_id="1237" is_mep="True" mode="spoken" role="Presidente">
      <p sl="unknown">L’ordine del giorno reca la dichiarazione della Commissione sui risultati del forum sulla governance di Internet svoltosi lo scorso novembre a Rio de Janeiro.</p>
    </intervention>
    <intervention id="4-044" speaker_id="photo_generic" name="Meglena Kuneva" is_mep="True" mode="spoken">
      <p sl="en">Membro della Commissione . − Signora Presidente, l’idea di un forum sulla governance di Internet (IGF) è nata al Vertice mondiale sulla società dell’informazione che si è tenuto a Tunisi nel novembre 2005 ed è stato definito un forum non vincolante per il dialogo politico multilaterale tra i soggetti interessanti.</p>
      <p sl="en">La Commissione approva un forum così strutturato. Finora hanno avuto luogo due incontri: nel 2006 ad Atene e nel 2007 a Rio. La Commissione è a favore del forum in ciascuna forma, così come accoglie in modo positivo la partecipazione del Parlamento ed è grata per l’eccellente cooperazione offerta in entrambe le occasioni.</p>
      <p sl="en">Come l’anno precedente, l’incontro di Rio ha offerto un contesto eccellente per arricchire gli scambi, che hanno permesso di raccogliere numerose opinioni sulle questioni discusse.</p>
      <p sl="en">La Commissione, pertanto, reputa utile difendere le principali caratteristiche del forum , in modo particolare la partecipazione delle varie parti interessate e la sua natura non vincolante.</p>
      <p sl="en">Vorrei anche ringraziare per avermi dato la possibilità di dire qualcosa di più concreto sull’IFG (abbiamo adottato questa abbreviazione), che si è tenuto a novembre a Rio de Janeiro.</p>
      <p sl="en">Innanzi tutto, desidero ringraziare di cuore gli onorevoli Trautmann, Harbour, Badia i Cutchet e Hökmark, che hanno rappresentato il Parlamento a questo incontro, per la loro partecipazione attiva e per la prosecuzione della loro eccellente cooperazione. Anche quest’anno, ci ha permesso di sottolineare numerose priorità europee, quali la libertà di parola, l’eliminazione del divario digitale, la sicurezza e la tutela dei minori online .</p>
      <p sl="en">Per l’Europa è importante far sì che dette questioni occupino sempre una posizione preminente nell’ordine del giorno internazionale. La Commissione appoggia l’IFG, la cui idea, elaborata nel corso del Vertice mondiale sulla società dell’informazione, è tutt’ora molto valida e tutte le questioni che sono state menzionate risultano decisamente a favore di ciò che stiamo cercando di sviluppare come azioni in questo particolare settore.</p>
      <p sl="en">In effetti, il numero dei partecipanti (circa 3 100) intervenuti per confrontarsi su un’ampia gamma di argomenti relativi a Internet , ha dimostrato chiaramente che senza dubbio esiste l’interesse a disporre di una sede simile per il dialogo.</p>
      <p sl="en">Il fatto che il forum non abbia prodotto come risultato alcun testo negoziato non va visto come una debolezza di questo processo, bensì come un punto di forza. Il forum consente uno scambio d’idee aperto, libero dalla pressione di dover difendere un risultato specifico all’interno di un documento vincolante.</p>
      <p sl="en">Ciò può costituire una base per migliorare la comprensione dei rispettivi interessi e può spianare la strada per trovare soluzioni comuni. Le coalizioni dinamiche che scaturiscono dal forum sono, infatti, un esempio che l’IFG è in grado di funzionare come piattaforma in cui possono cooperare ulteriormente le persone che condividono interessi comuni.</p>
      <p sl="en">Così l’incontro al forum sulla governance di Internet , che si è tenuto a Rio, ha fornito ancora una volta un contesto eccellente per arricchire gli scambi d’idee, consentendo la raccolta di numerose opinioni in merito alle problematiche discusse.</p>
      <p sl="en">Desidero anche ringraziare ancora una volta i deputati, nella speranza che continueremo la nostra ottima cooperazione, dato che questa è una delle aree più promettenti per il nostro lavoro futuro.</p>
    </intervention>
    <intervention id="4-045" speaker_id="28124" name="Gunnar Hökmark" is_mep="True" mode="spoken">
      <p sl="en">a nome del gruppo PPE-DE . – Signora Presidente, è fondamentale sottolineare il rapido cambiamento apportato dall’utilizzo di Internet e delle TIC, non solo per le società individuali, ma anche per il mondo. In tutti i settori delle società, l’impatto di Internet ha cambiato modelli e opportunità. Ciò è importante al fine di mantenere una prospettiva orientata al futuro, dato che il punto di forza di Internet è stata la sua natura indipendente, le opportunità che ha offerto e la sua capacità di adattarsi alle varie possibilità e richieste in società basate su numerosi attori e operatori diversi.</p>
      <p sl="en">È importante perché, quando guardiamo al futuro, dobbiamo garantire che possa essere utilizzato al fine di colmare il divario tra i paesi e le persone, di contribuire alla lotta alla povertà e di favorire lo sviluppo (è di vitale importanza, ad esempio, per il raggiungimento degli obiettivi del Millennio). La comparsa di nuove tecnologie andrebbe anche impiegata per garantire un impiego di Internet sempre più agevole per sempre più persone in un numero crescente di società.</p>
      <p sl="en">Noi nell’Unione europea dobbiamo concentrarci su tre punti fondamentali. Innanzi tutto, dobbiamo assicurare il nostro impegno, nonché sostegno al processo dell’IGF e al suo carattere indipendente e non vincolante. Questo è un punto di grande importanza, perché si tratta di un ottimo strumento, che si rivela molto più dinamico quando è autonomo e non vincolante.</p>
      <p sl="en">In secondo luogo, dobbiamo contribuire ai preparativi per il prossimo IGF, che si terrà a Nuova Delhi, e garantire che ci confronteremo con i parlamentari e con la società civile, al fine di porre l’accento sulla sua indipendenza, ma anche sulle opportunità che offre. Da ultimo, dobbiamo garantire la libertà di Internet e la libertà di espressione.</p>
    </intervention>
    <intervention id="4-046" speaker_id="1129" name="Catherine Trautmann" is_mep="True" mode="spoken">
      <p sl="fr">a nome del gruppo PSE . – Signora Presidente, signora Commissario, onorevoli colleghi, il secondo forum sulla governance di Internet si è svolto a Rio dal 12 al 15 novembre scorso e ha attirato 2 100 partecipanti da tutti i continenti, in rappresentanza dei soggetti interessati a Internet appartenenti a tutti i settori pubblici e privati.</p>
      <p sl="fr">Il forum fornisce un contesto favorevole alla ricerca di soluzioni sulle future problematiche delle TIC. Grazie a una cultura comune e a un partenariato, facilita le decisioni da prendere in occasione dei prossimi vertici mondiali sulla società dell’informazione, nonché da parte dei nostri Stati.</p>
      <p sl="fr">Allo stesso tempo, consente di riflettere apertamente, all’altezza della complessità di Internet , cioè permette di anticiparne i limiti, sia tecnici che etici e giuridici, dato che, oltre ai temi cari all’Unione, la posta in gioco è alta: la riduzione del divario digitale, la libertà d’espressione in rete, la diversità culturale, la tutela dei minori. Ne aggiungo altri: l’identificazione mediante frequenza radio, l’IRFID, cioè la costituzione di un Internet degli oggetti, i rischi di saturazione delle reti all’orizzonte 2010-2012, la digitalizzazione, in particolar modo dei beni culturali, le conseguenze derivanti dalla tutela della proprietà intellettuale e soprattutto lo sviluppo dell’accesso alle TIC dei paesi meno sviluppati.</p>
      <p sl="fr">Dal punto di vista dell’apparato legislativo, l’Europa si trova in una posizione di preminenza. Per noi europei è incoraggiante, ma non dobbiamo dormire sugli allori. Del resto, numerose questioni giuridiche o regolamentari in materia sono state rimandate con la revisione del pacchetto Telecom .</p>
      <p sl="fr">Mi permetto di chiedere qui una nuova fase di lavoro politico lungimirante e concreto, in particolar modo grazie alla creazione di un IGF europeo attraverso i parlamenti nazionali e le autorità locali. Un forum europeo da realizzarsi entro il 2009, che può diventare un forum mondiale in Europa grazie alla Lituania, candidata per il 2010.</p>
      <p sl="fr">In quanto capo delegazione, desidero ringraziare tutti i deputati, i colleghi e i funzionari per il loro lavoro e la loro disponibilità. La risoluzione che stiamo per votare costituisce una tabella di marcia. Sono lieta che goda del sostegno dei gruppi di quest’Assemblea nel loro insieme. Più commissioni parlamentari, inoltre, sono invitate a contribuire al rafforzamento di questa azione. Desidero ringraziare la Commissione, nonché esortarla a impegnarsi a sostenere collegialmente la signora Commissario Reding. Per concludere, mi rivolgo al Consiglio affinché inscriva nel suo ordine del giorno delle relazioni con l’India, l’organizzazione del forum a Nuova Delhi e affinché tutti gli Stati possano impegnarsi in ugual misura nella cooperazione rafforzata.</p>
    </intervention>
    <intervention id="4-047" speaker_id="23864" name="Toomas Savi" is_mep="True" mode="spoken">
      <p sl="en">a nome del gruppo ALDE . – Signora Presidente, tra gli altri punti all’ordine del giorno, il 13 novembre a Rio de Janeiro è stato discusso il valore del servizio pubblico svolto da Internet . Oggigiorno la risorsa più limitata di cui dispone il cittadino europeo è il tempo e per i governi degli Stati membri è di vitale importanza introdurre servizi pubblici in rete.</p>
      <p sl="en">Il mio paese d’origine, l’Estonia, ha fatto molto in questo campo: il voto elettronico, servizi online quali la dichiarazione delle tasse, il governo e l’ufficio del registro sono solo alcuni esempi di progetti di successo che potrebbero essere attuati in tutta Europa.</p>
      <p sl="en">Sono consapevole del fatto che sia molto più semplice riformare una piccola nazione in cui circa il 66% degli abitanti utilizza Internet . Tuttavia, il trasferimento in rete dei servizi pubblici vale lo sforzo.</p>
      <p sl="en">Uno dei prerequisiti per il funzionamento di una democrazia è la partecipazione. Le cosiddette soluzioni online danno la possibilità di partecipare con uno sforzo minimo: non si devono fare code e non ci sono funzionari che esercitano il diritto discrezionale. Internet offre ai cittadini una maggiore indipendenza e garantisce una gestione imparziale delle pratiche.</p>
      <p sl="en">È tuttavia fondamentale avviare una formazione in questo senso a partire dai primi anni di scuola. D’altra parte, l’alfabetizzazione informatica è riuscita dove l’esperanto ha fallito, diventando la lingua più universalmente conosciuta. Si devono inoltre compiere sforzi, non solo per colmare il divario digitale a livello regionale e globale, ma anche tenendo ben presente l’esistenza di gruppi che si differenziano per età e strato sociale.</p>
      <p sl="en">Da ultimo, ma non per questo meno importante, il Parlamento europeo dà spesso l’impressione di occupare il tempo con la produzione di una quantità enorme di carta. Perché non aggiorniamo i nostri strumenti democratici e non attuiamo un’amministrazione priva di documenti cartacei?</p>
    </intervention>
    <intervention id="4-048" speaker_id="28372" name="Ryszard Czarnecki" is_mep="True" mode="spoken">
      <p sl="pl">a nome del gruppo UEN . – Signora Presidente, Internet può essere paragonato a un coltello, che si può utilizzare per affettare il pane quotidiano ma anche per uccidere. Risulta difficile immaginare il mondo contemporaneo senza Internet , così come le nostre vite lavorative, ma di esso viene fatto anche un cattivo uso, ad esempio da parte dei pedofili.</p>
      <p sl="pl">L’Unione europea ha pertanto agito con saggezza nel definire la tutela dell’infanzia sulla rete come una priorità dell’ultimo forum sulla governance di Internet , che si è tenuto in Brasile due mesi fa. Dovremmo sforzarci per riuscire a combinare apertura e massimo accesso a Internet con la sicurezza, non solo per i minori, ma per chiunque altro possa essere a rischio a causa di un cattivo utilizzo della rete.</p>
      <p sl="pl">È significativo che il prossimo forum sulla governance di Internet si terrà a Delhi, la capitale dell’India, un paese diventato leader nella scienza dell’informazione, nonostante sia relativamente povero. È fornitore di imprese di dimensioni globali e pertanto consente a centinaia di migliaia di persone di migliorare la loro qualità della vita.</p>
      <p sl="pl">Due proposte in particolare sembrano meritevoli del nostro appoggio: la prima è l’organizzazione entro due anni di un forum sulla governance di Internet in uno dei nuovi Stati membri, la Polonia ad esempio, o forse la Lituania; la seconda consiste nel prendere in considerazione la creazione di un nostro forum sulla governance di Internet , nel senso di un forum europeo e non a livello mondiale. Il Parlamento europeo deve svolgere un ruolo fondamentale a questo proposito. Senza dubbio, l’accesso a Internet negli Stati membri dell’Unione varia in misura considerevole. Nel mio paese, la Polonia, non è molto diffuso, perlopiù per ragioni finanziarie. L’Unione europea dovrebbe agire al fine di garantire un accesso comparabile, soprattutto nelle zone rurali.</p>
    </intervention>
    <intervention id="4-049" speaker_id="4538" name="Malcolm Harbour" is_mep="True" mode="spoken">
      <p sl="en">Signora Presidente, desidero unirmi all’onorevole Trautmann, e credo di parlare anche a nome di tutti gli altri miei colleghi, nell’esprimere la mia gratitudine alla Presidenza del Parlamento per averci permesso di partecipare al forum nelle vesti di delegazione ufficiale.</p>
      <p sl="en">I molti partecipanti hanno decisamente notato il fatto che, tra tutte le delegazioni politiche presenti, e i parlamentari europei erano i più numerosi, la nostra è stata la più attiva. Tuttavia stiamo ora notando segnali da parte di altri parlamenti, che guardano al forum sulla governance di Internet e si stanno rendendo conto che devono prendervi parte, dato che si occupa di questioni fondamentali di politica pubblica in cui devono essere coinvolti.</p>
      <p sl="en">Gli interventi dei miei colleghi hanno fatto riferimento ad alcune delle questioni principali. Vorrei fare qualche osservazione generale su quella che sarà, dal mio punto di vista, l’evoluzione del processo, in modo particolare non solo perché sono l’unico membro di quest’Assemblea ad aver partecipato a entrambi i vertici mondiali sulla società dell’informazione ma anche perché ho preso parte a questo processo sin dall’inizio. La sensazione generale è che il forum , che si è tenuto a Rio, stia iniziando ora a far emergere idee molto più concrete e che le persone stiano cominciando a rendersi conto del valore dello scambio di informazioni e migliori pratiche a livello mondiale.</p>
      <p sl="en">Quest’impressione si basa sul fatto che si è compreso che in effetti non diventerà un insieme di strutture formali, internazionali e giuridiche che forniranno molti dei benefici che stiamo cercando, ma che gran parte di queste questioni dovranno essere affrontate mediante la cooperazione intergovernativa e, in molti casi, attraverso la cooperazione tra organizzazioni non governative o di volontari.</p>
      <p sl="en">Nel caso, ad esempio, della tutela dei minori, cui ha fatto riferimento il precedente oratore, le iniziative di maggior successo sono state quelle condotte da organizzazioni su base volontaria, come ad esempio, nel mio paese, la Internet Watch Foundation . È effettivamente fondamentale far conoscere alle persone dette organizzazioni.</p>
      <p sl="en">Concluderò portando un chiaro esempio, a livello più generale, del valore di tali scambi. Ho partecipato a un convegno sulla notifica relativa alla violazione dei dati dei consumatori, che verrà discussa a breve in Parlamento come parte della legislazione europea. Dispongo di un intero fascicolo su ciò che è stato fatto in altri paesi e mi permetto di far presente alla Commissione che la proposta che ha presentato è al momento estremamente debole e che sarebbe molto utile se prendesse visione di tali informazioni. Ecco il tipo di vantaggio concreto che può derivare da forum di questo genere e sono certo che noi, in quest’Aula, saremo in grado di dare il nostro contributo per definire l’ordine del giorno del prossimo forum , in modo tale da renderlo ancora più efficace.</p>
    </intervention>
    <intervention id="4-050" speaker_id="28326" name="Francisca Pleguezuelos Aguilar" is_mep="True" mode="spoken">
      <p sl="es">Signora Presidente, mi sembra che sia la signora Commissario che tutti noi, che abbiamo parlato oggi, concordiamo sull’importanza e sull’impatto sociale e politico di tali forum , ai quali partecipano sempre più persone.</p>
      <p sl="es">Per questo motivo, credo che ci dovremmo congratulare con noi stessi per l’impegno che stiamo prendendo in Europa. Credo anche, tuttavia, che dovremmo cogliere l’opportunità politica che ci viene offerta in questo momento, come affermato dall’onorevole Trautmann, per riflettere sul nuovo pacchetto telecomunicazioni e, in questo senso, penso che la Commissione e il Parlamento debbano compiere tutti gli sforzi possibili non solo per offrire al popolo europeo l’accesso ai migliori servizi digitali, ma anche per essere alla guida dell’espansione della società dell’informazione in quanto bene sociale per quei paesi che necessitano la cooperazione e la leadership europea.</p>
      <p sl="es">In questo senso, reputo che ciò che è stato affermato in quest’Aula sia estremamente importante: dobbiamo lavorare su problemi comuni, quali apertura, libertà d’espressione in rete e tutela, che sono dal mio punto di vista questioni prioritarie.</p>
      <p sl="es">Al momento reputo fondamentale, e con questo concludo, signora Presidente, che le questioni globali siano rese compatibili con quelle locali. Credo che ciò costituisca una priorità ed è pertanto rilevante la posizione che emerge dalla risoluzione che adotteremo oggi: ho fiducia che costituirà un incentivo sufficiente per la Commissione affinché continui a inserire tali priorità nella sua agenda politica.</p>
    </intervention>
    <intervention id="4-051" speaker_id="28165" name="Lambert van Nistelrooij" is_mep="True" mode="spoken">
      <p sl="nl">Signora Presidente, non ero presente a Rio, ma ho partecipato alla prima conferenza che si è tenuta ad Atene, dove ho riscontrato l’importanza della formula del forum , grazie al quale le parti interessate hanno la possibilità di esplorare insieme i confini, che sono molto importanti e che non solo verranno probabilmente applicati più tardi nelle relazioni a livello globale, ma anche tradotti in normative europee.</p>
      <p sl="nl">Vi sono alcune difficili questioni dietro a tale dialogo. Penso ai nomi dei domini, all’icona e all’influenza americana su tutto ciò. L’idea che sta dietro è che crediamo che sia estremamente importante che il world wide web continui ad avere un approccio veramente globale e univoco. Ecco perché è importante che i segnali che emergono dal presente dibattito si ripresentino nel nuovo approccio all’icona e che vengano prese in considerazione le idee dei partner .</p>
      <p sl="nl">Signora Presidente, oggi vorrei fare un po’ di luce su un aspetto particolare. Sono decisamente a favore di un forum europeo, un’interpretazione europea del forum sulla governance di Internet per il futuro, l’ideale sarebbe prima delle elezioni del 2009. Ciò che dobbiamo fare è essere certi di coinvolgere nei dibattiti anche i nostri parlamenti nazionali. Dalle iniziative in alcuni paesi, come il Regno Unito, si può capire che si tratta di questioni attuali; data la loro importanza per il futuro, per l’occupazione e per il benessere, nonché per la libertà di informazione e di partecipazione, è fondamentale coinvolgere i parlamenti nazionali insieme ad altre parti interessate in un approccio europeo.</p>
      <p sl="nl">Mi rivolgo alla Commissione: ho letto nei fascicoli in proposito che non dispone di strumenti o fondi sufficienti per sostenere entrambe le soluzioni, per scegliere una strategia di approccio diversa. Il denaro è disponibile in abbondanza. Guardate nell’i2010, guardate nei programmi per la ricerca e così via. Vorrei di tutto cuore che venisse adottata un posizione molto generosa, al fine di istituire ancor più chiaramente il punto di vista europeo circa tali questioni prima delle elezioni del 2009.</p>
    </intervention>
    <intervention id="4-052" speaker_id="28173" name="Zita Pleštinská" is_mep="True" mode="spoken">
      <p sl="sk">Signora Presidente, la ringrazio per avermi concesso l’opportunità di contribuire a questo interessante dibattito.</p>
      <p sl="sk">Sono fermamente a favore dell’idea di istituire una serie di forum sulla governance di Internet con la partecipazione dei membri del Parlamento europeo. Internet è oggi una componente essenziale della vita dei cittadini europei, a prescindere dall’età. Nelle regioni svantaggiate, tuttavia, è quasi impossibile disporre di una connessione Internet veloce. Io stessa mi trovo spesso a guardare con invidia sui nostri media slovacchi, pubblici e privati, le pubblicità di Internet ad una velocità quattro volte superiore e i relativi vantaggi. Dove vivo, non è possibile godere di tali vantaggi e le reali possibilità a nostra disposizione si limitano soltanto a fonti locali con una velocità insufficiente.</p>
      <p sl="sk">Signora Commissario Kuneva, cosa può fare la Commissione per essere certa che le regioni svantaggiate e le persone che vi abitano non saranno dimenticate, per garantire che queste persone avranno le stesse possibilità di partecipare al mondo digitale?</p>
    </intervention>
    <intervention id="4-053" speaker_id="28124" name="Gunnar Hökmark" is_mep="True" mode="spoken">
      <p sl="en">Signora Presidente, vorrei solo dire una cosa. Desidero ringraziare l’onorevole Trautmann, che era a capo della delegazione a Rio, che ha svolto il suo compito in modo eccellente. Non l’ho detto nel mio primo intervento, ma credo che sia importante farlo. La reputiamo tutti una leader eccellente e mi sembra doveroso sottolinearlo.</p>
    </intervention>
    <intervention id="4-054" speaker_id="photo_generic" name="Meglena Kuneva" is_mep="True" mode="spoken">
      <p sl="en">Membro della Commissione . − Signora Presidente, vorrei iniziare introducendo le prossime fasi, che hanno un carattere di maggiore concretezza. Dopo l’incontro a Rio de Janeiro, il mese prossimo a Ginevra si terrà un ciclo di consultazioni per raccogliere le opinioni relative ai risultati ottenuti a Rio e alla preparazione del prossimo incontro a Nuova Delhi. La Commissione fa parte del gruppo consultivo che assiste il Segretario generale dell’ONU nella preparazione dell’IGF. Non mancheremo di informare i deputati del risultato di questo incontro, come da prassi instaurata sin dal vertice mondiale sulla società dell’informazione. Ora vorrei rispondere ad alcune delle domande specifiche sollevate dagli onorevoli deputati, a cominciare dall’onorevole Trautmann.</p>
      <p sl="en">Siamo lieti che l’onorevole Trautman abbia sollevato, nel suo intervento in apertura di sessione, la questione dell’”Internet delle cose” e la possibilità di discuterne all’IGF del prossimo anno. In merito alla seconda parte dell’intervento dell’onorevole Trautmann, gli IGF regionali sono comparsi in vari luoghi e risultano essere uno strumento utile per concentrarsi sulle questioni legate alla governance di Internet , che sono di particolare rilevanza per una regione specifica. La Commissione sostiene fermamente questa idea.</p>
      <p sl="en">Passando all’onorevole Savi, non potremmo essere più d’accordo su quanto ha asserito, ecco perché la Commissione è impegnata nello sviluppo di soluzioni applicate nell’ambito delle TIC con ampi programmi e una vasta legislazione.</p>
      <p sl="en">Riguardo all’onorevole Czarnecki, la Commissione è impegnata in tutte le iniziative riguardanti la tutela dei minori. Abbiamo appoggiato questo punto all’ordine del giorno dell’IGF e stiamo per proporre un nuovo programma sulla tutela dell’infanzia su Internet .</p>
    </intervention>
    <intervention id="4-055" speaker_id="1237" is_mep="True" mode="spoken" role="Presidente">
      <p sl="unknown">Per concludere il dibattito, comunico di aver ricevuto una proposta di risoluzione, firmata da sei gruppi politici, ai sensi dell’articolo 103, paragrafo 2, del Regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà alle 12.00.</p>
      <a text="(La seduta, sospesa alle 11.40, riprende alle 12.00)"/>
    </intervention>
  </section>
  <section id="creitem5" title="5. Calendario delle tornate: vedasi processo verbale"/>
  <section id="creitem6" title="6. Tempo delle votazioni">
    <intervention id="4-059" speaker_id="1253" is_mep="True" mode="spoken" role="Presidente">
      <p sl="unknown">L’ordine del giorno reca il tempo delle votazioni.</p>
      <a text="(Per i risultati dettagliati della votazione: vedasi processo verbale)"/>
    </intervention>
  </section>
  <section id="creitem7" title="6.1. (A6-0514/2007, Michael Cashman) Quadro pluriennale per l’Agenzia dell’Unione europea per i diritti fondamentali (2007-2012) (votazione)"/>
  <section id="creitem8" title="6.2. (A6-0447/2007, Agustín Díaz de Mera García Consuegra) Istituzione dell’Ufficio europeo di polizia (EUROPOL) (votazione)">
    <intervention id="4-063" speaker_id="28246" name="Alexander Alvaro" is_mep="True" mode="spoken">
      <p sl="de">Signor Presidente, ora che il Parlamento, nella sua infinita saggezza, ha adottato l’emendamento di compromesso n. 62, l’emendamento n. 61 nella formulazione proposta dal gruppo ALDE è ora superfluo e viene pertanto ritirato.</p>
    </intervention>
  </section>
  <section id="creitem9" title="6.3. (A6-0516/2007, Lydie Polfer) Una politica UE più efficace per il Caucaso meridionale: dalle promesse alle azioni (votazione)">
    <intervention id="4-066" speaker_id="28862" name="Lydie Polfer" is_mep="True" mode="spoken">
      <p sl="fr">relatrice . − Signor Presidente, vorrei semplicemente domandare all’onorevole Tannock se l’aggiunta che propone è da considerarsi come aggiunta vera e propria o se vuole, in questo modo, eliminare le violazioni e i maltrattamenti commessi negli istituti penitenziari o inferti a coloro che sono sottoposti a fermo di polizia. Se considera l’emendamento proposto come aggiunta, non posso che essere a favore. Se al contrario vuole eliminare una parte del testo esistente, posso solo consigliare di non votare a favore.</p>
    </intervention>
    <intervention id="4-067" speaker_id="4521" name="Charles Tannock" is_mep="True" mode="spoken">
      <p sl="fr">Aggiunta, d’accordo. La ringrazio molto.</p>
    </intervention>
    <intervention id="4-069" speaker_id="28862" name="Lydie Polfer" is_mep="True" mode="spoken">
      <p sl="fr">relatrice . − Signor Presidente, al paragrafo 32, vengono ripetute le due condizioni, cioè l’integrità territoriale e l’autodeterminazione, sebbene sia già stato fatto al paragrafo 30. Ma l’autore dell’emendamento ha aggiunto “l’autodeterminazione delle popolazioni che ci vivono”. Ora, io consiglio vivamente di eliminare “le popolazioni che ci vivono” dato che ciò escluderebbe i profughi e gli sfollati all’interno del proprio paese. Pertanto, se l’autore dell’emendamento è d’accordo a eliminare queste poche parole, potrei appoggiare l’emendamento, altrimenti raccomando di respingerlo.</p>
    </intervention>
    <intervention id="4-070" speaker_id="4521" name="Charles Tannock" is_mep="True" mode="spoken">
      <p sl="en">Signor Presidente, sono concorde riguardo a questa modifica all’emendamento orale.</p>
    </intervention>
    <intervention id="4-072" speaker_id="4521" name="Charles Tannock" is_mep="True" mode="spoken">
      <p sl="en">Signor Presidente, come abbiamo concordato a inizio sessione, parliamo ora di un’aggiunta. Nel testo attuale viene detto di sostituire le parole “nel gasdotto Baku-Tbilisi-Erzurum” con le parole “nei progetti di corridoi energetici transcaspici”. Ma, in sede del negoziato svoltosi all’inizio della sessione di voto, mi ero già detto favorevole a considerare questa modifica come un’aggiunta piuttosto che come una sostituzione ed è pertanto possibile includere le parole “nei progetti di corridoi energetici transcaspici”.</p>
    </intervention>
  </section>
  <section id="creitem10" title="6.4. (A6-0510/2007, Roberta Alma Anastase) Approccio in materia di politica regionale per il Mar Nero (votazione)"/>
  <section id="creitem11" title="6.5. Situazione in Kenya (votazione)">
    <intervention id="4-077" speaker_id="1965" name="Jan Mulder" is_mep="True" mode="spoken">
      <p sl="en">Signor Presidente, dalla formulazione della presente risoluzione, in Kenya si sono verificati alcuni cambiamenti importanti. Ieri, il parlamento, la cui recente elezione a detta di tutti gli osservatori si è svolta in modo piuttosto onesto, ha eletto un nuovo presidente, il quale appartiene all’opposizione.</p>
      <p sl="en">Noi consideriamo questo fatto come un segnale incoraggiante e per questo motivo vorrei proporre un emendamento orale, in forma di nuovo paragrafo così strutturato: “accoglie con favore il fatto che il parlamento di nuova elezione abbia mostrato la sua indipendenza, eleggendo Kenneth Marende in qualità di suo presidente e sottolinea il ruolo decisivo che il Parlamento ha il dovere di assumersi nel ristabilire le libertà civili in Kenya”.</p>
    </intervention>
  </section>
  <section id="creitem12" title="6.6. (A6-0519/2007, Ilda Figueiredo) Ruolo delle donne nell’industria (votazione)">
    <intervention id="4-081" speaker_id="4466" name="Ilda Figueiredo" is_mep="True" mode="spoken">
      <p sl="pt">relatrice . − Signor Presidente, il presente emendamento orale è appoggiato dai membri femminili di cinque gruppi politici, nonché da un deputato. È volto a modificare la prima parte come segue: “sottolinea la necessità di procedere ad una nuova formazione delle donne che hanno dovuto interrompere la carriera, per aumentarne la “occupabilità” e poi prosegue con “invita gli Stati membri ad aumentare le possibilità di formazione lungo tutto l’arco della vita”. Questo è l’emendamento che presentiamo.</p>
    </intervention>
  </section>
  <section id="creitem13" title="6.7. Risultati del forum sulla governance di internet, svoltosi a Rio de Janeiro dal 12 al 15 novembre 2007 (votazione)"/>
  <section id="creitem14" title="7. Calendario delle tornate: vedasi processo verbale"/>
  <section id="creitem15" title="8. Dichiarazioni di voto">
    <intervention id="4-086" speaker_id="1253" is_mep="True" mode="spoken" role="Presidente">
      <p sl="unknown">Desidero avanzare la seguente proposta in merito alle votazioni: inizieremo con le dichiarazioni di voto per poi sospendere la seduta alle 13.00. Tutte le dichiarazioni di voto in sospeso potranno essere presentate questo pomeriggio al termine della discussione e dopo lo svolgimento di tutte le votazioni.</p>
      <a text="(Vivi applausi)"/>
      <a text="(Il Parlamento approva la proposta)"/>
    </intervention>
    <intervention id="4-090" speaker_id="4516" name="Roger Helmer" is_mep="True" mode="spoken">
      <p sl="en">Signor Presidente, devo ammettere di aver votato contro questa misura in particolare. L’onorevole Cashman è senza dubbio una persona deliziosa, ma devo riconoscere che ogni volta che vedo qualcosa con sopra scritto il suo nome, la guardo con un certo grado di scetticismo.</p>
      <p sl="en">Il punto qui è che abbiamo un’Agenzia europea per i diritti fondamentali, come se negli Stati membri non esistesse alcuna tutela dei diritti umani. Mi domando se davvero abbiamo bisogno di questa istituzione a livello europeo. Non si tratta forse soltanto di uno di quei casi per espandere la burocrazia e creare nuovi quangos , come li chiamiamo noi in Gran Bretagna? È un vero e proprio fardello che grava sulle spalle dei contribuenti e che, anche a detta di molti altri, non porterà alcun contributo effettivo alla questione dei diritti umani.</p>
      <p sl="en">Non vi sono inoltre le basi per detta Agenzia, dato che ancora manca la Costituzione che ci era stata promessa, e che ora si propone di portare avanti senza ricorrere a un referendum .</p>
    </intervention>
    <intervention id="4-091" speaker_id="28493" name="Derek Roland Clark" is_mep="True" mode="spoken">
      <p sl="en">Signor Presidente, non ho votato a favore della presente relazione perché il Regno Unito già rispetta i diritti umani. È firmatario di numerosi accordi internazionali e non ha bisogno di sentirsi dire come si deve comportare da un’UE che ha annullato i risultati delle consultazioni referendarie che si sono svolte in Francia e nei Paesi Bassi in modo perfettamente costituzionale.</p>
      <p sl="en">Questi paesi hanno respinto la Costituzione, la quale è stata poi sostituita con un Trattato equivalente, stato approvato ancor prima che venisse visionato per intero da coloro che l’hanno firmato.</p>
      <p sl="en">È chiaro che l’UE non ha alcun rispetto dei diritti democratici e non può pertanto essere considerata un custode sicuro e affidabile dei diritti umani.</p>
    </intervention>
    <intervention id="4-092" speaker_id="28496" name="Thomas Wise" is_mep="True" mode="spoken">
      <p sl="en">Signor Presidente, la ringrazio per avermi concesso la possibilità di spiegare il mio voto. Questa è la prima volta che lo faccio. Non ho votato a favore della proposta, perché, sebbene la commissione in questione si chiami commissione per le libertà civili, la giustizia e gli affari interni, essa non offre alcuna libertà ai cittadini, non garantisce giustizia e interferisce negli affari interni. A noi britannici era stato promesso un referendum , che però non ci verrà accordato. Che cosa intende fare al riguardo proposito l’Unione europea?</p>
    </intervention>
    <intervention id="4-093" speaker_id="33569" name="Syed Kamall" is_mep="True" mode="spoken">
      <p sl="en">Signor Presidente, la ringrazio vivamente per avermi dato la possibilità di spiegare il mio voto in merito a questo importante tema.</p>
      <p sl="en">Forse non ne siete a conoscenza, ma rappresento la circoscrizione di Londra, la più grande città del mondo, nonché capitale della più illustre nazione a livello globale.</p>
      <p sl="en">Ciò che vorrei che venisse compreso è che Londra è effettivamente una città eterogenea. Mi spiego meglio: abbiamo già 300 lingue e 14 religioni e, in generale, non abbiamo problemi a convivere. Pertanto l’UE potrebbe realmente imparare molto da Londra su come garantire il rispetto dei diritti umani e della dignità della persona.</p>
      <p sl="en">Non serve che queste problematiche vengano risolte a livello europeo. Cosa potrebbe imparare da questa istituzione Londra, la città più eterogenea d’Europa, e forse persino del mondo? Che cosa potrebbe apprendere sui diritti umani? Cosa potrebbe imparare sui diritti fondamentali? Assolutamente nulla!</p>
      <p sl="en">Permettetemi di aggiungere quanto segue. L’imminente ratifica della Costituzione europea, nonostante sia stata respinta in due referendum , è antidemocratica, vile …</p>
      <a text="(Il Presidente interrompe l’oratore)"/>
    </intervention>
    <intervention id="4-094" speaker_id="4555" name="Daniel Hannan" is_mep="True" mode="spoken">
      <p sl="en">Signor Presidente, su quale base giuridica stiamo costruendo questa agenzia? La Costituzione europea avrebbe conferito autorità all’Agenzia per i diritti fondamentali, così come lo farebbe il Trattato di Lisbona. Ma al momento l’unica base giuridica di cui l’Agenzia dispone è un insieme pasticciato e inconsistente di comunicazioni, comunicati stampa e risoluzioni del Consiglio.</p>
      <p sl="en">L’Unione europea non ha alcun problema con la violazione sistematica dei diritti umani, bensì con la violazione sistematica dei diritti democratici. Il nostro problema è che una carta dei diritti umani scritta è priva di significato, se non vi sono anche meccanismi per far sì che i leader ne tengano conto.</p>
      <p sl="en">Se si guarda alle costituzioni dell’ex Germania dell’est e dell’Unione Sovietica, si constata che erano piene di queste belle promesse di libertà, che però, come scoprirono le popolazioni di quegli infelici paesi, non avevano alcun valore senza la democrazia.</p>
      <p sl="en">Ecco perché, se si vuole imporre la carta dei diritti umani, prima si deve consultare il popolo attraverso un referendum . Pactio Olisipio censenda est !</p>
    </intervention>
    <intervention id="4-095" speaker_id="28512" name="Jim Allister" is_mep="True" mode="spoken">
      <p sl="en">Signor Presidente, anch’io ho votato contro a questa assurda proposta di un’agenzia per i diritti umani nell’UE.</p>
      <p sl="en">Noi del Regno Unito, come molti altri paesi, siamo firmatari di lunga data della Convenzione europea per la salvaguardia dei diritti dell’uomo. Tali diritti si trovano lì dato che richiedono una vigilanza esterna e qualsiasi giurisdizione necessaria si trova in questa città sotto quell’egida e non sotto quella imposta dall’UE.</p>
      <p sl="en">Detta agenzia pertanto è del tutto inutile, sarebbe un ulteriore spreco di denaro pubblico. Il suo intento primario è quello di fornire all’UE un altro strato di quel sistema di Stato autonomo che vuole diventare, così che possa pavoneggiarsi come una sorta di superstato in un’Europa che riconosce ai suoi cittadini diritti, di cui in realtà sono già titolari.</p>
      <p sl="en">Se vuole riconoscere diritti, che riconosca allora il diritto fondamentale al voto in merito a questioni come questa: dire “sì” o “no” a una Costituzione.</p>
    </intervention>
    <intervention id="4-097" speaker_id="28178" name="Miroslav Mikolášik" is_mep="True" mode="spoken">
      <p sl="sk">Signor Presidente, dato che le attività criminali sono in costante aumento e che la minaccia del terrorismo è in crescita, l’Europol deve diventare più flessibile.</p>
      <p sl="sk">I tre protocolli dal 2000 al 2003 che modificano e integrano la convenzione Europol non sono ancora entrati in vigore. Senza dubbio un’organizzazione che promuove il rispetto della legge non può essere efficace se le modifiche allo strumento giuridico su cui si basa entrano in vigore solo molti anni dopo la decisione di accettarle. La proposta di una decisione del Consiglio riguarda tale situazione ed è per questo che ho votato a favore.</p>
      <p sl="sk">Un importante cambiamento relativo alla presente situazione è la proposta di finanziare l’Europol dal bilancio comunitario e conferire al suo personale lo statuto di funzionari dell’UE. Ciò aumenterà il coinvolgimento del Parlamento europeo nella gestione dell’Europol e semplificherà il bilancio e la gestione del personale. La posizione del Parlamento europeo, inoltre, verrà rafforzata dato che aumenterà il controllo democratico dell’Europol. Le spese finanziarie dell’Unione, infine, saranno confrontabili alle spese attuali degli Stati membri.</p>
    </intervention>
    <intervention id="4-098" speaker_id="28323" name="Oldřich Vlasák" is_mep="True" mode="spoken">
      <p sl="cs">Signor Presidente, la prego di permettermi di spiegare perché non ho preso parte alla votazione riguardante la presente relazione. In primo luogo, credo che l’Europol stia già funzionando a dovere sulla base di accordi e cooperazione bilaterali. In secondo luogo, la Repubblica ceca, insieme ad altri paesi, è entrata nello spazio Schengen ed è necessario, innanzi tutto, abituarsi a tale cooperazione, analizzarla e successivamente migliorarla. Qualsiasi altra integrazione volta a trasformare l’Europol in una forza di polizia europea, inoltre, richiederà la ratifica del Trattato di Lisbona. Solo allora potremo parlare di possibili cambiamenti alla base giuridica dell’Europol.</p>
    </intervention>
    <intervention id="4-099" speaker_id="4516" name="Roger Helmer" is_mep="True" mode="spoken">
      <p sl="en">Signor Presidente, vorrei far notare che lei ha spento il microfono del mio collega, onorevole Kamall, allo scadere dei 60 secondi, mentre è molto più generoso quando vengono dette cose che reputa più gradevoli.</p>
      <p sl="en">Uno degli errori che facciamo qui nell’Unione europea è quello di confondere la “cooperazione” con il “sovranazionalismo”. Sono assolutamente a favore della politica di cooperazione, qualsiasi persona assennata lo sarebbe oggigiorno. Tuttavia, sono decisamente contrario alla creazione di autorità sovranazionali, come dovrebbe diventare l’Europol, che, come un mio collega ha detto a proposito dell’Agenzia per i diritti fondamentali, costituisce uno degli attributi che l’Unione europea pretende di possedere quale Stato autonomo.</p>
      <p sl="en">Il problema è che queste organizzazioni mancano di legittimazione democratica e questo è molto pericoloso. Fintanto che il Trattato di Lisbona non verrà sottoposto a un referendum , sia all’Europol che all’Unione europea mancherà la legittimazione democratica.</p>
    </intervention>
    <intervention id="4-100" speaker_id="28493" name="Derek Roland Clark" is_mep="True" mode="spoken">
      <p sl="en">Signor Presidente, non potrei essere meno d’accordo su questa relazione. Ho votato contro. La cooperazione tra le forze di polizia, sì; la cooperazione forzata e l’obbligatorietà, no; soprattutto qualora i ranghi di questa forza di polizia vantino una polizia armata che potrà essere inviata ovunque all’interno dell’Unione europea.</p>
      <p sl="en">Nel Regno Unito di norma non abbiamo una polizia armata e pertanto non ne potremmo tollerare l’ingresso dall’esterno per ordine dell’Europol. Non è qualcosa in cui crediamo. Nel nostro paese gestiamo le cose diversamente.</p>
      <p sl="en">Mi ha deluso in modo particolare il fatto che gli emendamenti nn. 56 e 57 non siano stati accolti, perché, in caso contrario, avrebbero soppresso l’immunità alla forza di polizia. Nel Regno Unito, siamo abituati a una forza di polizia che, se causa danni alla proprietà o viola la persona o esegue un arresto senza un buon motivo, può essere successivamente accusata di reato. Ma in fin dei conti la cosa non mi sorprende, dato che, dopotutto, siete disposti a imporre una costituzione senza chiedere niente a nessuno.</p>
    </intervention>
    <intervention id="4-101" speaker_id="28496" name="Thomas Wise" is_mep="True" mode="spoken">
      <p sl="en">Signor Presidente, per la seconda volta mi alzo per dichiarare il mio voto contrario a questa proposta.</p>
      <p sl="en">In Gran Bretagna abbiamo una filosofia molto semplice: nessun uomo è al di sopra della legge, neppure la Regina, la sovrana d’Inghilterra. Ci vorrà il dovuto processo. In questa legislazione abbiamo creato una situazione in cui vi sono persone al di fuori della legge, che non possono essere perseguite legittimamente.</p>
      <p sl="en">Ho già dichiarato in quest’Aula che se l’Unione europea è la risposta, la domanda doveva essere davvero stupida, e questo non è mai stato più vero di adesso.</p>
      <p sl="en">Citerò un commento di Kennedy: “Coloro che rendono impossibile una protesta pacifica, rendono inevitabile una protesta violenta”.</p>
    </intervention>
    <intervention id="4-102" speaker_id="4556" name="Nirj Deva" is_mep="True" mode="spoken">
      <p sl="en">Signor Presidente, la cooperazione transnazionale in materia di criminalità internazionale, terrorismo, droga e così via è di vitale importanza. Già oggi l’Europol, in collaborazione con altre forze di polizia, sta adempiendo a questo compito.</p>
      <p sl="en">Tuttavia, la creazione di un ufficio europeo di polizia che rafforzi il potere centrale non risolverà i problemi che sono emersi in Gran Bretagna presso le comunità locali. Oggi, il mio paese, il mio partito, in quanto composto da leali conservatori, ha votato contro la presente risoluzione.</p>
      <p sl="en">Il mio partito ha anche chiesto che venga indetto un referendum sul Trattato costituzionale dell’UE. Non dispongo di altro luogo che non sia quest’Aula per protestare contro ciò che il Primo Ministro Brown sta facendo per sottrarsi all’impegno preso di tenere detto referendum .</p>
      <p sl="en">Pertanto rinnovo la richiesta fatta al Primo Ministro Brown di concedere al popolo britannico tale referendum .</p>
    </intervention>
    <intervention id="4-103" speaker_id="33569" name="Syed Kamall" is_mep="True" mode="spoken">
      <p sl="en">Signor Presidente, mi rendo conto che questa proposta di decisione del Consiglio prevede la conversione dell’Europol in un’agenzia europea, come esposto per sommi capi nella relazione.</p>
      <p sl="en">Dobbiamo riconoscere che ciò comporterà due conseguenze. Innanzi tutto, i fondi dovranno essere forniti dal bilancio comunitario e il personale dell’Europol acquisirà lo status di funzionario della Comunità. La relazione contiene anche disposizioni riguardanti il coordinamento, alle quali tutti siamo favorevoli, l’organizzazione e lo svolgimento di indagini e azioni operative congiuntamente con le autorità competenti degli Stati membri o nel quadro di squadre investigative comuni.</p>
      <p sl="en">Nella lotta contro la criminalità, i Conservatori sono a favore della cooperazione aperta tra la forze di polizia in Europa e oltre i suoi confini, ma non possiamo assolutamente accettare che l’UE svolga un ruolo di alcun tipo nel centralizzare detta cooperazione. Inoltre, l’Europol è un’agenzia non necessaria, dato che esistono già altre organizzazioni che svolgono questa funzione a livello mondiale.</p>
      <p sl="en">È per questo motivo che vorrei aggiungere che la futura ratifica della Costituzione europea, malgrado sia stata respinta in due consultazioni referendarie, è antidemocratica, vile e illegittima.</p>
    </intervention>
    <intervention id="4-104" speaker_id="4555" name="Daniel Hannan" is_mep="True" mode="spoken">
      <p sl="en">Signor Presidente, sono lieto di aver la possibilità di formulare una dichiarazione di voto. Ho richiesto il tempo di parola nel dibattito riguardante tale questione, ma una delle conseguenze dell’infelice mésalliance del mio partito con il Partito popolare europeo consiste nel fatto che ai conservatori britannici viene sistematicamente negato il tempo di parola nei dibattiti su temi rilevanti.</p>
      <p sl="en">Ciò che volevo dire è che questa relazione si basa su un fraintendimento concettuale. Le persone dicono che, dato che esiste una criminalità transfrontaliera e dato che la criminalità è internazionale, abbiamo bisogno di una polizia transfrontaliera.</p>
      <p sl="en">Ma già l’abbiamo. Le forze di polizia degli Stati nazionali collaborano da decenni con risultati notevoli. Abbiamo l’Interpol, abbiamo la Convenzione dell’Aia, abbiamo i trattati di estradizione, riconosciamo il periodo di detenzione trascorso di un altro paese come facente parte della sentenza e così via.</p>
      <p sl="en">La differenza sta nel fatto che tutto ciò si basa su decisioni democratiche tra Stati indipendenti, mentre quello che si propone di fare con l’Europol è la federalizzazione di ciò che dovrebbe essere una questione nazionale sensibile, segnatamente il controllo del diritto penale.</p>
      <p sl="en">Se vogliamo conseguire questo obiettivo, dovremmo prima consultare la popolazione mediante un referendum , ecco perché ne è necessario uno sul Trattato di Lisbona.</p>
    </intervention>
    <intervention id="4-105" speaker_id="28512" name="Jim Allister" is_mep="True" mode="spoken">
      <p sl="en">Signor Presidente, alcuni dei motivi diffusi per questa proposta sull’Europol sono praticamente inesistenti. Viene insinuato che dobbiamo modificare la base giuridica, che è necessario sovvenzionarlo con i fondi dell’UE, che coloro che vi saranno impiegati diventeranno funzionari dell’Unione, che dobbiamo ampliare il suo ambito di competenza e che abbiamo bisogno di un’agenzia al fine di poter combattere la criminalità organizzata e il terrorismo. Mai sentita un’assurdità più grande! Stiamo combattendo efficacemente la criminalità organizzata e il terrorismo attraverso un’adeguata cooperazione di lunga data tra le forze di polizia.</p>
      <p sl="en">Qui si tratta soltanto di creare un altro strato del sistema di sovranità dell’UE, affinché disponga di un’effettiva forza di polizia europea. Quei funzionari non faranno altro che intromettersi negli affari interni degli Stati membri e, come è già stato fatto notare, godranno dell’immunità per le loro azioni e si troveranno persino al di fuori dalla portata del controllo giurisdizionale degli Stati nazionali. Si tratta di una proposta assurda e assolutamente inutile.</p>
    </intervention>
    <intervention id="4-107" speaker_id="4556" name="Nirj Deva" is_mep="True" mode="spoken">
      <p sl="en">Signor Presidente, in merito alla relazione Polfer, i conservatori hanno votato a favore della relatrice sulla questione del Caucaso meridionale.</p>
      <p sl="en">Ma ancora una volta non è forse piuttosto curioso che, mentre siamo così ansiosi di proteggere le libertà democratiche e i diritti della popolazione del Caucaso meridionale e di garantire che abbiano una legittimazione e che possano esercitare il diritto all’autodeterminazione, quando si tratta della seria questione del Trattato costituzionale dell’Unione europea, il Primo Ministro Brown esponente del partito laburista, che ci aveva promesso un referendum , si sia ora tirato indietro.</p>
      <p sl="en">Il mio partito, il partito conservatore, è furioso per il fatto che questa promessa non sia stata mantenuta ed ecco perché mi trovo qui a chiedere al governo laburista di concederci un referendum in merito a questa importante questione costituzionale, così come siamo preoccupati per quello che sta accadendo nel Caucaso meridionale.</p>
    </intervention>
    <intervention id="4-108" speaker_id="33569" name="Syed Kamall" is_mep="True" mode="spoken">
      <p sl="en">Signor Presidente, mi sembra di capire che questa relazione appoggi l’inserimento di Armenia, Azerbaigian e Georgia nella politica europea di vicinato e che sia a favore di piani d’azione bilaterali per detta politica.</p>
      <p sl="en">Mi sembra inoltre di capire che la relatrice inviti l’UE a sviluppare una politica regionale nel Caucaso meridionale da attuare congiuntamente con i paesi di quella regione. Naturalmente una delle parole d’ordine che apparirà in molte di queste relazioni sarà la parola “democrazia”. Forse non ne siete a conoscenza, ma io rappresento Londra. Rappresento la più grande città del mondo, capitale della più grande nazione a livello globale e si dà il caso che a Londra viva una comunità molto eterogenea, che comprende anche molte persone provenienti da Armenia, Azerbaigian e Georgia.</p>
      <p sl="en">Una delle cose che queste persone apprezzano della loro vita a Londra è la democrazia e il diritto di esprimere la loro opinione su questioni cruciali. Mi chiedono sempre: “Perché ci parla tanto di democrazia e poi nega proprio questo diritto ai cittadini britannici quando si tratta di un referendum sulla Costituzione?” Pertanto la Costituzione, nonostante sia stata respinta in due consultazioni referendarie, è antidemocratica, vile e illegittima.</p>
    </intervention>
    <intervention id="4-109" speaker_id="4555" name="Daniel Hannan" is_mep="True" mode="spoken">
      <p sl="en">Signor Presidente, la ringrazio molto per la pazienza e l’umorismo che sta dimostrando in questa sessione. Come ho fatto ieri, vorrei estendere i miei ringraziamenti anche ai servizi e agli interpreti per averci assecondati.</p>
      <p sl="en">Nella regione del Caucaso meridionale, al momento il grosso problema è la discussione sui risultati elettorali. L’Occidente ha più o meno tollerato la vittoria elettorale alla Saddam dell’attuale governo georgiano, ottenuta la prima volta con una preferenza di voti ben superiore al 90%, ma adesso che chiede la rielezione, stiamo a discutere se il voto di allora sia stato libero ed equo.</p>
      <p sl="en">Quale esempio diamo noi, nell’Unione europea, a queste democrazie che cercano di emergere quando mostriamo un tale disprezzo per il nostro stesso processo democratico qui, nell’UE? Sembra necessario ricordare periodicamente a quest’Assemblea che il 55% degli elettori francesi e il 62% di quelli olandesi hanno votato “no” alla Costituzione europea, eppure questo stesso testo ricompare, questa volta senza nessun referendum , come Trattato di Lisbona.</p>
      <p sl="en">Lo ripeto nuovamente: è necessario concedere al popolo un referendum sul Trattato di Lisbona. Pactio Olisipio censenda est !</p>
    </intervention>
    <intervention id="4-110" speaker_id="1838" is_mep="True" mode="spoken" role="Presidente">
      <p sl="unknown">Onorevole Hannan, il mio senso dell’umorismo è pari solo al vostro. Mi domando in continuazione come riusciate a inserire ovunque la parola “referendum ”. Ci riuscite magistralmente, qualsiasi sia l’argomento Trattato.</p>
    </intervention>
    <intervention id="4-112" speaker_id="4516" name="Roger Helmer" is_mep="True" mode="spoken">
      <p sl="en">Signor Presidente, ho votato a favore di questa misura, non perché sia stato un mio desiderio ponderato, bensì perché, da fedele conservatore quale sono, mi sono attenuto alla linea politica del partito.</p>
      <p sl="en">Se fosse stato per me, probabilmente mi sarei astenuto o forse avrei votato contro. Devo ammettere che i problemi riguardanti il Mar Nero non sono al primo posto tra le priorità dei miei elettori delle East Midlands del Regno Unito e sospetto neppure al secondo o al terzo. Pertanto, si può dire in un certo senso che non si trattava di una questione della massima importanza.</p>
      <p sl="en">Tuttavia, non credo che l’Unione europea dovrebbe avere una politica estera e di sicurezza comune. Ritengo che gli Stati nazionali dovrebbero avere le loro proprie politiche estere, ma sono assolutamente a favore del fatto che essi lavorino insieme e collaborino quando è nel loro interesse, sia che ciò avvenga con Stati aderenti all’UE che con paesi esterni a essa.</p>
      <p sl="en">In ogni caso, la politica estera e di sicurezza comune può non avere alcuna legittimazione democratica, se non ci deve essere alcun referendum sul Trattato di Lisbona.</p>
    </intervention>
    <intervention id="4-113" speaker_id="28493" name="Derek Roland Clark" is_mep="True" mode="spoken">
      <p sl="en">Signor Presidente, senza alcun dubbio questa nuova politica mira a facilitare, tra le altre cose, la fornitura di petrolio e di gas all’Europa occidentale attraverso quella regione.</p>
      <p sl="en">Si tratterebbe di gas e petrolio russi e in questo momento state permettendo di essere messi nella condizione di poter essere presi in ostaggio. Tutti noi sappiamo che due Natali fa la Russia ha interrotto la fornitura di gas all’Ucraina; una volta che avrà ottenuto una quota ancora maggiore di approvvigionamenti di gas all’Europa occidentale, forse a un certo punto potrebbe riservare lo stesso trattamento anche a tutti noi.</p>
      <p sl="en">Per lo meno qui in Francia hanno avuto la giusta idea di produrre almeno il 70% dell’elettricità con il nucleare ed è ormai tempo che l’UE elabori una politica per promuovere questo diritto in tutta l’Unione.</p>
      <p sl="en">Ma invece, naturalmente, perdete tempo nel Caucaso meridionale, intorno al Mar Nero, con regimi che non sono affatto stabili e che potrebbero non volerci a casa loro. Ma ovviamente preferite fare così piuttosto che promuovere tra la vostra stessa popolazione un referendum sulla nuova Costituzione.</p>
    </intervention>
    <intervention id="4-114" speaker_id="33569" name="Syed Kamall" is_mep="True" mode="spoken">
      <p sl="en">Signor Presidente, sono lieto di essere ancora in Aula, anche se lei, come altri, potrebbe non condividere la mia gioia nel trovarmi qui. Vorrei ringraziare tutti voi per la vostra pazienza.</p>
      <p sl="en">Mi sembra di capire che questa relazione di iniziativa effettivamente appoggi la comunicazione della Commissione “Sinergia del Mar Nero Una nuova iniziativa di cooperazione regionale”, che mira a rafforzare la cooperazione con e all’interno della regione del Mar Nero attraverso l’integrazione delle politiche bilaterali esistenti con un nuovo approccio regionale. Essa tiene conto del fatto che, al fine di adottare tale approccio, detta comunicazione deve essere seguita da altri passi coerenti dell’UE al fine di incoraggiare una vera dimensione regionale adatta a quest’epoca.</p>
      <p sl="en">Di quale regione stiamo parlando? Lasciate che chiarisca questo punto: la regione del Mar Nero comprende Stati membri dell’UE (Bulgaria, Grecia e Romania), nonché la Turchia e i paesi partner della PEV (Armenia, Azerbaigian, Georgia, Repubblica di Moldavia e Ucraina), ma anche la Federazione Russa. Il grande filosofo Brook Benton, di cui è stata seguace e a cui si è ispirata l’eminente filosofa Randy Crawford, una volta affermò: “È una notte di pioggia in Georgia”. Quando il popolo europeo e quello britannico si vedono negare il diritto di voto in un referendum sulla Costituzione, allora nell’UE è senza dubbio una notte di pioggia per la democrazia.</p>
    </intervention>
    <intervention id="4-115" speaker_id="4555" name="Daniel Hannan" is_mep="True" mode="spoken">
      <p sl="en">Signor Presidente, sono grato per la sua cortesia e sono lieto di poter parlare in merito a questa relazione, perché mi sembra che l’Unione europea stia commettendo un errore generazionale e probabilmente epico, nel suo modo di trattare la Turchia.</p>
      <p sl="en">In questo momento sembra evidente che non avremo mai l’intenzione di ammettere la Turchia come membro a pieno titolo. Risulta chiaro dalle maggioranze di quest’Assemblea e dalle promesse di referendum in Austria e in Francia, in cui si sono riscontrate maggioranze rispettivamente del 70% e dell’80% contro la sua adesione all’UE.</p>
      <p sl="en">Se all’inizio avessimo detto ad Ankara che le cose stavano così e che avevamo l’intenzione di trovare una qualche alternativa, avremmo potuto procedere in amicizia e cooperazione. Invece ci stiamo prendendo gioco dei turchi, imponendo loro decine di migliaia di pagine di acquis communautaire , li stiamo umiliando per quel che riguarda l’Armenia, Cipro e il modo in cui trattano le loro minoranze e poi magari, tra forse 10 o 15 anni, dopo tutto questo, ce ne sbarazziamo come se niente fosse. Comportandoci così, rischiamo di creare proprio ciò che diciamo di temere: uno Stato islamista.</p>
      <p sl="en">La Turchia è più di una democrazia rispetto all’Unione europea. Ha cambiato governo pacificamente. Mi auguro che avremo il coraggio di consultare il nostro stesso popolo. Pactio Olisipio censenda est !</p>
    </intervention>
    <intervention id="4-116" speaker_id="28178" name="Miroslav Mikolášik" is_mep="True" mode="spoken">
      <p sl="sk">La regione del Mar Nero, area di produzione e transito, ha un’importanza strategica per la diversificazione e la sicurezza degli approvvigionamenti di energia all’Unione europea. Sono convinto che la cooperazione regionale debba comprendere come partner a pieno titolo, oltre a Turchia e Russia, anche gli Stati membri dell’UE. Questo è il motivo per cui ho votato a favore della relazione in oggetto.</p>
      <p sl="sk">Sono preoccupanti i continui conflitti nella regione, che costituiscono una minaccia per la stabilità e lo sviluppo della zona. Esorto pertanto l’Unione europea affinché si assuma un ruolo più attivo negli sforzi tesi a risolvere i conflitti in quest’area strategica, e in modo particolare affinché si impegni nelle operazioni di pace e cooperi più a stretto contatto con il governo russo e ucraino. Vi sono ovvi problemi relativi allo sviluppo eterogeneo del settore privato in molti paesi della regione del Mar Nero. È necessario migliorare le condizioni d’investimento in quest’area sia per le imprese locali che per quelle internazionali attraverso misure tese a migliorare la lotta contro la corruzione e la frode e a promuovere riforme dell’economia di mercato.</p>
    </intervention>
    <intervention id="4-117" speaker_id="1838" is_mep="True" mode="spoken" role="Presidente">
      <p sl="unknown">Conformemente alla decisione dell’Assemblea, le dichiarazioni di voto proseguiranno dopo le votazioni di questo pomeriggio.</p>
    </intervention>
    <intervention id="4-120" speaker_id="28427" name="Alessandro Battilocchio" is_mep="True" mode="written">
      <p sl="it">Signor Presidente, onorevoli colleghi, vorrei esprimere il mio totale sostegno a questa relazione, frutto di un lungo e di un ottimo lavoro svolto dall’onorevole collega Michael Cashman.</p>
      <p sl="it">A seguito, infatti, della trasformazione dell’Osservatorio europeo dei fenomeni di razzismo e xenofobia in un’Agenzia incaricata della difesa e della promozione dei diritti umani e dopo che quest’ultima è stata ufficialmente istituita il primo marzo 2007, ad oggi non possiamo che riscontrare la totale non operatività della stessa dovuta alla mancanza di un direttore e di un quadro pluriennale.</p>
      <p sl="it">In risposta a tale lentezza e inefficacia burocratica, il relatore propone di emendare il quadro pluriennale in un numero minimo di punti ed esorta la Commissione e il Consiglio ad accelerare il processo di selezione di candidati per il posto da direttore, al fine di facilitare il raggiungimento di un accordo tra le istituzioni UE, riconsegnando in tal modo questo strumento fondamentale per la difesa dei diritti umani ai cittadini.</p>
      <p sl="it">Esorto dunque tutti gli onorevoli colleghi a sostenere questa relazione che rappresenta un primo passo verso l’operatività dell’Agenzia.</p>
      <p sl="it">Il sostegno alle politiche UE per la difesa dei diritti umani ed al loro sviluppo non può e non deve dipendere da considerazioni e ritardi di derivazione politico-economica.</p>
    </intervention>
    <intervention id="4-121" speaker_id="1892" name="Carlos Coelho" is_mep="True" mode="written">
      <p sl="pt">Nel febbraio 2007 ho ovviamente appoggiato la creazione di un’Agenzia dell’Unione europea per i diritti fondamentali, dato che reputo che tale agenzia possa contribuire in misura significativa ad aumentare la coerenza e la coesione della politica comunitaria in materia di diritti fondamentali.</p>
      <p sl="pt">L’Agenzia è stata istituita ufficialmente il 1° marzo 2007, ma è ancora in attesa degli elementi di base per diventare pienamente operativa, in altre parole la nomina del suo direttore e l’approvazione di un quadro pluriennale.</p>
      <p sl="pt">La presente iniziativa è volta ad adottare tale quadro pluriennale, che dovrà orientare il lavoro dell’Agenzia per i prossimi cinque anni attraverso la definizione delle aree tematiche in cui dovrà agire.</p>
      <p sl="pt">Accolgo pertanto con favore l’enorme sforzo compiuto da parte del relatore, l’onorevole Cashman, per facilitare i negoziati e spero, al pari di lui, che ciò incoraggi la Commissione e il Consiglio a concludere quanto prima sia i dibattiti su tale quadro pluriennale che il processo di selezione dei candidati per l’incarico di direttore.</p>
      <p sl="pt">Il popolo europeo non comprenderà le ragioni di ulteriori ritardi che impediscono all’Agenzia per i diritti fondamentali di diventare pienamente operativa.</p>
    </intervention>
    <intervention id="4-122" speaker_id="28325" name="Sylwester Chruszcz" is_mep="True" mode="written">
      <p sl="pl">Sono contrario alla creazione di un’Agenzia dell’Unione europea per i diritti fondamentali e di conseguenza non appoggio il quadro pluriennale per il periodo 2007-2012.</p>
      <p sl="pl">Ritengo che la proposta relativa alla creazione di simile agenzia e le sue funzioni non solo costituiscano uno spreco di denaro, ma anche un’iniziativa politica pericolosa, i cui effetti a lungo termine andranno a ledere gli Stati membri dell’Unione. I compiti fondamentali assegnati all’Agenzia corrispondono a una palese ingerenza nella sovranità degli Stati membri. L’esistenza della struttura non può essere giustificata, dato che in ciascun paese europeo sono già presenti istituzioni incaricate di salvaguardare la democrazia e di tutelare i diritti umani.</p>
      <p sl="pl">A mio avviso, le attività di tale agenzia si estenderanno inevitabilmente oltre le aree tematiche per cui è stata istituita. Nel corso della votazione di oggi dell’emendamento n. 6 ai considerando, ad esempio, è stata sollevata la questione di dare una definizione di essere umano e di stabilire il momento in cui esso acquisisce diritti umani.</p>
      <p sl="pl">Reputo che tale tipo di azione sia un tentativo oltraggioso di imporre di nascosto nozioni ideologiche pericolose nel quadro dell’Unione europea.</p>
    </intervention>
    <intervention id="4-123" speaker_id="1413" name="Glyn Ford" is_mep="True" mode="written">
      <p sl="en">Sono a favore di questa relazione, nonostante la mia contrarietà e il mio disappunto riguardo al fatto che l’ex Osservatorio europeo dei fenomeni di razzismo e xenofobia, istituito in seguito alle raccomandazioni della commissione consultiva sul razzismo e la xenofobia del Consiglio dei ministri, in seno alla quale io rappresentavo il Parlamento europeo, sia ora scomparso per trasformarsi in una più ampia Agenzia dell’UE per i diritti fondamentali.</p>
      <p sl="en">L’Osservatorio di Vienna ha svolto un lavoro estremamente prezioso promuovendo le prassi migliori nella lotta contro il razzismo, la xenofobia e l’antisemitismo e impegnandosi per impedire che dilaghino, nonché riferendo in merito all’attuale situazione in tutta l’Unione e nei paesi candidati. Il pericolo è che questo verrà perso, o almeno diluito, in tale nuova agenzia. Seguirò molto attentamente gli sviluppi della situazione.</p>
    </intervention>
    <intervention id="4-124" speaker_id="28183" name="Patrick Gaubert" is_mep="True" mode="written">
      <p sl="fr">La delegazione francese del gruppo PPE-DE si compiace per l’adozione della relazione Cashman riguardante l’adozione di un quadro pluriennale per l’Agenzia dell’Unione europea per i diritti fondamentali per il periodo 2007-2012.</p>
      <p sl="fr">Il testo in questione definisce, inter alia, i precisi ambiti tematici della sua attività al fine di permetterle di adempiere al meglio alla sua missione e di raggiungere gli obiettivi.</p>
      <p sl="fr">La maggioranza della delegazione francese, adeguandosi al suo gruppo, ha respinto gli emendamenti dei liberali, che mirano a estendere la sua missione, da un lato, all’omofobia e alle violenze omofobe e, dall’altro, al razzismo nei confronti dei Rom. Tale scelta è stata dettata non dalla volontà di esprimere la sua contrarietà nei confronti di questa lotta legittima e giustificata, bensì perché questi obiettivi sono già coperti dalla proposta di decisione, che, tra le aree tematiche d’azione dell’agenzia, prevede precisamente il razzismo, la xenofobia e l’intolleranza che vi è associata, nonché le discriminazioni basate su sesso, razza o origine etnica, religione o convinzioni personali, handicap , età, tendenze sessuali o appartenenza a minoranze.</p>
      <p sl="fr">Siamo soddisfatti dell’adozione della presente relazione che permetterà all’Agenzia di diventare pienamente operativa al fine di adempiere ai suoi compiti e garantire i diritti dei cittadini dell’Unione.</p>
    </intervention>
    <intervention id="4-125" speaker_id="28194" name="Ambroise Guellec" is_mep="True" mode="written">
      <p sl="fr">La delegazione francese del gruppo PPE-DE si compiace per l’adozione della relazione Cashman riguardante l’adozione di un quadro pluriennale per l’Agenzia dell’Unione europea per i diritti fondamentali per il periodo 2007-2012.</p>
      <p sl="fr">Il testo in questione definisce, inter alia , i precisi ambiti tematici della sua attività al fine di permetterle di adempiere al meglio alla sua missione e di raggiungere gli obiettivi.</p>
      <p sl="fr">La delegazione francese, seguendo l’esempio del suo gruppo, ha respinto gli emendamenti dei liberali, che mirano a estendere la sua missione, da un lato, all’omofobia e alle violenze omofobe e, dall’altro, al razzismo nei confronti dei Rom. Tale scelta è stata dettata non dalla volontà di esprimere la sua contrarietà nei confronti di questa lotta legittima e giustificata, bensì perché questi obiettivi sono già coperti dalla proposta di decisione, che, tra le aree tematiche d’azione dell’agenzia, prevede precisamente il razzismo, la xenofobia e l’intolleranza che vi è associata, nonché le discriminazioni basate su sesso, razza o origine etnica, religione o convinzioni personali, handicap , età, tendenze sessuali o appartenenza a minoranze.</p>
      <p sl="fr">Siamo tutti soddisfatti per l’adozione di questa relazione che permetterà all’Agenzia di diventare pienamente operativa al fine di adempiere ai suoi compiti e garantire i diritti dei cittadini dell’Unione.</p>
    </intervention>
    <intervention id="4-126" speaker_id="31123" name="Pedro Guerreiro" is_mep="True" mode="written">
      <p sl="pt">Lasciando da parte gli aspetti criticati, che abbiamo già avuto la possibilità di evidenziare, lo scopo effettivo dell’Agenzia dell’Unione europea per i diritti fondamentali verrà chiarito a tempo debito una volta che sarà operativa.</p>
      <p sl="pt">Nella discussione sulla definizione degli obiettivi e delle priorità del quadro pluriennale per il periodo 2007-2012, era chiaro che le sue aree tematiche erano ovviamente circoscritte a: razzismo, xenofobia e l’intolleranza che vi è associata; discriminazioni fondate su sesso, razza o origine etnica, religione o convinzioni personali, handicap o tendenze sessuali o appartenenza a minoranze; risarcimento delle vittime, prevenzione della criminalità e altri aspetti connessi relativi alla sicurezza dei cittadini; tutela dei minori, inclusi i diritti del bambino; immigrazione e integrazione degli immigrati; asilo; visti e controllo alle frontiere; partecipazione al funzionamento democratico dell’Unione; problematiche di diritti umani collegate alla società dell’informazione; e accesso a una giustizia efficiente e indipendente.</p>
      <p sl="pt">Il Parlamento europeo ha aggiunto la povertà estrema e l’esclusione sociale. Tuttavia, i diritti sociali, tra cui i diritti dei lavoratori, non sono stati considerati come priorità, neppure nel momento in cui i diritti sociali fondamentali vengono messi in discussione dalle politiche promosse dall’UE.</p>
    </intervention>
    <intervention id="4-127" speaker_id="38596" name="Elisabeth Morin" is_mep="True" mode="written">
      <p sl="fr">Al pari della delegazione francese presso il gruppo PPE-DE, mi compiaccio dell’adozione della relazione Cashman riguardante l’adozione di un quadro pluriennale per l’Agenzia dell’Unione europea per i diritti fondamentali per il periodo 2007-2012.</p>
      <p sl="fr">Il testo in questione definisce, inter alia , i precisi ambiti tematici della sua attività al fine di permetterle di adempiere al meglio alla sua missione e raggiungere gli obiettivi.</p>
      <p sl="fr">Come la delegazione francese e il gruppo PPE-DE, ho respinto gli emendamenti dei liberali, che mirano a estendere la missione dell’Agenzia, da un lato, all’omofobia e alle violenze omofobe e, dall’altro, al razzismo nei confronti dei Rom. Questi obiettivi sono in effetti già coperti dalla proposta di decisione, che, tra le aree tematiche d’azione dell’agenzia, prevede precisamente il razzismo, la xenofobia e l’intolleranza che vi è associata, le discriminazioni basate su sesso, razza o origine etnica, religione o convinzioni personali, handicap, età, tendenze sessuali o appartenenza a minoranze.</p>
      <p sl="fr">Sono lieta per l’adozione di questa relazione che permetterà all’Agenzia di diventare pienamente operativa e di garantire i diritti dei cittadini dell’Unione.</p>
    </intervention>
    <intervention id="4-129" speaker_id="photo_generic" name="Bairbre de Brún e Eva-Britt Svensson" is_mep="True" mode="written">
      <p sl="en">Ho votato a favore della proposta modificata perché contiene miglioramenti nell’ambito della protezione dei dati.</p>
      <p sl="en">Tuttavia non sono concorde sul sempre maggiore spostamento delle questioni legate alla giustizia e agli affari interni dagli Stati membri all’UE. Per questo motivo, ho votato contro la risoluzione legislativa.</p>
    </intervention>
    <intervention id="4-130" speaker_id="1473" name="Gérard Deprez" is_mep="True" mode="written">
      <p sl="fr">È con convinzione che sostengo la relazione del nostro eccellente collega Díaz de Mera.</p>
      <p sl="fr">La trasformazione dell’Europol in agenzia comunitaria costituisce una rivendicazione del Parlamento europeo che ho sempre appoggiato.</p>
      <p sl="fr">Effettivamente, ciò comporterà che d’ora in poi il finanziamento dell’Europol sarà garantito dal bilancio comunitario e che si applicherà al suo personale lo statuto dei funzionari. In entrambi i casi, le competenze del nostro Parlamento ne usciranno considerevolmente rafforzate.</p>
      <p sl="fr">D’altro canto, la decisione del Consiglio amplia sensibilmente il campo e la capacità d’intervento dell’Europol, cosa che rispecchia anche le mie convinzioni.</p>
      <p sl="fr">Per farla breve, rendere l’Europol più operativo e assoggettarlo a un vero controllo democratico è una scelta che sostengo senza alcuna riserva.</p>
    </intervention>
    <intervention id="4-131" speaker_id="1164" name="Bruno Gollnisch" is_mep="True" mode="written">
      <p sl="fr">Il gioco di prestigio che ci propone il Consiglio è riuscito alla perfezione: far passare l’Ufficio europeo di polizia, l’Europol, dalla condizione di agenzia di natura intergovernativa, finanziata dai bilanci degli Stati membri, ad agenzia dell’Unione europea finanziata dal bilancio dell’Unione e che applica lo statuto dei funzionari delle Comunità, il tutto prendendo a pretesto non imperativi politici bensì imperativi tecnici.</p>
      <p sl="fr">Effettivamente, dato che le missioni dell’Europol si sono estese considerevolmente a campi diversi da quello della sola criminalità organizzata, il Consiglio ritiene che il raggiungimento di questi nuovi obiettivi sarà garantito meglio a livello di Unione che non di Stati membri. Ed è così che, in nome del molto contestabile principio di sussidiarietà, vengono applicati la logica europeista dello spossessamento sistematico delle competenze degli Stati membri e l’approfondimento del modello sovranazionale.</p>
      <p sl="fr">Tali sono precisamente la filosofia e il senso delle riforme contenute nel Trattato di Lisbona, che i dirigenti europei e nazionali nel loro complesso vogliono imporre ai popoli e alle nazioni contro la loro volontà.</p>
      <p sl="fr">L’Europa non presta più ascolto ai suoi popoli, ma peggio ancora, li disprezza e mente loro. Mentre 26 paesi europei hanno già annunciato che non ratificherebbero il Trattato tramite consultazione referendaria, auspichiamo che la salvezza delle nazioni e dei popoli europei passi attraverso il rifiuto di questo ridicolo testo da parte degli irlandesi, gli unici autorizzati a decidere ed esprimersi.</p>
    </intervention>
    <intervention id="4-132" speaker_id="23717" name="Genowefa Grabowska" is_mep="True" mode="written">
      <p sl="pl">Gli Stati membri dell’Unione europea hanno creato l’Europol come risposta istituzionale attraverso la quale contrastare la criminalità organizzata. Oggi, a distanza di 12 anni dalla sua istituzione, ne discutiamo l’ampliamento delle competenze e l’ottimizzazione delle attività.</p>
      <p sl="pl">Il relatore ha condotto una valutazione accurata dell’attuale situazione di fatto e di diritto dell’Europol. Critica giustamente l’eccessivamente lunga e complicata procedura prevista per modificare lo status dell’Europol e inserirlo nella struttura organizzativa dell’Unione. Anche le misure correttive proposte nella presente relazione meritano di essere prese in considerazione e sostenute.</p>
      <p sl="pl">I primi tentativi compiuti per modificare le competenze dell’Europol dimostrano la difficoltà di raggiungere un’intesa per i paesi quando essi si trovano vincolati dal principio dell’unanimità. Credo pertanto che solo quando il Trattato di Lisbona verrà ratificato ed entrerà in vigore in tutti e 27 gli Stati membri, saremo in grado di introdurre cambiamenti procedurali e di migliorare la situazione attuale, dato che il Trattato riformerà anche il processo decisionale all’interno dell’UE.</p>
      <p sl="pl">Inoltre, conferire all’Europol lo status di agenzia dell’Unione europea, con tutte le conseguenze che implica, tra cui quelle finanziarie, permetterà all’UE nel suo insieme di contrastare più efficacemente la criminalità organizzata.</p>
    </intervention>
    <intervention id="4-133" speaker_id="31123" name="Pedro Guerreiro" is_mep="True" mode="written">
      <p sl="pt">Dato che non sono stati ratificati né la proposta di Trattato né la presente proposta per l’adozione a maggioranza qualificata di decisioni sulle norme relative a struttura, attività, campo d’azione e compiti dell’Europol, le istituzione europee sono già stanche di cercare di convertire l’Ufficio europeo di polizia in un’agenzia dell’Unione europea.</p>
      <p sl="pt">Oltre alla nostra critica di fondo a tale processo, siamo preoccupati di doverci confrontare con:</p>
      <p sl="pt">la possibilità che non verranno esclusi dal trattamento “le categorie speciali di dati concernenti l’origine etnica o la razza, le opinioni politiche, le convinzioni religiose o filosofiche, l’appartenenza a un partito o a un sindacato, l’orientamento sessuale o lo stato di salute”;</p>
      <p sl="pt">la mancata adozione di tutele per la protezione dei dati personali trattati nell’ambito della cooperazione giudiziaria e di polizia a livello europeo e nelle relazioni con i paesi terzi, in modo particolare con gli Stati Uniti (ad esempio i dati dei passeggeri aerei);</p>
      <p sl="pt">l’assenza di garanzia di accesso di un individuo ai suoi dati o persino la mancata informazione che tali dati vengono trattati dall’Europol;</p>
      <p sl="pt">la mancata definizione chiara del controllo da parte dei parlamenti nazionali.</p>
      <p sl="pt">Ciò costituirebbe una palese violazione dei diritti, delle libertà e delle garanzie dei cittadini.</p>
    </intervention>
    <intervention id="4-134" speaker_id="28338" name="Antonio Masip Hidalgo" is_mep="True" mode="written">
      <p sl="es">Ho votato a favore del testo deciso con i contributi dei gruppi. Si tratta di una questione che incide sulla fondamentale cooperazione contro la criminalità. Mi sento in dovere di sottolineare, tuttavia, come hanno fatto i miei colleghi, gli onorevoli Fava e Moreno, che i nobili obiettivi della presente risoluzione non sono in linea con l’atteggiamento recalcitrante del relatore, l’onorevole Díaz de Mera, che l’11 marzo 2004 era il capo della polizia spagnola e che ha rifiutato di collaborare con il giudice che presiedeva il processo relativo al più grande attentato terroristico che abbia mai avuto luogo in Europa.</p>
      <p sl="es">Il relatore, inoltre, è uno dei principali diffusori e collaboratori della vergognosa teoria secondo la quale i responsabili di quel massacro non furono cellule islamiste, bensì i terroristi dell’ETA. L’onorevole Díaz de Mera e altri, che si sono definiti “peones negros ” (pedine nere) hanno tentato di confondere l’opinione pubblica internazione e, sebbene alla fine il loro punto di vista non sia stato perseguito come crimine (fu oggetto solo di una sanzione e di seri ammonimenti da parte del giudice), quest’Assemblea dovrebbe essere messa al corrente di tutti i fatti. I loro attacchi personali rivelano una mancanza di argomentazioni. Desidero infine esprimere il mio risentimento per il fatto che l’onorevole Díaz de Mera non ha neppure avuto la dignità del suo collega Jaime Mayor, che per lo meno ha tolto il suo nome dal testo sul terrorismo.</p>
    </intervention>
    <intervention id="4-135" speaker_id="28457" name="Luca Romagnoli" is_mep="True" mode="written">
      <p sl="it">Signor Presidente, onorevoli colleghi, esprimo il mio voto favorevole sulla relazione Díaz de Mera García Consuegra sull’istituzione dell’Ufficio europeo di polizia (Europol). Il mutare delle circostanze in seno all’Unione europea, le nuove forme di criminalità e le nuove minacce terroristiche impongono una rimodulazione dell’esistente organismo. Ritengo tuttavia doverose alcune precisazioni.</p>
      <p sl="it">La trasformazione di Europol in agenzia dell’Unione europea non deve comportare un ulteriore aggravio per le finanze degli Stati membri e soprattutto una sottrazione dei fondi statali, già insufficienti, riservati alle forze dell’ordine nazionali. Al contrario, gli organi investigativi e di difesa dell’ordine pubblico vanno maggiormente tutelati e rafforzati. L’azione di Europol, infatti, deve essere di supporto e coordinamento a quella fondamentale e insostituibile delle forze dell’ordine dei vari Stati membri. In tal senso, mi compiaccio che la proposta preveda disposizioni riguardanti il coordinamento, l’organizzazione e lo svolgimento di indagini e azioni operative congiuntamente con le autorità competenti degli Stati membri o nel quadro di squadre investigative comuni.</p>
    </intervention>
    <intervention id="4-137" speaker_id="31123" name="Pedro Guerreiro" is_mep="True" mode="written">
      <p sl="pt">La presente relazione di iniziativa svela le reali ambizioni della politica europea di vicinato in modo particolare per quel che riguarda il Caucaso meridionale.</p>
      <p sl="pt">Esse devono delineare l’agenda geostrategica nei suoi aspetti politici, economici e militari, in altre parole il piano di intervento europeo in quest’area nevralgica, esercitando maggiori pressioni su Cina e Russia.</p>
      <p sl="pt">Ciò si tradurrà in una maggiore ingerenza e manipolazione dei conflitti dovuti allo smantellamento dell’URSS, con lo scopo di garantire alle maggiori potenze e ai gruppi economico-finanziari dell’UE di acquisire il controllo sulla regione, dato che anche le rivalità intercapitaliste sono palesemente evidenti.</p>
      <p sl="pt">È sufficiente scorrere “raccomandazioni”, quali l’incentivo a concludere accordi di libero scambio e la ricerca di ulteriori liberalizzazioni o il chiaro appello all’ingerenza attraverso il “sostegno” all’azione della “società civile”, garantendo che “le risorse [comunitarie!] siano distribuite senza [ …] interferenze statali”.</p>
      <p sl="pt">L’approccio alla questione dell’energia è di particolare rilevanza dato che sottolinea l’importanza dei corridoi energetici, che possono aggirare la Russia e il controllo sulle infrastrutture e sulle fonti d’energia.</p>
      <p sl="pt">Notiamo, infine, l’incoerenza tra il suo “sostegno incondizionato all’integrità territoriale e all’inviolabilità delle frontiere internazionalmente riconosciute della Georgia” e l’appello ai principi della Carta delle Nazioni Unite, quando non viene fatta la stessa cosa per la Serbia.</p>
    </intervention>
    <intervention id="4-139" speaker_id="31123" name="Pedro Guerreiro" is_mep="True" mode="written">
      <p sl="pt">Quella che abbiamo di fronte è un’altra relazione di iniziativa che si inserisce nella stessa logica della relazione sul Caucaso meridionale e sulla politica europea di vicinato: in altre parole, l’ingerenza e la pressione per garantire l’accesso (e il controllo sui) ai mercati (in particolar modo quelli dell’energia) e maggiori liberalizzazioni.</p>
      <p sl="pt">La relazione in oggetto sostiene la promozione di “riforme a livello di economia di mercato”, incoraggiando “l’armonizzazione e ulteriori misure di liberalizzazione” e sostenendo “la creazione di una zona di libero scambio in conformità dei principi dell’OMC”. Si tratta di un processo in cui l’UE presumibilmente “deve svolgere un ruolo fondamentale” nel “sollecitare la regione a compiere i passi necessari”.</p>
      <p sl="pt">Allo stesso tempo, la relazione “sottolinea che è estremamente importante stabilire e sviluppare relazioni di buon vicinato tra i paesi della regione del Mar Nero e con i loro vicini basate sul rispetto reciproco, sull’integrità territoriale, sulla non interferenza negli affari interni degli altri paesi e sul divieto dell’uso della forza o della minaccia dell’uso della forza, in quanto principi fondamentali per promuovere la cooperazione regionale”, eppure sostiene la promozione dei “valori europei”, “a prescindere dal grado di disponibilità mostrato dai governi partner ”. Si tratta di una contraddizione/incoerenza tra ciò che si raccomanda (per altri) e ciò che viene fatto. L’UE sta chiedendo ad altri di rispettare ciò che lei stessa non rispetta. Che cinismo.</p>
    </intervention>
    <intervention id="4-141" speaker_id="4242" name="Karin Scheele" is_mep="True" mode="written">
      <p sl="de">Fino a poco tempo fa, per molti il Kenya era un paradiso delle vacanze. I turisti erano ben protetti dalla massiccia corruzione e dalla terribile povertà in cui deve vivere la grande maggioranza della popolazione. Con gli avvenimenti dello scorso dicembre e con le fraudolente elezioni presidenziali, il Kenya e i suoi problemi politici sono all’improvviso finiti sulla bocca di tutti.</p>
      <p sl="de">Se da un lato le elezioni parlamentari sono state generalmente considerate un successo da parte degli osservatori ufficiali, dall’altro sono stati sollevati dubbi in merito all’accuratezza dei risultati delle elezioni presidenziali. Nell’elaborare l’odierna proposta di risoluzione sul Kenya, stiamo ancora una volta condannando le irregolarità diffuse e la condotta del Presidente in carica Kibaki, che nel rifiutare l’offerta fatta dal Presidente John Kufuor di contribuire a risolvere la crisi ha seriamente compromesso gli sforzi di mediazione. Esortiamo i leader politici del Kenya affinché facciano tutto ciò che è in loro potere per evitare ulteriori atti di violenza nel paese e per garantire il rispetto dei diritti umani. Nel corso del dibattito su tale argomento, abbiamo nuovamente discusso ed esaminato la questione dell’efficacia degli aiuti diretti di bilancio. Tale argomento, come quello del Kenya, rientra tra quelli che continueranno a tenerci impegnati nel corso dei prossimi mesi.</p>
    </intervention>
    <intervention id="4-142" speaker_id="31123" name="Pedro Guerreiro" is_mep="True" mode="written">
      <p sl="pt">La presente dichiarazione di voto mira a sottolineare che, attraverso il riconoscimento degli sforzi di mediazione avviati dai paesi vicini, dalla Comunità per lo sviluppo dell’Africa australe e dall’Unione africana, riteniamo che il popolo del Kenya sarà in grado di trovare e definire la sua strada. Sta agli stessi kenioti il compito di trovare le soluzioni atte a superare la situazione in cui si trova oggi il loro paese.</p>
      <p sl="pt">Consideriamo di conseguenza in modo negativo qualsiasi tentativo dell’UE di interferire, come indicato e proposto nella risoluzione, tenendo presente in modo particolare gli obiettivi proclamati dall’Unione nella strategia europea per l’Africa e il quadro di cooperazione/rivalità interimperialista riguardante tale continente, che non solo è palese e indubbia, ma è anche profondamente sentita nella regione.</p>
      <p sl="pt">Infine, mi sento in dovere di sottolineare che nella presente risoluzione è stato omesso un riferimento al peggioramento della grave situazione socioeconomica del paese, che è alla base dell’espressione del malcontento popolare manifestato alle elezioni, e alla grande responsabilità di simile situazione delle politiche neoliberali promosse, in modo particolare, dalle istituzioni finanziarie internazionali, dalle maggiori potenze capitaliste e dalle loro imprese transnazionali.</p>
    </intervention>
    <intervention id="4-143" speaker_id="28352" name="Zuzana Roithová" is_mep="True" mode="written">
      <p sl="cs">Sono del tutto a favore della presente risoluzione sulla situazione in Kenya, che si basa su ricerche aggiornate condotte all’inizio di quest’anno dalla missione di osservatori UE in Kenya.</p>
      <p sl="cs">Dobbiamo garantire che le autorità in Kenya esaminino con attenzione e senza indugio le circostanze relative alle elezioni e prevengano ulteriori atti di violenza. Dobbiamo insistere per il ripristino delle trasmissioni in diretta e per il rispetto dei diritti umani fondamentali e dei diritti sanciti dalla Carta africana. La presente risoluzione, tuttavia, sottrae alla responsabilità della Commissione europea la risoluzione della questione del trasferimento di 400 milioni di euro al governo congolese. Ritengo che non dovremmo indugiare e tornare sull’argomento subito.</p>
    </intervention>
    <intervention id="4-145" speaker_id="28310" name="Edite Estrela" is_mep="True" mode="written">
      <p sl="pt">Ho votato a favore del paragrafo 20 della relazione sul ruolo delle donne nell’industria, perché è fondamentale che la Commissione conduca uno studio sulle conseguenze negative degli orari di lavoro prolungati sulla vita privata, familiare e sociale, quali ad esempio il fatto che i figli passano molto tempo da soli, abbandonati a loro stessi, cosa che spesso porta a insuccessi scolastici e criminalità. Gli Stati membri devono migliorare il loro controllo sulle imprese che obbligano i loro dipendenti a lavorare oltre l’orario di lavoro stabilito per legge e inasprire le sanzioni.</p>
    </intervention>
    <intervention id="4-146" speaker_id="4466" name="Ilda Figueiredo" is_mep="True" mode="written">
      <p sl="pt">Oggi il Parlamento europeo ha adottato la relazione da me presentata sul ruolo delle donne nell’industria. Si tratta di un segnale molto positivo, sebbene mi rammarichi per alcuni emendamenti minori.</p>
      <p sl="pt">Il testo, tuttavia, riconosce l’importante ruolo delle donne nell’industria e invita la Commissione e gli Stati membri a prendere le misure necessarie, tra cui un controllo efficace, per combattere la stereotipizzazione e la discriminazione, in modo particolare la discriminazione salariale. Tale situazione è ancor più grave se si pensa che nell’industria le retribuzioni delle donne sono inferiori rispetto a quelle degli uomini di circa il 30%, mentre la media negli altri settori è del 15%, anche se la direttiva sulla parità delle retribuzioni è in circolazione ormai da più di 30 anni.</p>
      <p sl="pt">Sottolinea l’importanza della contrattazione collettiva nella lotta alla discriminazione contro le donne, segnatamente in materia di accesso al lavoro, di retribuzione, di condizioni di lavoro, di avanzamento della carriera e di formazione professionale.</p>
      <p sl="pt">Evidenzia l’importanza di programmi comunitari che promuovono la creazione di marchi, la difesa dell’indicazione d’origine dei prodotti e la promozione esterna dei prodotti comunitari dei settori industriali nei quali l’occupazione è prevalentemente femminile.</p>
      <p sl="pt">Infine, è molto importante garantire il riconoscimento del diritto delle lavoratrici e dei lavoratori a partecipare ai processi di ristrutturazione delle industrie, garantendo alle loro strutture, soprattutto ai comitati aziendali europei, pieno accesso alle informazioni e la possibilità di un intervento decisivo, compreso il diritto di veto.</p>
    </intervention>
    <intervention id="4-147" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">La presente relazione riguarda vari aspetti che sono importanti di per sé, ma in merito ai quali sono gli Stati membri cui spetta il potere di agire e la responsabilità di sviluppare e migliorare le loro normative. La proporzione tra generi nei consigli d’amministrazione delle imprese, lo sviluppo di progetti per la parità nelle grandi imprese e la quota di membri femminili nei consigli d’amministrazione non sono questioni che si possono disciplinare al meglio e nel modo più efficace possibile a livello europeo. Dobbiamo di conseguenza votare contro la relazione in oggetto.</p>
    </intervention>
    <intervention id="4-148" speaker_id="23717" name="Genowefa Grabowska" is_mep="True" mode="written">
      <p sl="pl">È chiaro che l’industria europea sta subendo cambiamenti di ampia portata. Risulta di conseguenza difficile non riconoscere la sua importanza strategica per lo sviluppo di tutti gli Stati membri dell’Unione europea e dei loro cittadini, a prescindere dal genere.</p>
      <p sl="pl">Il ruolo delle donne impiegate nell’industria europea e le opportunità a loro disposizione dipendono non solo dal livello di sviluppo economico di un paese, ma anche dalle tradizioni riguardanti l’accettazione delle pari opportunità e il rispetto delle normative sui diritti umani. La partecipazione delle donne nell’industria è molto ampia ed esse forniscono un contributo importante in quasi tutti i settori. Ciononostante, non si può che essere d’accordo con la relatrice in merito al fatto che il ruolo delle donne nelle industrie che si avvalgono di tecnologie avanzate, come l’industria aeronautica o quella chimica, è decisamente inadeguato.</p>
      <p sl="pl">È quindi del tutto appropriato che la relazione metta in luce tale aspetto e si concentri giustamente sulle questioni di genere. La relazione sottolinea anche che il coinvolgimento delle donne nell’industria non può limitarsi al lavoro in settori in cui non sono richieste qualifiche e in cui pertanto sono le donne le prime a essere colpite nel caso di ristrutturazioni.</p>
      <p sl="pl">La relatrice chiede sostegno, in particolar modo da parte delle PMI, al fine di poter mantenere un livello relativamente alto di occupazione femminile, soprattutto nel caso di donne che si trovano in condizioni professionali svantaggiate. Tale suggerimento merita di essere appoggiato, al pari dell’intera relazione, anche solo per questo motivo.</p>
    </intervention>
    <intervention id="4-999" speaker_id="28116" name="Marian Harkin" is_mep="True" mode="written">
      <p sl="en">Sono a favore del paragrafo 33, perché è necessario che vengano prese misure così proattive, per lo meno ad interim , al fine di garantire la partecipazione delle donne nel processo decisionale a tutti i livelli. Oltre a ciò, sono decisamente a favore del paragrafo 20, dato che vi è l’effettiva necessità di condurre un’indagine completa sull’impatto che l’orario di lavoro prolungato ha sulla salute, sia fisica che mentale, nonché sulla vita familiare. Se vogliamo promuovere un equilibrio tra vita lavorativa e familiare e le politiche a favore della famiglia, allora abbiamo bisogno che tale studio venga condotto.</p>
    </intervention>
    <intervention id="4-149" speaker_id="28355" name="Mieczysław Edmund Janowski" is_mep="True" mode="written">
      <p sl="pl">I diritti umani costituiscono le basi della democrazia. Tali diritti comprendono il principio essenziale dell’uguaglianza tra le donne e gli uomini, che tiene conto ovviamente delle circostanze derivanti dalla diversità biologica tra i due sessi. Un aspetto di tale questione concerne l’occupazione e il ruolo delle donne nell’industria. È semplicemente impossibile eseguire una divisione aritmetica per ottenere due metà identiche.</p>
      <p sl="pl">Ciò che più ci preoccupa sono soprattutto le pari opportunità, che sono condizionate dall’accesso all’istruzione e alla formazione professionale nelle materie tecniche ed economiche. Un’altra questione molto importante consiste nel fornire assistenza alle madri che crescono i figli e nel garantire che esse non siano discriminate sul posto di lavoro. È fondamentale introdurre disposizioni flessibili riguardo alle pensioni per le donne che si dedicano alla cura dei figli. Il cosiddetto periodo di congedo parentale deve essere completamente riconosciuto e sommato al periodo considerato di occupazione secondo la normativa sulle pensioni.</p>
      <p sl="pl">A tutt’oggi, in vari dei nostri paesi, le donne sono molto meno retribuite rispetto agli uomini per un lavoro di pari qualità e pari quantità. Non ci possono essere giustificazioni per la creazione di ostacoli che impediscono alle donne di assumere ruoli direttivi e dirigenziali nei consigli d’amministrazione delle imprese o nei consigli degli amministratori fiduciari. È necessario agire per liberarsi da tali stereotipi. La relazione elaborata rappresenta un passo in avanti in tale direzione ed è per questo ho votato a favore.</p>
    </intervention>
    <intervention id="4-150" speaker_id="1186" name="Astrid Lulling" is_mep="True" mode="written">
      <p sl="fr">In numerosi considerando e paragrafi di questa interminabile risoluzione, affermiamo una serie di ovvietà. Rivendichiamo misure che, fortunatamente, sono già state prese ormai da tempo. È vero che talune direttive in materia di parità di trattamento e pari opportunità tra donne e uomini non sono applicate in modo corretto, ma se persistono discriminazioni negli ambiti coperti da questa vasta gamma di direttive adottate sin dal 1975, di chi è la colpa? Tutte queste normative contengono disposizioni di ricorso. Le donne discriminate non hanno che da presentarsi dinanzi ai giudici e vinceranno, come è stato per fortuna ampiamente dimostrato in molti casi nel mio paese.</p>
      <p sl="fr">Purtroppo in questa relazione vi sono talune rivendicazioni incongrue che non hanno nulla a che vedere con il ruolo delle donne nell’industria.</p>
      <p sl="fr">Chiedere una quota del 40% di rappresentanza femminile nei consigli d’amministrazione delle imprese è un’ingerenza contraria al principio di sussidiarietà degli ambiti riservati agli Stati membri.</p>
      <p sl="fr">Non è di nostra competenza richiedere il “controllo” della delocalizzazione delle imprese. È un’utopia chiedere il “rafforzamento della possibilità di scelta sul luogo di lavoro”. Se la mia impresa ha sede nella città di Lussemburgo e non ha succursali, non posso pretendere di lavorare a Schifflange dove risiedo.</p>
      <p sl="fr">È in base a queste osservazioni che ho votato la presente relazione.</p>
    </intervention>
    <intervention id="4-151" speaker_id="28352" name="Zuzana Roithová" is_mep="True" mode="written">
      <p sl="cs">Sono d’accordo con molte delle idee contenute nella relazione sulle donne nell’industria. Non sono tuttavia soddisfatta del fatto che non sia stata prestata particolare attenzione alla disoccupazione regionale tra le donne che hanno perso il loro posto di lavoro nelle fabbriche tessili europee all’epoca in cui ciò accadeva. Credo anche che nessuna quota per l’occupazione femminile potrà mai risolvere la situazione.</p>
      <p sl="cs">Il mio secondo commento riguarda la suddivisione equilibrata del tempo tra lavoro e famiglia. Questo aspetto riguarda sia le donne che gli uomini. Non ritengo che la via d’uscita stia nelle risoluzioni. Essa si trova nell’attuazione del concetto europeo di flessicurezza. I Paesi Bassi costituiscono un esempio in cui è stato sviluppato un eccellente quadro legislativo per il lavoro a tempo parziale, che ha portato come risultato non solo la riduzione della disoccupazione, ma anche il fatto che sia le donne che gli uomini hanno più tempo a disposizione da dedicare alla vita familiare. Un utilizzo efficace di un orario di lavoro più breve mostra anche che ciò non comporta necessariamente una riduzione del reddito.</p>
    </intervention>
    <intervention id="4-152" speaker_id="4274" name="Olle Schmidt" is_mep="True" mode="written">
      <p sl="sv">In quanto liberale e membro del partito liberale svedese, Folkpartiet , trovo le relazioni del Parlamento sulla parità sempre piuttosto ingannevoli. Nel corso degli anni il partito liberale svedese è giunto alla conclusione che il modo migliore per procedere in tali questioni sia su base volontaria, ma ci rendiamo anche conto che non è sempre sufficiente. L’impegno concreto della Svezia in questo campo ci ha resi famosi come il paese più paritario del mondo. Perché di conseguenza non dovremmo voler divulgare i nostri successi in tutta l’Unione?</p>
      <p sl="sv">Certo che vogliamo! Il problema consiste nella sola definizione dei metodi. Nella relazione in oggetto, mi sono sentito obbligato a non votare a favore di diversi paragrafi di cui appoggio lo spirito, ma il cui approccio e campo di applicazione sembrano incerti. Ritengo che sia i programmi a favore della parità di genere che gli obiettivi misurabili possano costituire strumenti importanti per le imprese. D’altro canto, non credo che si tratti di un tema che debba coinvolgere l’Europa stessa, in quanto questione prioritaria. Lo stesso vale per la creazione di “una metodologia di analisi delle mansioni” promossa dall’UE che sarà “capace di garantire [ …] parità di remunerazione tra donne e uomini”. Anche il Fondo europeo di adeguamento alla globalizzazione, in merito al quale ho avuto un cattivo presentimento sin dal principio, non dovrebbe farsi carico della questione di genere, poiché ciò perpetrerebbe una doppia ingiustizia.</p>
      <p sl="sv">Una persona non si può aspettare che ogni relazione sia stata scritta come se l’avesse redatta di proprio pugno, ma qui c’è molto di cui lamentarsi. Il tema tuttavia è così importante, che alla fine ho votato a favore della relazione nel suo complesso.</p>
    </intervention>
    <intervention id="4-153" speaker_id="28382" name="Andrzej Jan Szejna" is_mep="True" mode="written">
      <p sl="pl">Ho votato a favore della relazione dell’onorevole Figueiredo sul ruolo delle donne nell’industria. Desidero congratularmi con la relatrice per quest’ottimo e accurato documento.</p>
      <p sl="pl">La questione della parità di diritti tra donne e uomini è molto importante e dobbiamo continuare a conferirgli quanta più attenzione possiamo, dato che l’Unione europea si basa sul principio della non discriminazione. Affrontare tutti gli indicatori di insuccesso affinché tale principio sia rispettato dovrebbe essere un aspetto prioritario. Ciò è fondamentale in modo particolare perché la natura dell’industria sta cambiando mano a mano che ci impegniamo per creare una società basata sulla conoscenza. I settori in cui le donne erano impiegate per tradizione sono legate all’industria di trasformazione, mentre i nuovi settori industriali si basano sullo sviluppo delle ultime tecnologie, quali le tecnologie dell’informazione e della comunicazione. Dovremmo compiere tutti gli sforzi necessari a garantire che il principio delle pari opportunità sia rispettato in questi nuovi ambiti.</p>
    </intervention>
    <intervention id="4-155" speaker_id="1073" name="Cristiana Muscardini" is_mep="True" mode="written">
      <p sl="it">La risoluzione che ci apprestiamo a votare non può non trovare il consenso e il voto favorevole del gruppo UEN. Ci auguriamo che presto si arrivi ad una maggiore regolamentazione di Internet mirata alla salvaguardia dei minori e ad una lotta più incisiva verso quei provider che danno ospitalità a siti pedopornografici. È necessario che misure rivolte alla chiusura immediata dei siti illegali siano prese da tutti gli Stati membri dell’Unione attraverso un più efficace coordinamento delle forze di polizia competenti.</p>
      <p sl="it">Speriamo altresì che possa essere affrontato il delicato tema delle informazioni che, tramite Internet , le organizzazioni terroristiche continuano a scambiarsi e che esso possa formare oggetto dei Forum che verranno organizzati in futuro. Non può esserci libertà senza regole e soprattutto Internet non può e non deve essere il terreno delle libertà di chi compie azioni criminali e predica l’odio e l’intolleranza. Una situazione di emergenza va affrontata con misure decise e urgenti e non improvvisate. La lotta al terrorismo e all’odio tra i popoli deve essere regola e obiettivo dell’Unione europea e di tutti i Paesi democratici e liberi.</p>
    </intervention>
  </section>
  <section id="creitem16" title="9. Correzioni e intenzioni di voto: vedasi processo verbale"/>
  <section id="creitem17" title="10. Approvazione del processo verbale della seduta precedente: vedasi processo verbale"/>
  <section id="creitem18" title="11. Discussioni su casi di violazione dei diritti umani, della democrazia e dello Stato di diritto"/>
  <section id="creitem19" title="11.1. Arresto del dissidente cinese Hu Jia (discussione)">
    <intervention id="4-162" speaker_id="4482" is_mep="True" mode="spoken" role="Presidente">
      <p sl="unknown">L’ordine del giorno reca la discussione delle cinque proposte di risoluzione sull’arresto del dissidente cinese Hu Jia .</p>
    </intervention>
    <intervention id="4-163" speaker_id="28239" name="Milan Horáček" is_mep="True" mode="spoken">
      <p sl="de">autore . – Signora Presidente, il nostro gruppo ha nominato Hu Jia e sua moglie, Zeng Jinyan, per il premio Sakharov. Dato che la coppia si trova agli arresti domiciliari, hanno utilizzato un collegamento con una webcam per partecipare a un’audizione del Parlamento europeo sulla situazione dei diritti umani in Cina. Il rinnovato arresto di Hu Jia è servito solo a dimostrare qualcosa di cui egli stesso aveva già avvertito. Attraverso le sue azioni, la Cina desidera mostrare il suo disprezzo per il parere del Parlamento europeo?</p>
      <p sl="de">I diritti umani devono essere salvaguardati con fermezza in quanto si tratta di una questione trasversale che riguarda tutte le relazioni esistenti tra UE e Cina. Anche noi dobbiamo agire in modo coerente e compatto, e non dovremmo semplicemente sacrificare i nostri valori sull’altare delle buone relazioni economiche.</p>
      <p sl="de">Esortiamo pertanto il Consiglio e la Commissione affinché non solo prendano una posizione riguardo a Hu Jia, ma anche che sfruttino il prossimo vertice UE-Cina per esigere un maggiore impegno in materia di diritti umani.</p>
      <p sl="de">La Cina deve mettere fine alle intimidazioni sistematiche degli attivisti nel campo dei diritti umani. Se non modifica la sua condotta, dovremo sollevare nuovamente la questione relativa alla nostra partecipazione ai Giochi olimpici. La Russia, inoltre, è stata scelta per ospitare le prossime Olimpiadi invernali e anche tale paese registra risultati modesti sul versante dei diritti umani.</p>
      <a text="(Applausi)"/>
    </intervention>
    <intervention id="4-164" speaker_id="4508" name="Erik Meijer" is_mep="True" mode="spoken">
      <p sl="nl">autore. – Signora Presidente, in queste discussioni su questioni urgenti si continua giustamente a sollevare il problema dei diritti umani in Cina. La crescita economica e la maggiore affidabilità internazionale di tale paese non hanno ancora portato come risultato alcuna differenza concreta nell’approccio alle libertà civili, all’abuso di potere da parte delle autorità, allo spazio per l’opposizione e all’indipendenza del sistema giudiziario.</p>
      <p sl="nl">Si impongono ancora pene severe, tra cui è frequente il ricorso alla pena di morte. La Cina non è l’unico paese a condannare alla pena capitale e a giustiziare, ma è la migliore a farlo. L’unico progresso che abbiamo potuto riscontrare è che ora si fa più attenzione per essere sicuri che una persona sia realmente colpevole, prima di eseguire la pena di morte, al fine di ridurre il numero delle persone condannate alla pena capitale che si sono poi rivelate innocenti.</p>
      <p sl="nl">Nel frattempo, è molto scemato l’interesse internazionale nei confronti delle tre grandi tragedie che hanno colpito la Cina. Si presta sempre meno attenzione al massacro di piazza Tiananmen del 1989, alla persecuzione dei sostenitori del movimento di Falun Gong e al cambiamento della composizione della popolazione in Tibet e nel Turkestan orientale.</p>
      <p sl="nl">Tutta l’attenzione è ora concentrata sulla crescita economica, sulle opportunità di esportare in Cina e su quelle di importare a basso costo, sul crescente ruolo cinese in Africa e sulle imminenti Olimpiadi che si terranno in Cina. In queste condizioni la pressione per migliorare la situazione dei diritti umani in Cina è in graduale diminuzione. I Giochi olimpici sono diventati una motivazione per radere al suolo intere zone residenziali e mandar via coloro che vi abitavano. Gli ambasciatori cinesi sostengono che le critiche provenienti dall’estero in merito a questa situazione offendono il loro orgoglio nazionale.</p>
      <p sl="nl">I prossimi Giochi olimpici avrebbero potuto essere un’occasione per migliorare. Da come sembrano andare le cose al momento, le Olimpiadi saranno positive per il turismo e contribuiranno al completamento delle grandi opere pubbliche, ma non al miglioramento della situazione relativa ai diritti umani. Nei Paesi Bassi, nel frattempo, è stato avviato un dibattito sulla possibilità di boicottare l’evento.</p>
      <p sl="nl">Una risoluzione sull’arresto di un singolo attivista per i diritti umani, Hu Jia, è necessaria, ma non è sufficiente. Il fattore di maggior rilievo nelle relazioni tra Europa e Cina non dovrebbe essere l’egoismo economico, bensì la nostra preoccupazione per i diritti umani in Cina.</p>
    </intervention>
    <intervention id="4-165" speaker_id="24087" name="Marcin Libicki" is_mep="True" mode="spoken">
      <p sl="pl">autore . – Sono d’accordo con l’onorevole Mayer, il quale proprio ora ha affermato che dovremmo boicottare i Giochi olimpici a causa delle persecuzioni cui è soggetta la popolazione cinese in Cina. Non sono senza dubbio solo i cinesi a essere costantemente esposti a persecuzioni in tale paese. In quest’Aula è stata spesso sollevata la questione della persecuzione dei tibetani e di altre minoranze nazionali. Oggi ci riferiamo alla detenzione illegale e alla persecuzione di un attivista per la causa della libertà, una persona che sta lottando per la libertà in Cina, e precisamente il politico Hu Jia. Sua moglie e la sua famiglia hanno condiviso con lui lo stesso destino.</p>
      <p sl="pl">Onorevoli colleghi, ricordo ancora quando, qualche decennio fa, sono stati boicottati i Giochi olimpici ospitati dall’Unione Sovietica. L’azione contribuì al crollo del regime comunista. Ora non possiamo permetterci di farci abbagliare dal successo economico cinese. Ci dobbiamo complimentare con la Cina per un simile sviluppo, ma non possiamo chiudere un occhio sulla persecuzione di così tante persone e sulla violazione dei loro diritti fondamentali. Come ho affermato in precedenza, non sono solo i cinesi a essere coinvolti, ma anche gli altri abitanti di quella che si chiama Cina. Dopotutto, il Tibet, di cui si è sollevata ripetutamente la causa in quest’Assemblea, non è Cina. Per questi motivi chiedo il boicottaggio dei Giochi olimpici.</p>
    </intervention>
    <intervention id="4-166" speaker_id="1922" name="Thomas Mann" is_mep="True" mode="spoken">
      <p sl="de">autore . – Signora Presidente, a sette mesi dall’inizio dei Giochi olimpici, la Cina sta dimostrando in quanta poca considerazione tenga i diritti umani. La speranza che la decisione del CIO avrebbe contribuito a migliorare le cose nel Paese di Mezzo è stata un’illusione.</p>
      <p sl="de">Nell’ottobre e nel novembre del 2007 gli avvocati Gao Zhisheng e Li Heping sono stati sequestrati e oggetto di maltrattamenti da parte dei servizi per la sicurezza dello Stato. Alla fine di dicembre hanno incarcerato l’attivista per i diritti umani e cyberdissidente Hu Jia con l’accusa di aver utilizzato Internet per incitare all’eversione del potere dello Stato.</p>
      <p sl="de">Il 10 ottobre Hu Jia ha preso parte a una conferenza stampa sui diritti umani, che si è tenuta a Bruxelles presso il Parlamento europeo. Era collegato con noi in diretta tramite telefono dalla Cina. È doveroso ringraziarlo per questo coraggioso gesto. Lo scorso anno, il Parlamento europeo ha nominato lui e sua moglie Zeng Jinyan per il premio Sakharov. Nel suo blog su Internet , Hu Jia riferisce riguardo ai prigionieri politici e alle vittime delle confische delle terre per le prossime Olimpiadi.</p>
      <p sl="de">In una lettera, ha ringraziato il Cancelliere Angela Merkel per aver ricevuto il Dalai Lama. Ciò è stato ovviamente troppo per la Cina ufficiale. Circa 57 intellettuali cinesi hanno chiesto il rilascio di Hu Jia in una lettera aperta. Il nostro Presidente, Hans-Gert Pöttering, ha sostenuto la richiesta. È un vero e proprio schiaffo in pieno volto quando vengono arrestati gli attivisti per i diritti umani, in modo particolare quando accade a causa dei loro contatti con il Parlamento europeo. Dobbiamo fare uso di tutti gli strumenti diplomatici a nostra disposizione per garantire il suo rilascio immediato.</p>
      <p sl="de">La Cina sta promettendo i migliori Giochi olimpici mai visti al mondo. Il prezzo non dovrebbe essere la censura o il disprezzo dello Stato di diritto.</p>
    </intervention>
    <intervention id="4-167" speaker_id="28280" name="Filip Kaczmarek" is_mep="True" mode="spoken">
      <p sl="pl">a nome del gruppo PPE-DE . – Signora Presidente, nel 2001, quando è stato deciso che Pechino avrebbe ospitato i Giochi olimpici, molti di noi ritenevano che tale decisione, nonostante fosse al centro di una controversia, avrebbe contribuito ad apportare una svolta politica nella Cina comunista. Credevamo che il paese ospite sarebbe stato indotto a porre fine alle diffuse violazioni dei diritti umani e ad aumentare il campo d’applicazione delle libertà fondamentali nel suo territorio. Sono d’accordo con l’onorevole Mann sul fatto che a sette mesi dall’inizio dei Giochi, tutte queste speranze si sono rivelate vane. Si sta verificando infatti il contrario: in Cina si è intensificata la legge del terrore.</p>
      <p sl="pl">I difensori dei diritti umani come Hu Jia e sua moglie si trovano in carcere, trattenuti illegalmente senza un processo in una località sconosciuta, vessati, terrorizzati e senza che venga riconosciuto loro il diritto di difesa. Le autorità cinesi stanno inviando al mondo un segnale diverso, che indica che non vi sono né democrazia né apertura nel loro paese. Allo stesso tempo, il Comitato olimpico cinese ha deciso che lo slogan principale dei Giochi sarà “Un mondo, un sogno”, sostenendo che tale sogno consista nell’aspirazione comune a prosperare e a vivere in pace. Ci si ritrova così a pensare a quale tipo di pace abbiano in mente i cinesi e se abbiano veramente compreso che cosa siano i Giochi olimpici.</p>
    </intervention>
    <intervention id="4-168" speaker_id="28392" name="Józef Pinior" is_mep="True" mode="spoken">
      <p sl="en">a nome del gruppo PSE . – Signora Presidente, due giorni dopo Natale, è stato arrestato, di pomeriggio a casa sua, l’attivista cinese Hu Jia. È una notizia molto triste, soprattutto perché la Cina, un grande paese, un importante attore a livello globale nel mondo contemporaneo, è l’organizzatore dei Giochi olimpici di quest’anno.</p>
      <p sl="en">Il Parlamento europeo e l’intera Unione europea hanno il dovere di porre l’accento sul fatto che la Cina deve affrontare sei questioni legate ai diritti umani: il fallimento del paese riguardo alla piena attuazione delle nuove norme che consentono una maggiore libertà di stampa; gli impegni superficiali della Cina nel rispettare lo Stato di diritto; il limitato contributo cinese negli sforzi internazionali per promuovere la protezione dei civili nel Darfur, in Sudan; il limitato sostegno della Cina negli sforzi internazionali intesi a promuovere i diritti umani in Birmania; l’assenza di trasparenza nell’aiuto cinese ai governi abusivi; e, in particolare, il rilascio di tutti i prigionieri politici presenti in Cina.</p>
    </intervention>
    <intervention id="4-169" speaker_id="39022" name="Ewa Tomaszewska" is_mep="True" mode="spoken">
      <p sl="pl">a nome del gruppo UEN . – Signora Presidente, ai nostri occhi Hu Jia e Zeng Jinyan sono il simbolo della lotta per la libertà di espressione e per i diritti umani in Cina. Quest’Assemblea ha nominato sia il marito che la moglie per il premio Sakharov come riconoscimento delle loro attività, proprio a causa delle quali sono repressi nel loro stesso paese. Hu Jia è stato arrestato il 2 gennaio.</p>
      <p sl="pl">Negli anni ottanta, durante il periodo della legge marziale in Polonia, la trasparenza serviva a proteggersi dalle forme di repressione più drastiche. La stampa e le stazioni radio dall’altro lato della cortina di ferro dicevano il nome di coloro che erano stati incarcerati e questo ci infondeva la speranza che ci saremmo salvati. Io stesso ho provato in prima persona che cosa significa essere aiutato in questo modo da parte di persone appartenenti ad altri paesi, che non si dimostravano indifferenti alla nostra difficile situazione. Ecco perché è ora per me così importante garantire che la Cina senta la nostra voce, la voce del Parlamento europeo, la voce di centinaia di membri di diversi paesi europei. Le autorità cinesi devono sentire il nostro appello e porre fine alla repressione di Hu Jia e delle molte altre vittime di tale persecuzione.</p>
    </intervention>
    <intervention id="4-170" speaker_id="28409" name="Raül Romeva i Rueda" is_mep="True" mode="spoken">
      <p sl="es">a nome del gruppo Verts/ALE . – Signora Presidente, i Giochi olimpici devono essere percepiti sia dalle autorità cinesi che dal resto del mondo come una possibilità per la Cina di cambiare la sua immagine internazionale, che ha risentito in modo particolare delle continue violazioni dei diritti umani, che hanno colpito gruppi molto diversi per i motivi più vari.</p>
      <p sl="es">L’arresto di Hu Jia, così come di molti altri, dimostra che la Cina non sta sfruttando quest’opportunità come dovrebbe. Una volta di più fa anche da promemoria per coloro che vedevano la Cina come un paese pronto e di vedute sufficientemente ampie per organizzare un evento internazionale che si suppone incentrato sulla solidarietà, quali sono i Giochi olimpici.</p>
      <p sl="es">La Cina ha ancora tempo per cambiare tale immagine, ma per riuscirci deve prendere più seriamente questioni quali la libertà di espressione e la libertà di associazione, e abbandonare la sua ossessione per l’arresto, la punizione e la condanna delle donne e degli uomini cinesi, accusati di un reato difficile da giustificare, quale quello dell’incitamento a sovvertire il potere dello Stato.</p>
    </intervention>
    <intervention id="4-171" speaker_id="28119" name="Kathy Sinnott" is_mep="True" mode="spoken">
      <p sl="en">a nome del gruppo IND/DEM . – Signora Presidente, ogni edizione dei Giochi olimpici richiama la nostra attenzione sulla tutela della dignità umana, come affermato nella Carta olimpica. Le Olimpiadi di Pechino del 2008 attireranno la nostra attenzione in modo particolare sulla protezione o meno di tale diritto da parte della Cina. Si spera che ciò eserciti pressione sul governo cinese affinché riconsideri azioni quali l’arresto di Hu Jia. Per il paese è un’opportunità per migliorare i suoi scarsi risultati in questo ambito.</p>
      <p sl="en">Il governo cinese sembra, invece, determinato a insabbiare gli abusi legati al mancato rispetto dei diritti umani, arrestando attivisti e contestatori. Desta preoccupazione l’acquisto da parte delle autorità cinesi di attrezzature di sicurezza occidentali ad alta tecnologia, destinate naturalmente a intensificare la sicurezza durante i Giochi. La mia preoccupazione è duplice: da un lato, temo che quest’estate tali attrezzature di sicurezza vengano usate contro la popolazione cinese, e, dall’altro, che dopo l’estate vengano utilizzate in modo improprio. Abbiamo l’obbligo di utilizzare i Giochi olimpici per promuovere i diritti umani in Cina, oppure di boicottarli. Quello che non possiamo fare è profonderci in elogi della Cina, se i diritti umani continueranno a essere ignorati in modo così palese.</p>
    </intervention>
    <intervention id="4-172" speaker_id="38603" name="Desislav Chukolov" is_mep="True" mode="spoken">
      <p sl="bg">Onorevoli colleghi, nel corso del XX secolo milioni di persone in tutto il mondo sono state vittime del comunismo. Purtroppo, quest’ideologia estremamente perniciosa, misantropica e soprattutto anticristiana continua a mietere vittime ancora oggi e ad avere i suoi rappresentanti, persino qui in quest’Aula. Vi farò un esempio per illustrare e chiarire queste affermazioni.</p>
      <p sl="bg">Attualmente Hu Jia si trova agli arresti domiciliari in Cina perché laggiù vi è un numero sufficiente di persone che crede che egli sia un sostenitore delle loro idee. Questo è ciò che lo rende pericoloso per il regime cinese. Qui, nel Parlamento europeo, grazie a Dio, vi è un numero sufficiente di membri eletti da milioni di cittadini per rappresentare le loro opinioni, eppure i poteri in quest’Unione europea, che possono essere paragonati a una “piramide”, hanno le loro priorità tra le quali non rientra un referendum sul Trattato di Lisbona.</p>
      <p sl="bg">Questo ci rende, noi deputati, pericolosi tanto quanto Hu Jia lo è per il regime cinese. Non ci troviamo agli arresti domiciliari, ma il Presidente Pöttering, se è sufficientemente aperto e onesto, ammetterà che potrebbe arrivare a tanto. Gli garantisco, tuttavia, che una degna rappresentanza dei nostri elettori ha più valore di tale prospettiva. Grazie.</p>
    </intervention>
    <intervention id="4-173" speaker_id="28424" name="Tunne Kelam" is_mep="True" mode="spoken">
      <p sl="en">Signora Presidente, il caso di Hu Jia e di sua moglie purtroppo non è un episodio isolato.</p>
      <p sl="en">Onde avere il privilegio di ospitare a Pechino le Olimpiadi di quest’anno, il governo cinese ha assunto impegni aggiuntivi al fine di rispettare gli standard in materia di diritti umani riconosciute a livello internazionale. Contrariamente a queste aspettative, Pechino considera i Giochi olimpici come una giustificazione per aumentare la repressione degli attivisti per i diritti umani. Violando sistematicamente i suoi stessi impegni, pertanto, il governo cinese ha dimostrato che non intende rispettare i valori fondamentali della tradizione olimpica. Si trova infatti sul punto di perdere la sua credibilità.</p>
      <p sl="en">Gli Stati democratici non possono tuttavia limitare la loro reazione a mere proteste. Se le autorità cinesi non modificheranno in modo credibile la situazione, i partecipanti democratici ai Giochi rischiano di perdere la loro stessa credibilità riguardo ai valori che affermano di sostenere.</p>
    </intervention>
    <intervention id="4-174" speaker_id="28377" name="Lidia Joanna Geringer de Oedenberg" is_mep="True" mode="spoken">
      <p sl="pl">Signora Presidente, nel 2001 il vicepresidente del Comitato organizzatore dei XXIX Giochi olimpici di Pechino, Liu Jingmin, ha affermato che assegnare le Olimpiadi a Pechino avrebbe contribuito a promuovere lo sviluppo dei diritti umani. Negli ultimi mesi, tuttavia, le autorità cinesi si sono permesse di violare la libertà di espressione più frequentemente del solito. Hanno anche represso giornalisti e attivisti. L’arresto di Hu Jia, uno dei più importanti attivisti per i diritti umani, che ha ricevuto la nomina al premio Sakharov nel 2007, ha sensibilmente scosso la società. Hu Jia è stato arrestato con il pretesto di aver incitato altri a rovesciare il governo nazionale. Ancora oggi gli viene negato il diritto a un avvocato e all’assistenza medica.</p>
      <p sl="pl">La Cina deve essere obbligata a soddisfare le norme internazionali in materia di diritti umani e a rispettare tali diritti. Deve anche porre fine allo sfruttamento dei Giochi come scusa per la detenzione illegale di giornalisti e dissidenti. Dobbiamo ricordare alle autorità cinesi l’idea che ha ispirato il movimento olimpico, nella fattispecie unire lo sport alla visione di una società pacifica e alla tutela della dignità umana. Allo stesso tempo dovremmo esigere l’immediato rilascio di Hu Jia e di tutti gli altri attivisti detenuti senza un processo, affinché possano fare ritorno alle loro famiglie e avere accesso alle cure mediche di base.</p>
    </intervention>
    <intervention id="4-175" speaker_id="28300" name="Zbigniew Zaleski" is_mep="True" mode="spoken">
      <p sl="pl">Signora Presidente, desidero semplicemente stabilire se funziona anche qui la strategia di “attirare l’attenzione”. Se è così, desidero affermare brevemente che quando in Cina non si è in grado di individuare un segnale inequivocabile di come opera il sistema di controllo, esso continua a operare. I cittadini si sentono fortemente limitati nell’opprimente regime imposto dal sistema. Come altri colleghi hanno già affermato, riteniamo di essere chiamati a informare il resto del mondo di tale situazione. È l’unica arma di cui disponiamo. Possiamo rispettare lo sviluppo economico raggiunto in Cina, ma è difficile che in altre parti del mondo la popolazione sia diventata così impaurita e disposta all’autocensura. Sono di conseguenza pieno di ammirazione per quegli eroici individui che in Cina sono coraggiosi tanto da rischiare la loro carriera, la loro libertà e la loro stessa vita per attirare l’attenzione sulla situazione. È un nostro dovere morale stare al loro fianco. Non vi è altra soluzione, non vi è un altro modo per compiere progressi.</p>
    </intervention>
    <intervention id="4-176" speaker_id="28372" name="Ryszard Czarnecki" is_mep="True" mode="spoken">
      <p sl="pl">Signora Presidente, oltre ai commenti dei miei onorevoli colleghi polacchi, desidero approfittare della presenza in Aula della signora Commissario Kuneva per porle la seguente domanda. Nello scenario degli ultimi anni, possiamo realmente affermare che il rispetto effettivo dei diritti umani si stia consolidando nella Repubblica popolare cinese? I Giochi che si terranno a luglio a Pechino significano davvero che i dissidenti cinesi ora potranno sentirsi più sicuri e che le relazioni con Taiwan poggiano su basi più civili? Il libero accesso a Internet è aumentato nel corso degli ultimi due o tre anni? Sarei grato alla signora Commissario se volesse rispondere. Dopotutto, nella Bibbia è scritto “Chiedi e ti sarà dato”.</p>
    </intervention>
    <intervention id="4-177" speaker_id="photo_generic" name="Meglena Kuneva" is_mep="True" mode="spoken">
      <p sl="en">Membro della Commissione . − Signora Presidente, soltanto un mese fa la mia collega, il Commissario Ferrero-Waldner, ha espresso in quest’Aula la grande preoccupazione della Commissione riguardo alla continua e sistematica repressione dei difensori dei diritti umani in Cina. La Commissione, pertanto, si è ulteriormente allarmata quando è venuta a conoscenza della detenzione arbitraria di Hu Jia e ricorda che in passato era già stato oggetto di ripetuti abusi a causa delle sue attività per la difesa dei diritti umani.</p>
      <p sl="en">Manifestiamo anche la nostra inquietudine per la salute di Hu Jia, dato che è affetto da epatite B e deve assumere quotidianamente farmaci. Non è chiaro se gli sia garantito l’accesso quotidiano alle cure mediche di cui necessita, né se possa contare sull’assistenza di medici durante la detenzione presso il centro di detenzione municipale di Pechino a Dougezhuang.</p>
      <p sl="en">La Commissione è dell’avviso che la detenzione di Hu Jia imponga all’UE l’obbligo di agire con risolutezza, poiché è palese che sia stato arrestato per aver partecipato, nel novembre 2007, in collegamento telefonico, a una riunione della sottocommissione per i diritti umani del Parlamento europeo, in occasione della quale ha parlato liberamente e onestamente in merito alla repressione dei difensori dei diritti umani.</p>
      <p sl="en">In quanto tale, ricorda il caso di Cao Dong, un seguace del Falun Gong, che è stato arrestato e si trova tutt’oggi in carcere dopo aver incontrato a Pechino, nel maggio del 2006, il Vicepresidente del Parlamento europeo. La detenzione di Hu Jia esige una reazione da parte dell’UE quale attore sulla scena internazionale per la tutela dei difensori dei diritti umani. Ieri la troika dell’UE ha intrapreso una risoluta iniziativa diplomatica nei confronti delle autorità cinesi, chiedendo il suo rilascio immediato. Ci auguriamo sinceramente che le autorità cinesi comprendano che la questione dei difensori dei diritti umani ha un impatto rilevante sulla reputazione di cui gode la Cina in Europa e che si comportino di conseguenza.</p>
      <p sl="en">Desidero rassicurare l’Assemblea in merito al fatto che l’UE controllerà molto da vicino l’evoluzione del caso di Hu Jia.</p>
      <p sl="en">La Commissione vorrebbe cogliere l’occasione per chiedere nuovamente al governo cinese di consentire l’espressione di tutte le forme di opinione. Questo è un fattore importante che influisce sul modo in cui la comunità internazionale vede la Cina, soprattutto quest’anno, quando gli occhi del mondo saranno puntati sui preparativi cinesi per i Giochi olimpici. Siamo convinti che, permettendo la libertà di espressione, si possa costruire una società molto più stabile.</p>
      <p sl="en">Lasciatemi concludere dicendo che la Commissione intensificherà gli sforzi per cercare di migliorare la situazione generale del rispetto dei diritti umani in Cina. A questo proposito, continueremo a svolgere un ruolo essenziale nell’ambito della troika per preparare il dialogo UE-Cina sui diritti umani e per organizzare seminari, così che le discussioni continuino a essere sempre più mirato al raggiungimento degli obiettivi.</p>
      <p sl="en">Benché la situazione dei diritti umani in Cina progredisca con lentezza, siamo fermamente convinti che il dialogo UE-Cina sui diritti umani costituisca uno dei modi più efficaci per impegnare la Cina in un dialogo schietto e dettagliato nella prospettiva di ottenere sul posto riforme sui diritti umani.</p>
    </intervention>
    <intervention id="4-178" speaker_id="4482" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà al termine della discussione.</p>
    </intervention>
  </section>
  <section id="creitem20" title="11.2. Situazione nella Repubblica democratica del Congo e lo stupro come crimine di guerra (discussione)">
    <intervention id="4-180" speaker_id="4482" is_mep="True" mode="spoken" role="Presidente">
      <p sl="unknown">L’ordine del giorno reca la discussione delle sei proposte di risoluzione sulla situazione della Repubblica democratica del Congo e sullo stupro come crimine di guerra .</p>
    </intervention>
    <intervention id="4-181" speaker_id="28409" name="Raül Romeva i Rueda" is_mep="True" mode="spoken">
      <p sl="es">autore . − Signora Presidente, purtroppo la violenza sessuale, e in modo particolare lo stupro, utilizzata come arma di guerra non è una tematica nuova.</p>
      <p sl="es">Non è da considerarsi una questione minore il fatto che gli articoli 7 e 8 dello Statuto di Roma della Corte penale internazionale del 1998 dispongano che lo stupro, la schiavitù sessuale, la prostituzione forzata, la gravidanza forzata, la sterilizzazione forzata e qualsiasi altra forma di violenza sessuale siano qualificati alla stregua di crimini contro l’umanità e crimini di guerra, assimilandoli altresì, in termini di trattamento e persecuzione, a una forma di tortura e a un crimine di guerra grave, indipendentemente dal fatto che tali atti vengano perpetrati in occasione di conflitti armati.</p>
      <p sl="es">La guerra nella Repubblica democratica del Congo dimostra in quale misura la questione meriti più attenzione di quanta prestatale fino ad oggi. Ogni anno nella regione si registrano decine di migliaia di denuncie per stupro o violenza sessuale. Molti di tali casi, inoltre, si verificano nei campi per gli sfollati o i profughi e sono spesso perpetrati dalle forze governative, da gruppi di ribelli o da altre forze.</p>
      <p sl="es">Ritengo pertanto che sia di estrema importanza che questo Parlamento non solo condanni tali pratiche, ma che eserciti pressione sulle autorità della Repubblica democratica del Congo affinché vi ponga immediatamente fine e che non solo indaghi, sottoponga a processo i colpevoli e garantisca una condanna, ma anche che assicuri protezione alle vittime, ai testimoni e ai membri delle loro famiglie.</p>
      <p sl="es">È doveroso anche ricordare alle nostre istituzioni, che la risoluzione 1325 del Consiglio di sicurezza delle Nazioni Unite pone l’accento sulla responsabilità degli Stati membri di mettere fine all’impunità e di perseguire i responsabili dei crimini contro l’umanità e dei crimini di guerra, tra cui i crimini relativi alla violenza sessuale o ad altri tipi di violenze specifiche contro le donne.</p>
    </intervention>
    <intervention id="4-182" speaker_id="4508" name="Erik Meijer" is_mep="True" mode="spoken">
      <p sl="nl">autore. – Signora Presidente, nelle colonie in Africa gli Stati europei hanno riunito tribù che non erano in buoni rapporti tra loro e ne hanno divise altre tracciando confini proprio in mezzo ai loro territori. Durante il periodo di colonizzazione belga, prima del 1960, la Repubblica democratica del Congo, un territorio immenso abitato da numerosi gruppi razziali, non ha avuto la possibilità di diventare indipendente sviluppando gradualmente un proprio autogoverno. Non era assolutamente pronta per la decolonizzazione, divenuta all’improvviso inevitabile, dopo che, alla fine degli anni cinquanta, Francia e Inghilterra avevano concesso l’indipendenza alle colonie vicine di minori dimensioni, in parte come conseguenza delle guerre di liberazione in Marocco, Tunisia, Algeria e Kenya.</p>
      <p sl="nl">Da allora il Congo è stato una zona di conflitto continuo. Nel corso dei primi anni è stato segnato dal conflitto tra Kasavubu proveniente dalla parte occidentale del paese, Lumumba dal nord-est e Tshombe dal sud-est. Ciascuno di loro rappresentava ideologie e interessi diversi, ma soprattutto erano apprezzati da porzioni limitate della popolazione congolese.</p>
      <p sl="nl">Per anni la rigida dittatura militare del profittatore Mobutu ha tenuto il paese unito in una pace apparente, ma le differenze non sono mai state colmate. Le recenti elezioni non sono riuscite a portare all’unità o a un’adeguata cooperazione. Il paese continua a essere una zona di conflitto con frontiere flessibili, in cui, proprio come negli anni sessanta, si tratta di delineare i territori etnici e controllare le aree minerarie. Le imprese estere hanno tratto beneficio da questa situazione. Ora il conflitto sembra riguardare quale tra questa moltitudine di gruppi tribali dominerà gli altri. Per come stanno ora le cose, il futuro del Congo non sembra avere prospettive.</p>
      <p sl="nl">Le atrocità a cui si riferisce la presente risoluzione, tra cui l’illegalità diffusa e i frequenti casi di stupro, sono tutte collegate a questo caos. La legge contro la violenza sessuale del 2006 non risolverà il problema finché il conflitto continuerà e vi sono così tante persone che non hanno un luogo fisso dove vivere.</p>
      <p sl="nl">La risoluzione fa giustamente riferimento al ruolo dei rappresentanti del governo, delle forze di pace, delle organizzazioni che forniscono aiuti umanitari; i loro uomini dovrebbero fare tutto ciò che possono per prevenire tali atrocità, senza farsi coinvolgere in prima persona. Il riconoscimento da parte dell’Unione europea e delle Nazioni Unite dello stupro, della gravidanza forzata, dello sfruttamento sessuale e delle altre forme di violenza sessuale come crimini di guerra costituisce un prerequisito, ma deve avvenire sul posto l’eliminazione del terreno fertile per tale violenza.</p>
    </intervention>
    <intervention id="4-183" speaker_id="28372" name="Ryszard Czarnecki" is_mep="True" mode="spoken">
      <p sl="pl">autore. – Signora Presidente, sono stato nella Repubblica democratica del Congo solo tre settimane fa, pertanto la mia conoscenza della situazione non è stata acquisita esclusivamente dalla lettura di documenti, sebbene questi ultimi siano molto importanti.</p>
      <p sl="pl">Si tratta davvero di un paese sfortunato, cui è stato spesso cambiato il nome. Si era soliti chiamarlo Congo, poi è diventato Zaire e ora è conosciuto come Repubblica democratica del Congo. La sua popolazione, tuttavia, si è spostata in massa molto più di frequente rispetto al numero di volte che il paese ha cambiato nome. Nei documenti che abbiamo di fronte si afferma che solo lo scorso anno 400 000 dei suoi abitanti sono stati obbligati ad abbandonare le loro case. Il numero totale delle persone costrette a farlo nel corso degli ultimi anni è quattro volte superiore e ammonta a 1,5 milioni di persone.</p>
      <p sl="pl">Mi sento in dovere di menzionare il ricorso allo stupro come arma utilizzata deliberatamente per scopi politici sia da parte dei ribelli, ad opera dei guerriglieri, che da parte del governo, ad opera della polizia e dell’esercito. È una situazione senza precedenti, di fronte alla quale l’Unione africana è completamente impotente.</p>
    </intervention>
    <intervention id="4-184" speaker_id="28301" name="Tadeusz Zwiefka" is_mep="True" mode="spoken">
      <p sl="pl">autore. – Signora Presidente, ho decisamente l’impressione che le parole “Repubblica democratica” che costituiscono parte del nome ufficiale del Congo siano piuttosto vuote di significato oggigiorno, dato che è precisamente in questo paese che si sta consumando proprio davanti ai nostri occhi una delle peggiori crisi umanitarie degli ultimi anni.</p>
      <p sl="pl">Più di 650 000 persone si spostano in continuazione nel paese. Nella sola regione del Kivu, negli ultimi cinque anni, è stato evacuato l’80% delle famiglie, ogni mese circa 1 000 donne sono vittime di stupri e decine di migliaia di bambini diventano soldati. Nella Repubblica democratica del Congo, il passaggio dell’esercito è accompagnato da tutti i tipi possibili di crimini contro la popolazione civile, quali lo stupro, l’omicidio e il saccheggio. La violenza sessuale è utilizzata per terrorizzare e punire gli abitanti della Repubblica democratica del Congo che appoggia la fazione opposta nel conflitto. È così diffusa che, secondo Medici senza frontiere , il 75% di tutti i casi di stupro commessi al mondo si verifica nella parte orientale della Repubblica democratica del Congo. Lo stupro è accompagnato da torture barbare, quali percosse e mutilazioni con coltelli. Molte giovani donne sono state costrette alla schiavitù sessuale.</p>
      <p sl="pl">È doveroso ricordare che attualmente nella Repubblica democratica del Congo è operativa la più grande forza di pace al mondo dell’ONU, composta da oltre 17 000 soldati. Qual è il metodo principale per prevenire la violenza sessuale? Sono gli slogan sui muri in cui si afferma che lo stupro è disumano. Il fatto più allarmante è che gli stessi soldati dell’ONU sono rimasti coinvolti in questo scandalo. In più di un’occasione, gli investigatori delle Nazioni Unite hanno scoperto che gli stessi soldati ONU hanno obbligato le ragazze congolesi a prostituirsi. Si è tuttavia rivelato assolutamente impossibile punire i soldati coinvolti, dato che i loro responsabili di unità hanno fatto tutto ciò che era in loro potere per impedire qualsiasi procedimento legale. In più di un’occasione, i soldati hanno perpetrato la violenza anziché proteggere da essa e tali occasioni stanno diventando sempre più numerose. Ciò non può definirsi che uno scandalo.</p>
      <p sl="pl">Desidero esortare la comunità internazionale affinché sostenga determinate azioni immediate, volte a individuare e punire coloro che sono responsabili di crimini di natura sessuale. Desidero anche sottolineare che i paesi che inviano unità militari sul campo sotto gli auspici dell’ONU sono responsabili dello svolgimento di indagini adeguate in merito a qualsiasi accusa di comportamento criminale da parte del personale impegnato nelle missioni di pace.</p>
      <p sl="pl">Mi rendo conto che le alternative a disposizione dell’Unione europea per la risoluzione di conflitti di questo genere sono limitate. Ciononostante chiedo che vengano resi disponibili i fondi necessari all’organizzazione di una conferenza di pace nella regione del Kivu. L’aiuto dell’Unione europea dovrebbe essere offerto anche mediante la fornitura di assistenza medica, in giudizio e sociale a tutte le vittime dei crimini di natura sessuale.</p>
      <p sl="pl">Ho piena fiducia nel fatto che l’UE e l’ONU riconosceranno ufficialmente che tutti i tipi di crimini di natura sessuale sono da considerarsi crimini contro l’umanità.</p>
    </intervention>
    <intervention id="4-185" speaker_id="28267" name="Josep Borrell Fontelles" is_mep="True" mode="spoken">
      <p sl="es">autore . − Signora Presidente, la descrizione della violenza sessuale nella regione del Kivu, in Congo, suscita un inevitabile senso di repulsione. I nostri onorevoli colleghi hanno già illustrato ciò che succede in quel paese e non intendo ripeterlo. Non dobbiamo però limitarci a essere concordi nel condannarlo, dato che saremmo solo una voce che grida nel deserto: dobbiamo fare qualcosa per fermarlo e ciò che è in nostro potere è fare pressione sul governo congolese, dato che non sono solo i ribelli, ma anche le sue forze armate, a compiere questi tipi di atrocità volte a umiliare le donne e a minare le basi morali della società in cui vivono.</p>
      <p sl="es">Dobbiamo fare in modo che le Nazioni Unite e l’Unione europea dichiarino che la violenza sessuale è crimine contro l’umanità. Dobbiamo chiedere alla Commissione di stanziare fondi di aiuto allo sviluppo a favore del Congo, essenzialmente e prioritariamente per fornire assistenza alle vittime: assistenza in giudizio, sociale e medica.</p>
      <p sl="es">Dobbiamo fare in modo che il personale delle Nazione Unite presente sul posto consideri una priorità la difesa delle vittime e la ricerca dei responsabili e per fare ciò dobbiamo estendere il mandato della missione ONU nella Repubblica democratica del Congo al fine di creare un collegamento più diretto con la prevenzione di questi fatti.</p>
      <p sl="es">Dobbiamo infine rivolgerci a coloro che parteciperanno alla conferenza del Kivu affinché producano una serie di risultati specifici che permetteranno di esigere giustizia e di far sì che i colpevoli si assumano le loro responsabilità, perché se dopotutto ciò che è successo alla fine lo stupratore gode dell’impunità indossando l’uniforme dell’esercito ufficiale della Repubblica del Congo, le vittime saranno umiliate due volte: la prima durante lo stupro e la seconda vedendo che esso rimane impunito.</p>
      <p sl="es">Questo è ciò che possiamo e dobbiamo fare. Sono certo che la Commissione prenderà debitamente atto di tutto ciò e che rincanalerà i fondi di aiuto allo sviluppo a favore del Congo, come da me richiesto, al fine si assistere le vittime e prevenire la continuazione di questo brutale massacro della dignità della donna.</p>
    </intervention>
    <intervention id="4-186" speaker_id="39763" name="Urszula Gacek" is_mep="True" mode="spoken">
      <p sl="pl">a nome del gruppo PPE-DE . – Signora Presidente, il testo della risoluzione che abbiamo di fronte contiene dati allarmanti. Dovremmo tenere a mente, tuttavia, che dietro a tali statistiche si nascondono le tragedie di singole donne.</p>
      <p sl="pl">Desidero raccontare a quest’Assemblea la storia di Lumo, che è stata vittima di uno stupro di massa nel 1994. L’aggressione è stata così brutale che questa giovane donna ha riportato lesioni interne permanenti. Dopo anni di cure e quattro interventi non è ancora tornata in salute e probabilmente non si rimetterà mai del tutto. È stata rifiutata dal suo fidanzato, dalla maggior parte dei membri della sua famiglia e dalla società. Sua madre e l’organizzazione africana di solidarietà sociale Heal Africa sono state il suo unico sostegno. Heal Africa dirige un ospedale a Goma, che è la capitale dello stupro nella Repubblica democratica del Congo. L’ospedale è specializzato nella cura delle vittime di casi brutali di violenza sessuale. I chirurghi sono stati molto bravi e le cosiddette madri forniscono sostegno psicologico alle vittime.</p>
      <p sl="pl">Quest’Assemblea dovrebbe lodare queste persone per il loro lavoro, ma un applauso da solo non è abbastanza. Dobbiamo valutare come possiamo fornire loro assistenza concreta. Lo dobbiamo a Lumo e alle sue migliaia di sorelle congolesi che necessitano di aiuto.</p>
      <a text="(Applausi)"/>
    </intervention>
    <intervention id="4-187" speaker_id="4242" name="Karin Scheele" is_mep="True" mode="spoken">
      <p sl="de">a nome del gruppo PSE . – Signora Presidente, con l’odierna proposta sulla situazione nella Repubblica democratica del Congo e sullo stupro e la violenza carnale come crimini di guerra, chiediamo ufficialmente all’Unione europea e alle Nazioni Unite affinché riconoscano lo stupro, la gravidanza forzata, la schiavitù sessuale e le altre forme di violenza sessuale come crimini contro l’umanità e come forme di tortura. Chiediamo inoltre che venga esercitata pressione sul governo congolese affinché metta fine alle condizioni grazie alle quali tali crimini vengono commessi impunemente. Tali misure sono necessarie al fine di migliorare la terrificante condizione in cui si trovano centinaia di migliaia di donne.</p>
      <p sl="de">La violenza che stanno subendo le donne nella Repubblica democratica del Congo è inimmaginabile. Nella provincia del Kivu più di un terzo di tutte le donne è stata vittima di stupro e molte di loro sono state ripetutamente oggetto di violenza carnale nel corso di lunghi periodi. Tale situazione si è perpetrata per molti anni e la maggior parte degli autori di tali crimini sono soldati appartenenti a entrambe le fazioni, membri della polizia e delle forze di sicurezza congolesi. Lo scorso settembre la relatrice speciale delle Nazioni Unite sulla violenza contro le donne ha presentato la sua relazione.</p>
      <p sl="de">Le atrocità commesse ad opera delle truppe armate sono di una brutalità incredibile e sono studiate per assicurare la completa distruzione fisica e psicologica della donna. Il trauma dello stupro è aggravato dal fatto che molte delle vittime sono successivamente oggetto di discriminazione sociale e ostracismo da parte della famiglia e della comunità e questa è una delle ragioni per cui solo una parte degli stupri effettivamente commessi viene denunciata.</p>
      <p sl="de">Pertanto, associandomi a quanto ha detto poc’anzi il mio collega, l’onorevole Fontelles, desideriamo che il mandato dell’ONU sia esteso in modo tale da comprendere la protezione dei civili contro la violenza sessuale. Le denunce per l’immoralità sessuale dei membri della missione di pace dell’ONU devono essere esaminate con estrema attenzione e i responsabili devono essere sottoposti a giudizio.</p>
      <p sl="de">Qualche giorno fa si è aperta la conferenza di Goma sulla pace, la sicurezza e lo sviluppo. Chiediamo con urgenza a tutti i partecipanti di affrontare la questione della violenza sessuale contro donne e bambine, di impegnarsi affinché i responsabili vengano sottoposti a giudizio e di porre fine all’attuale situazione in cui atti simili possono essere commessi impunemente.</p>
    </intervention>
    <intervention id="4-188" speaker_id="24087" name="Marcin Libicki" is_mep="True" mode="spoken">
      <p sl="pl">a nome del gruppo UEN . – Signora Presidente, l’oggetto della discussione di oggi è lo stupro come crimine di guerra nella Repubblica democratica del Congo. È grottesco che questo paese si chiami Repubblica democratica del Congo, dato che oggigiorno sembra che più si fa riferimento alla democrazia nei nomi e nei discorsi e meno la gente comune gode dei diritti umani.</p>
      <p sl="pl">Ripeterò ancora una volta che l’unico modo per fermare i signori della guerra africani, che sono stati elevati alla carica presidenziale è, da un lato, attraverso le sanzioni economiche e, dall’altro, attraverso l’intervento armato. Finché l’Unione europea non creerà una forza di polizia che non interverrà, ovviamente, in ogni guerra civile, ma che potrebbe perlomeno supervisionare i campi, i cosiddetti campi profughi, in cui vengono commessi i crimini peggiori nella Repubblica democratica del Congo, tutto ciò che saremo in grado di fare sarà continuare a discutere l’argomento. La gente continuerà a soffrire e a morire mentre noi discuteremo all’infinito.</p>
    </intervention>
    <intervention id="4-189" speaker_id="1059" name="Hiltrud Breyer" is_mep="True" mode="spoken">
      <p sl="de">a nome del gruppo Verts/ALE . – Signora Presidente, i terrificanti stupri di massa che si stanno compiendo nel Congo vengono organizzati in modo sistematico e ciò significa che sono impiegati anche come strategia militare. Non si tratta più solo di guerra, ma di terrore sessuale contro le donne. Gli stupri brutali vengono ora utilizzati come simbolo o forma di potere e in quanto strumento di intimidazione, da parte di ciascuna fazione in guerra nella parte orientale del Congo, sia che si tratti di milizie tribali locali o di soldati dell’esercito nazionale.</p>
      <p sl="de">Sono proprio gli esponenti più deboli della società, e nella fattispecie le donne, i bambini e persino i neonati, a essere barbaramente violentati, deliberatamente feriti, mutilati e infettati con l’HIV o con altre malattie infettive e addirittura uccisi. Sabbiamo, e lo abbiamo sentito, che il livello della brutalità supera l’immaginazione umana e ora vogliamo che lo stupro venga finalmente condannato il più presto possibile in quanto crimine contro l’umanità, crimine di guerra e forma di tortura. Inoltre, quando le vittime di uno stupro tornano traumatizzate e sole ai loro villaggi dopo operazioni dolorose (molte delle donne perdono tutti i loro organi genitali), trovano scarsa protezione, quando non è del tutto assente.</p>
      <p sl="de">Non posso fare altro, pertanto, che appoggiare le osservazioni degli onorevoli Borrell e Scheele: dobbiamo anche utilizzare il denaro dell’Unione per istituire dormitori femminili che possano servire da rifugio per chi è stata dimessa da un ricovero ospedaliero e dove possa tentare di costruirsi una nuova vita. Senza dubbio, oltre alla violenza fisica sopportata, la terribile violenza psicologica subita dalle vittime è così terribile da andare oltre ogni misura.</p>
      <p sl="de">Sabbiamo che la maggior parte di tali aggressioni è stata eseguita dai ribelli, ma quasi un quinto dei casi denunciati può essere attribuito alle truppe del governo e alla polizia, ed è senza dubbio vergognoso che non un singolo colpevole sia stato ancora arrestato o almeno accusato. Il tempo per i discorsi vuoti si è pertanto esaurito. Abbiamo bisogno di un’azione politica dell’ONU e dell’Unione europea, perché se …</p>
      <a text="(Il Presidente toglie la parola all’oratore)"/>
    </intervention>
    <intervention id="4-190" speaker_id="28334" name="Urszula Krupa" is_mep="True" mode="spoken">
      <p sl="pl">a nome del gruppo IND/DEM . – Signora Presidente, quando di recente sono intervenuta in una discussione sulla schiavitù sessuale in Giappone nel corso della seconda guerra mondiale, ho espresso anche il mio rifiuto della brutale violenza contro le donne attualmente perpetrata nella Repubblica democratica del Congo. Secondo Medici senza frontiere , il 75% di tutti gli stupri commessi nel mondo si verifica nella Repubblica democratica del Congo. Ciò è tanto più allarmante dato che la violenza è accompagnata da una crudeltà particolare. Sono vittime persino bambine di tre anni di età.</p>
      <p sl="pl">I gruppi armati utilizzano lo stupro come tattica per annientare la resistenza e punire i gruppi etnici e questo viene fatto non solo dai ribelli armati, ma anche dall’esercito congolese. Insieme alla mancanza di derrate alimentari e alle malattie, la violenza sessuale e l’aggressione di proporzioni senza precedenti hanno contribuito a trasformare quest’area in un inferno. Dovremmo ricordare che la rivalità tra tribù deriva dal periodo coloniale quando una tribù veniva favorita rispetto alle altre.</p>
    </intervention>
    <intervention id="4-191" speaker_id="28376" name="Leopold Józef Rutowicz" is_mep="True" mode="spoken">
      <p sl="pl">Signora Presidente, la Repubblica democratica del Congo è il paese di maggiori dimensioni in Africa. È ricco di risorse naturali, come acqua, foreste tropicali e terreni agricoli, ma la società è al collasso ormai da lungo tempo. Nella Repubblica democratica del Congo più di quattro milioni di persone hanno perso la vita a causa di due guerre civili, di conflitti tribali e delle attività di gruppi armati e guerriglieri. A peggiorare la tragica situazione in cui si trova la popolazione, si aggiungono i cittadini allontanati in massa dalle loro precedenti aree di residenza, i governi corrotti e inefficienti, l’epidemia dell’AIDS e più di recente la massiccia diffusione del virus dell’Ebola.</p>
      <p sl="pl">Come possono essere aiutate queste persone? Oltre agli aiuti umanitari e al supporto tecnico, è fondamentale trattare con i leader e con gli organizzatori responsabili di tali orribili azioni, che sono stati e continuano a essere impuniti e che ora dovrebbero essere esclusi dalla società congolese. I criminali responsabili di genocidio dovrebbero essere perseguiti da forze speciali internazionali, in modo da poter essere tratti dinanzi alla giurisdizione ordinaria.</p>
    </intervention>
    <intervention id="4-192" speaker_id="28300" name="Zbigniew Zaleski" is_mep="True" mode="spoken">
      <p sl="pl">Signora Presidente, non desidero ripetere ciò che è già stato detto e pertanto mi limiterò ad affermare che per quel che ci riguarda non vi può essere alcun dubbio in merito al fatto che si debba fornire aiuto e siamo fiduciosi che sarà il più sostanziale e diffuso possibile.</p>
      <p sl="pl">Desidero anche aggiungere che quando sono stato nella Repubblica democratica del Congo durante le elezioni, sono rimasto sconvolto nell’apprendere che vengono insegnate due cose ai ragazzini di 13 anni, e a volte persino più giovani: come combattere e come stuprare ragazzine anche più giovani di loro. Questa è l’immagine dei cosiddetti soldati del gruppo che appoggia il candidato presidenziale dell’opposizione, Jean-Pierre Bemba. Ma non si tratta di un’eccezione, dato che la situazione è simile in tutte le fazioni. Sono pertanto a favore di quanto affermato dall’onorevole Borrell, in merito al fatto che i fondi e le risorse di cui disponiamo debbano, tra l’altro, essere diretti a rieducare questi giovani. Se essi imposteranno la loro vita seguendo questa direzione, le loro uniche prospettive future consisteranno nell’appartenere a una banda e nel commettere stupri e omicidi. Si deve fare qualcosa per loro. Sembra che siamo stati chiamati a trovare un modo per aiutare queste persone a cambiare il loro atteggiamento nei confronti della vita e del sesso opposto.</p>
    </intervention>
    <intervention id="4-193" speaker_id="photo_generic" name="Meglena Kuneva" is_mep="True" mode="spoken">
      <p sl="en">Membro della Commissione . − Signora Presidente, la Commissione è estremamente preoccupata per il deterioramento della situazione dei diritti umani, in particolare per quanto riguarda la diffusa violenza sessuale, nella Repubblica democratica del Congo orientale e condanna risolutamente tutti gli atti di violenza contro le donne.</p>
      <p sl="en">Nel clima dominante di violenza e insicurezza tutti i gruppi armati presenti nella Repubblica democratica del Congo orientale, tra cui elementi di forze armate nazionali, sono per certi versi coinvolti nel drammatico aumento di questo tipo di azioni. In questo contesto, è importante promuovere la lotta contro l’impunità, nonché affrontare le cause profonde del problema. Occorre notare che la violenza sessuale nella Repubblica democratica del Congo orientale si inserisce nel contesto di conflitto e di violenza perenne presente nella regione.</p>
      <p sl="en">È necessaria la pace per avere sicurezza e stabilità durature, i due elementi chiave legati alla grande diffusione della violenza sessuale nella Repubblica democratica del Congo. Questo è il motivo per cui la Commissione, insieme agli Stati membri, ha costantemente promosso una soluzione politica per appianare la crisi nella Repubblica democratica del Congo orientale.</p>
      <p sl="en">È in corso la conferenza sulla pace, la sicurezza e lo sviluppo nelle regioni del Kivu, la quale, unita al recente accordo raggiunto a Nairobi nel novembre 2007 tra la Repubblica democratica del Congo e il Ruanda, potrebbe in effetti rappresentare un passo in avanti significativo nel processo, ma si deve riconoscere che sono ancora numerose le sfide da affrontare prima che sia possibile instaurare una pace duratura nelle regioni del Kivu.</p>
      <p sl="en">Tali sforzi non sono tuttavia sufficienti e devono essere completati da un sostegno attivo per rafforzare la capacità dello Stato di fornire protezione al suo popolo. A questo proposito, la Commissione collabora con gli Stati membri nel potenziamento dello Stato di diritto e nella lotta contro l’impunità attraverso il sostegno della riforma del settore sicurezza, ivi compresi l’esercito, le forze di polizia e la giustizia.</p>
      <p sl="en">Vorrei riflettere su alcune delle domande sollevate dagli onorevoli deputati e cercare di fornire una risposta. La Commissione si occupa in particolare del problema della violenza sessuale e della criminalità attraverso un progetto che coinvolge una pluralità di donatori relativo a giustizia e riabilitazione nella parte orientale della Repubblica democratica del Congo, concentrandosi, inter alia, sulla costruzione della capacità degli attori giudiziari e sul rafforzamento dell’assistenza legale fornita alle vittime di violenza sessuale.</p>
      <p sl="en">La Commissione, inoltre, fornisce un’assistenza umanitaria considerevole, circa 40 milioni di euro all’anno, alla Repubblica democratica del Congo, in modo particolare alle regioni dell’Uturi e del Kivu. I nostri programmi umanitari e sanitari tengono conto della violenza di genere menzionata, sia da un punto di vista creativo che di sensibilizzazione.</p>
    </intervention>
    <intervention id="4-194" speaker_id="4482" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà al termine della discussione.</p>
    </intervention>
  </section>
  <section id="creitem21" title="11.3. Egitto (discussione)">
    <intervention id="4-196" speaker_id="4482" is_mep="True" mode="spoken" role="Presidente">
      <p sl="unknown">L’ordine del giorno reca la discussione sulle sei proposte di risoluzione sull’Egitto .</p>
    </intervention>
    <intervention id="4-197" speaker_id="28409" name="Raül Romeva i Rueda" is_mep="True" mode="spoken">
      <p sl="es">autore . − Signora Presidente, desidero iniziare col dire che questo Parlamento commetterebbe un gravissimo errore, qualora cedesse alla pressione di coloro che preferiscono che non discutiamo questioni che potrebbero causare disagio in taluni paesi, in modo particolare quando si tratta di denunciare la violazione dei diritti umani.</p>
      <p sl="es">Godiamo di relazioni privilegiate con alcuni paesi, come quelli che rientrano nella politica europea di vicinato, con i quali dobbiamo avere un dialogo particolarmente chiaro e ricordare loro che gli affari non possono e non devono essere mai svincolati dal rispetto dei diritti umani, in Europa come sul loro territorio.</p>
      <p sl="es">La situazione in Egitto merita alcune riflessioni e anche le relazioni tra questo paese e l’Unione europea obbligano alle medesime riflessioni. È più che legittimo pertanto denunciare, come stiamo facendo nella presente risoluzione, la persecuzione di varie organizzazioni non governative, in modo particolare di quelle per i diritti umani, cui stiamo assistendo attualmente in Egitto, nonché appoggiare la campagna a favore della libertà di associazione guidata da vari movimenti sociali del paese.</p>
    </intervention>
    <intervention id="4-198" speaker_id="4447" name="Paulo Casaca" is_mep="True" mode="spoken">
      <p sl="pt">autore . − Signora Presidente, anch’io mi sento in dovere di sottolineare che ovviamente non esistono confini o luoghi sacri in cui i diritti umani non siano una preoccupazione fondamentale. Dobbiamo tuttavia tenere conto del fatto che abbiamo avuto la possibilità di constatare la disponibilità del ministro degli Esteri egiziano, che è venuto appositamente al Parlamento europeo, presso la commissione per gli affari esteri, e che si è reso disponibile a rispondere a tutte le domande sulla violazione dei diritti umani che gli sono state poste. Ero presente e gli ho rivolto tali domande, ottenendo alcune risposte.</p>
      <p sl="pt">Oltre ad alcuni fattori negativi, la presente proposta di risoluzione ne evidenzia anche alcuni positivi che ritengo sia importante sottolineare, quali ad esempio l’impegno di revocare lo stato di emergenza quest’anno e più precisamente entro i prossimi mesi e la cooperazione nella lotta per mettere fine al contrabbando di armi a Gaza. Sono tuttavia dell’avviso che il punto fondamentale è che dovremmo trarre vantaggio dalla volontà delle autorità egiziane e incoraggiarle a porre rimedio ad alcune violazioni gravi. Devo evidenziare in proposito il perdurare della detenzione dell’ex candidato alla presidenza della Repubblica d’Egitto. Desidero presentare nuovamente la richiesta affinché venga messa fine a tale situazione, in quanto risulterebbe coerente con i principi fondamentali di un paese che difende i diritti umani, come ha ripetutamente sostenuto l’Egitto e nei cui confronti si è impegnato.</p>
    </intervention>
    <intervention id="4-199" speaker_id="4508" name="Erik Meijer" is_mep="True" mode="spoken">
      <p sl="nl">autore. – Signora Presidente, l’Egitto non ha una tradizione democratica. I giovani militari Nasser e Naguib, che più di 50 anni fa hanno rovesciato il poco soddisfacente regime del re Farouk, hanno fatto sperare in cambiamenti e progresso. Nasser ha dato al suo popolo orgoglio e ispirazione per il futuro, dato che voleva porre fine al loro status di paese arretrato e umiliato. Il suo successore, Sadat, ha fatto sperare, dopo una serie di terribili conflitti, in una pace duratura con il vicino Israele.</p>
      <p sl="nl">L’attuale presidente, Hosni Mubarak, non offre alcuna speranza. È diventato il simbolo della stagnazione. Il suo unico servizio è consistito nell’organizzazione della stabilità con un pugno di ferro, affinché il resto del mondo lo consideri un alleato contro il terrorismo e il fondamentalismo islamico. Non ha tuttavia progresso o democratizzazione da offrire. L’opposizione è consentita in maniera selettiva, ma non dispone della normale autonomia che è abituale in un parlamento democratico. Mubarak sta di conseguenza coltivando un terreno fertile per un conflitto interno tra fondamentalisti e democratici.</p>
      <p sl="nl">È in aumento anche l’intolleranza per le minoranze religiose, tra cui l’importante minoranza dei cristiani copti, presente in Egitto da secoli. Una stabilità a lungo termine non può essere costruita su queste basi, in cui i problemi non vengono risolti bensì nascosti con la violenza. Esistono pertanto tutte le ragioni per questa risoluzione così critica.</p>
      <p sl="nl">Il sabotaggio delle organizzazioni non governative, l’intimidazione degli oppositori, la discriminazione delle minoranze, gli arresti e la tortura e tutti gli altri insuccessi noti ci portano a temere il peggio per ciò che verrà dopo il regime di Mubarak. Sotto molti punti di vista, l’Egitto sembra essere tornato indietro all’arretratezza del regno del re Farouk di 60 anni fa. Le relazioni dell’Europa con l’Egitto devono contribuire a mettere fine quanto prima a tale situazione.</p>
    </intervention>
    <intervention id="4-200" speaker_id="39022" name="Ewa Tomaszewska" is_mep="True" mode="spoken">
      <p sl="pl">autrice . − Signora Presidente, il deterioramento progressivo della situazione relativa al rispetto dei diritti umani in Egitto è causa di sempre maggiore preoccupazioni.</p>
      <p sl="pl">Le modifiche alla costituzione hanno favorito le violazioni dei diritti umani. Con il pretesto della necessità di fornire protezione dagli attacchi terroristici e in relazione al presunto problema riguardante il contrabbando di armi nella Striscia di Gaza, sono stati conferiti ulteriori poteri ai servizi segreti, per i quali è ora più facile sottrarsi alla responsabilità per l’utilizzo della tortura. Si fa ricorso più che mai di frequente alla repressione sulla base del credo religioso, agli arresti e alla detenzione prolungata senza un regolare processo.</p>
      <p sl="pl">Organizzazioni, quali Amnesty International , che vigilano sul rispetto dei diritti umani, hanno attirato l’attenzione sull’indifferenza della comunità internazionale riguardo a tale situazione. Esorto la Commissione europea a prendere in considerazione metodi efficaci per esercitare pressione al fine di spingere le autorità egiziane ad arrestare tale processo.</p>
    </intervention>
    <intervention id="4-201" speaker_id="28350" name="Jana Hybášková" is_mep="True" mode="spoken">
      <p sl="cs">autrice. –) Signora Commissario, onorevoli colleghi, l’Egitto è senza dubbio il più illustre dei paesi arabi. È la culla della civiltà antica ed è il più importante degli Stati arabi. Nessuno nell’Unione europea o in questo Parlamento dubita che l’Egitto sia non solo un partner chiave dell’UE, ma anche un partner dinamico, preparato e forte. Queste sono le ragioni per cui prendiamo in considerazione un dialogo con questo paese così importante e significativo. La prossima settimana verranno avviati nuovi negoziati sul piano d’azione tra l’Unione europea e la Repubblica araba d’Egitto. È un segnale positivo il fatto che il nostro Parlamento esprima in modo unanime e chiaro il suo sostegno a tali negoziati e che sia di conseguenza un attore nella politica internazionale. Stiamo chiaramente affermando che un paese che permette gravi interferenze nell’indipendenza di una vecchia istituzione democratica, ad esempio i giudici, che permette la tortura in carcere e l’uccisione degli immigrati, che viola la libertà di parola, blocca Internet e manda i membri del parlamento, come il nipote del Presidente Sadat, dinanzi alla corte marziale, non può essere un partner dell’Unione europea. L’Egitto è un alleato essenziale nella lotta contro il terrorismo e deve continuare a esserlo, soprattutto nella lotta contro le cause del terrorismo e della radicalizzazione islamica. Proprio per questo motivo, l’Egitto non può agire come quando ha vietato la registrazione delle organizzazioni non governative, non deve distruggere la libertà di parola e deve difendere in modo particolare lo Stato di diritto di lunga data che esiste da sempre in Egitto. Riteniamo che l’Egitto sia in grado di riuscire a fare tutto ciò e crediamo soprattutto che la nostra risoluzione aiuterà la Commissione europea a definire con l’Egitto un piano d’azione di elevata qualità. Grazie per il vostro sostegno.</p>
    </intervention>
    <intervention id="4-202" speaker_id="2229" name="Bernd Posselt" is_mep="True" mode="spoken">
      <p sl="de">a nome del gruppo PPE-DE . – Signora Presidente, sono una delle poche persone in quest’Assemblea, che era presente quando il Presidente Sadat ha tenuto il suo famoso discorso al Parlamento europeo. Tale discorso potrebbe essere considerato un documento politico per l’Anno del dialogo interculturale appena iniziato. È stato uno dei più grandi discorsi mai pronunciati in quest’Aula.</p>
      <p sl="de">Nel corso degli anni anche il Presidente Mubarak è stato senza dubbio un partner importante e affidabile dell’Unione europea, nonostante i numerosi fallimenti ed errori che abbiamo osservato in Egitto. Di conseguenza non riesco davvero a comprendere il discorso che il Presidente del Parlamento egiziano ha pronunciato in reazione alla proposta in oggetto. Stiamo semplicemente affermando in modo ragionevole e misurato che consideriamo l’Egitto come uno dei principali partner nell’area mediterranea, ma tuttavia reputiamo, sull’analisi di diversi punti concreti e fatti precisi, che l’Egitto deve ancora compiere alcuni cambiamenti mentre procede verso la democrazia e lo Stato di diritto.</p>
      <p sl="de">Questo è il nostro impegno nei confronti dei nostri cittadini e nei confronti del popolo egiziano. Ritengo senza alcun dubbio che la rottura delle relazioni, minacciata al momento, sia una mossa del tutto sbagliata. Dobbiamo continuare a parlarci e per questo motivo appoggio la presente proposta di risoluzione, che è stata redatta in un linguaggio ragionevole e chiede agli egiziani di non interpretare questo come un’interruzione del dialogo, bensì come un chiaro segnale per avviare un dialogo più intenso: questo è quanto stiamo cercando di ottenere con l’Egitto grazie alla presente proposta.</p>
    </intervention>
    <intervention id="4-203" speaker_id="28299" name="Bogusław Sonik" is_mep="True" mode="spoken">
      <p sl="pl">Signora Presidente, desidero soffermarmi su due elementi della discussione di oggi sull’Egitto e sono certo che uno di essi sia già stato sollevato in quest’Assemblea.</p>
      <p sl="pl">Ritengo che le nostre relazioni con l’Egitto debbano essere mantenute e sviluppate e che l’Egitto debba senza dubbio diventare il nostro principale partner in quell’area, tuttavia vorrei iniziare sottolineando che in tale paese i cristiani copti sono considerati cittadini di serie B e questo vale sia per coloro che seguono il rito ortodosso che per coloro che seguono quello cattolico. È un punto da tenere a mente quando si hanno contatti con l’Egitto. Come ho già ripetuto in varie occasioni, inoltre, dovremmo studiare la condizione delle minoranze religiose in quell’area ed elaborare una relazione in merito.</p>
      <p sl="pl">In secondo luogo, non si può affatto parlare di pace duratura, democrazia e rispetto dei diritti umani nella regione in questione, fintanto che non si trova una soluzione per il conflitto tra Israele e Palestina in Medio Oriente. Lì sta la fonte di tutta la forza, la violenza, il terrorismo e il fanatismo che minacciano anche l’Europa.</p>
    </intervention>
    <intervention id="4-204" speaker_id="24087" name="Marcin Libicki" is_mep="True" mode="spoken">
      <p sl="pl">Signora Presidente, desidero esprimere una certa soddisfazione per il fatto che oggi, mentre discutiamo il caso dell’Egitto, non dobbiamo menzionare i soliti crimini. In generale, nel corso dei dibattiti sui diritti umani del giovedì pomeriggio, quando di norma prendo la parola, ci troviamo a discutere casi indubbiamente molto seri e pericolosi, che tendono a essere casi di violazione dei diritti umani, di omicidio e di stupro. Oggi, tuttavia, possiamo provare una certa soddisfazione dato che, rispetto a numerosi altri casi, stiamo intervenendo in Egitto a uno stadio in cui i crimini non sono ancora stati commessi, sebbene le libertà fondamentali non siano rispettate. È possibile che tale intervento tempestivo sia di conseguenza più efficace e prevenga conseguenze più gravi. Lo schema abituale prevede un primo stadio con restrizioni per i mezzi di informazione (in questo caso menzioniamo l’arresto dei giornalisti) e del diritto di associazione. Abbiamo in mente anche i sindacati e la persecuzione delle minoranze religiose. Lo stadio successivo è quello della criminalità, al quale per fortuna non siamo ancora arrivati in questo caso.</p>
    </intervention>
    <intervention id="4-205" speaker_id="photo_generic" name="Meglena Kuneva" is_mep="True" mode="spoken">
      <p sl="en">Membro della Commissione . − Signora Presidente, la Commissione presta grande attenzione alla situazione dei diritti umani e democratici in Egitto, che è uno dei nostri partner nella politica europea di vicinato. L’Esecutivo segue gli sviluppi molto da vicino attraverso la nostra delegazione nella città del Cairo e in collaborazione con gli Stati membri. Mantiene anche contatti regolari con le ONG locali e internazionali che si occupano di diritti umani e di democrazia.</p>
      <p sl="en">La Commissione condivide la vostra preoccupazione in merito all’evidente deterioramento della situazione dei diritti umani in Egitto e ai numerosi casi di violazione dei diritti umani che sono stati riportati, riguardo soprattutto alla libertà di espressione, alla tortura e ai maltrattamenti, nonché al rispetto delle minoranze religiose.</p>
      <p sl="en">La Commissione ha chiesto una riforma politica più incisiva, dato che il rispetto dei diritti umani costituisce un elemento essenziale del partenariato dell’UE con l’Egitto. La Commissione sta pertanto impiegando tutti gli strumenti a sua disposizione per incoraggiare le autorità egiziane a compiere progressi in questo ambito.</p>
      <p sl="en">In qualità di membro del Consiglio dell’ONU per i diritti dell’uomo, l’Egitto si è impegnato a difendere “i più elevati standard per la promozione e la tutela dei diritti dell’uomo”. L’UE, nei suoi contratti bilaterali con l’Egitto, ivi compresi quelli di più alto livello, ricorda sempre l’importanza del rispetto dei diritti umani, in particolare sulla base dell’articolo 2 dell’accordo di associazione.</p>
      <p sl="en">Con l’adozione nel marzo 2007 del piano d’azione congiunto UE-Egitto, nel quadro della politica europea di vicinato, disponiamo ora di un altro strumento politico per promuovere il rispetto dei diritti umani e le libertà fondamentali in Egitto, sulla base di ciò che noi reputiamo essere valori comuni. Il piano d’azione prevede l’instaurazione di un dialogo formale e regolare sui diritti umani e la democrazia nel contesto della sottocommissione su questioni politiche: diritti umani e democrazia, problemi regionali e internazionali. Detta sottocommissione mira a facilitare il dialogo, in un contesto di reciproca comprensione, e il rispetto delle posizioni di entrambe le parti su tutti gli aspetti legati ai diritti umani e alla democrazia, nonché alle questioni regionali e internazionali, in modo completo ma non esclusivo. Si riunirà per la prima volta la prossima settimana, il 23 e 24 gennaio 2007, nella città del Cairo e per l’Egitto costituirà un modo costruttivo per dimostrare il suo impegno sul versante dei valori condivisi.</p>
      <p sl="en">La Commissione è fermamente convinta che il dialogo con l’Egitto nel quadro delle intese politiche contenute nell’accordo di associazione e nel piano d’azione della PEV sia il modo più efficace per far comprendere al governo egiziano le preoccupazioni dell’UE in merito al rispetto dei diritti umani e del diritto internazionale.</p>
      <p sl="en">La Commissione manterrà il suo impegno inteso a contribuire al processo di riforma egiziano attraverso assistenza tecnica e finanziaria, mentre il sostegno per la riforma politica, i diritti umani e la democrazia resta una priorità nel programma nazionale indicativo per il periodo 2007-2010 e nel quadro dello strumento europeo per la democrazia e i diritti umani.</p>
      <p sl="en">Sono certa che il Parlamento europeo sarà un forte alleato a sostegno di tali sforzi.</p>
    </intervention>
    <intervention id="4-206" speaker_id="4482" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">Passiamo ora al turno di votazioni.</p>
    </intervention>
  </section>
  <section id="creitem22" title="12. Tempo delle votazioni">
    <intervention id="4-208" speaker_id="4482" is_mep="True" mode="spoken" role="Presidente">
      <p sl="unknown">L’ordine del giorno reca il turno di votazioni.</p>
      <a text="(Per i risultati dettagliati della votazione: vedasi processo verbale)"/>
    </intervention>
  </section>
  <section id="creitem23" title="12.1. Arresto del dissidente cinese Hu Jia (votazione)">
    <intervention id="4-211" speaker_id="2229" name="Bernd Posselt" is_mep="True" mode="spoken">
      <p sl="de">Signora Presidente, è possibile che coloro che negli ultimi giorni hanno chiesto con insistenza la votazione per appello nominale non lo abbiano fatto questo pomeriggio perché la maggior parte di loro è assente?</p>
      <a text="(Applausi)"/>
    </intervention>
    <intervention id="4-212" speaker_id="4482" is_mep="True" mode="spoken" role="Presidente">
      <p sl="unknown">Sono stati tutti informati, onorevole Posselt.</p>
    </intervention>
  </section>
  <section id="creitem24" title="12.2. Situazione nella Repubblica democratica del Congo e lo stupro come crimine di guerra (votazione)"/>
  <section id="creitem25" title="12.3. Egitto (votazione)"/>
  <section id="creitem26" title="13. Dichiarazioni di voto (proseguimento)">
    <intervention id="4-216" speaker_id="4482" is_mep="True" mode="spoken" role="Presidente">
      <p sl="unknown">Continuiamo ora con le dichiarazioni di voto di mezzogiorno.</p>
      <p sl="unknown">Gli onorevoli Roithová, Helmer, Whittaker, Clark, Nattrass, Wise, Deva, Hannan e Kamall avevano chiesto di dichiarare il loro voto sulle rimanenti relazioni di questo pomeriggio.</p>
      <p sl="unknown">Noto che gli onorevoli colleghi non sono presenti, ma se lo desiderano, possono presentare per iscritto le loro dichiarazioni di voto.</p>
    </intervention>
  </section>
  <section id="creitem27" title="14. Composizione delle commissioni e delle delegazioni: vedasi processo verbale">
    <intervention id="4-219" speaker_id="2278" name="Paul Rübig" is_mep="True" mode="spoken">
      <p sl="de">Signora Presidente, desidero ringraziarla in modo particolare per aver letto ad alta voce i nomi di coloro che questa mattina hanno asserito che non c’è democrazia in quest’Aula perché non hanno avuto la possibilità di parlare. Se guarda i seggi di coloro che hanno protestato e che si sono lamentati rumorosamente della mancanza di democrazia, vedrà che non si sono neppure disturbati a restare fino al termine della seduta. Difficilmente potranno essere considerati un modello di riferimento per l’Europa. Chiedo che questo venga specificatamente iscritto nel processo verbale.</p>
    </intervention>
    <intervention id="4-220" speaker_id="4482" name="President" is_mep="True" mode="spoken">
      <p sl="it">Onorevole Rübig, il suo commento verrà inserito.</p>
    </intervention>
  </section>
  <section id="creitem28" title="15. Decisioni concernenti taluni documenti: vedasi processo verbale"/>
  <section id="creitem29" title="16. Dichiarazioni scritte che figurano nel registro (articolo 116 del regolamento): vedasi processo verbale"/>
  <section id="creitem30" title="17. Trasmissione dei testi approvati nel corso della presente seduta: vedasi processo verbale"/>
  <section id="creitem31" title="18. Calendario delle prossime sedute: vedasi processo verbale"/>
  <section id="creitem32" title="19. Interruzione della sessione">
    <intervention id="4-226" speaker_id="4482" is_mep="True" mode="spoken" role="Presidente">
      <p sl="unknown">Dichiaro interrotta la sessione del Parlamento europeo.</p>
      <a text="(La seduta è tolta alle 16.20)"/>
    </intervention>
  </section>
</text>
