<?xml version='1.0' encoding='utf-8'?>
<text id="20070117.IT" lang="it" date="2007-01-17" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Presentazione di documenti: vedasi processo verbale"/>
  <section id="creitem3" title="3. Programma della Presidenza tedesca (discussione)">
    <intervention id="3-007" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Saluto gli onorevoli colleghi, in Aula per partecipare alla discussione sul programma della Presidenza del Consiglio tedesca. Signora Presidente del Consiglio europeo, Cancelliere federale Merkel, le porgo un caloroso benvenuto al Parlamento europeo.</p>
      <a text="(Applausi)"/>
      <p sl="unknown">Saluto anche il Presidente della Commissione europea Barroso, del quale apprezziamo la frequente partecipazione alle nostre discussioni e, sebbene vi assista per dovere, mi auguro lo faccia anche con piacere.</p>
      <a text="(Applausi)"/>
      <p sl="unknown">Signora Cancelliere federale, lei è un simbolo della trasformazione del continente europeo. Nel 1979, quando il Parlamento europeo è stato per la prima volta eletto direttamente dagli allora nove popoli della Comunità europea, la Germania e il continente europeo erano divisi da campi minati e filo spinato e Berlino, la capitale del suo paese, da un muro. Lei stessa è stata costretta a vivere nella parte orientale non libera della nostra madrepatria, infine riunificata il 3 ottobre 1990. Il 1° maggio 2004, Estonia, Lettonia, Lituania, Polonia, Repubblica ceca, Slovacchia, Ungheria, Slovenia, insieme con Malta e Cipro, si sono uniti a noi, seguiti all’inizio di quest’anno da Bulgaria e Romania, quali membri della comunità di valori degli attuali 27 popoli dell’Unione europea. Lei, signora Cancelliere federale, è il primo Presidente del Consiglio europeo a provenire da quella dell’Europa, in passato non libera. Oggi lei rappresenta la comunità di popoli liberi dell’Unione europea. Oggi si rivolgerà ai rappresentanti democraticamente eletti di 27 popoli europei, quasi 500 milioni di persone. Il Parlamento europeo dinanzi al quale pronuncerà il suo discorso è forte, consapevole del proprio ruolo e impegnato a favore dell’unità europea. Quello che nel 1979 sembrava un miraggio irraggiungibile è ora una realtà e ciò dimostra quanto fosse e sia giusta la politica di integrazione europea fondata sui nostri valori comuni.</p>
      <p sl="unknown">La invito ora, signora Presidente del Consiglio europeo, a rivolgersi ai rappresentanti dei cittadini dell’Unione europea.</p>
      <a text="(Applausi)"/>
    </intervention>
    <intervention id="3-008" speaker_id="photo_generic" name="Angela Merkel" is_mep="True" mode="spoken">
      <p sl="de">Presidente in carica del Consiglio . Signor Presidente, onorevole Poettering, Presidente della Commissione Barroso, onorevoli deputati – come rappresentante di un parlamento nazionale, sarei tentata di dire colleghi – sono lieta di poter intervenire oggi in Aula per la prima volta in veste di Presidente del Consiglio, dinanzi a un Parlamento i cui deputati provengono ora da 27 Stati membri. Permettetemi quindi di porgere un nuovo caloroso benvenuto ai deputati della Romania e della Bulgaria.</p>
      <a text="(Applausi)"/>
      <p sl="de">Vorrei inoltre esprimere ancora una volta le mie più vive congratulazioni, anche a nome del Consiglio, al Presidente e ai Vicepresidenti dell’Assemblea, eletti ieri, e, all’inizio della Presidenza tedesca, vorrei offrirvi una cooperazione stretta, costruttiva e intensa, il che è solo appropriato allorché si collabora con un Parlamento consapevole di sé, come lo ha appena definito il vostro Presidente.</p>
      <p sl="de">Ho passato tutta la vita in Europa, ma nell’Unione europea non sono che una ragazzina, perché sono cresciuta nella ex RDT e solo 17 anni fa, dopo la riunificazione della Germania, dopo il crollo del socialismo, sono diventata – assieme a milioni di altre persone – una cittadina dell’Unione europea. Fino a 35 anni, ho quindi conosciuto l’Unione europea soltanto dall’esterno; dall’interno la conosco solo dal 1990.</p>
      <p sl="de">Si sa che, quasi sempre, all’interno tutto sembra un po’ diverso rispetto a come appare dall’esterno; questa osservazione vale per tutte le case, e vale anche per l’Europa. Vista dall’esterno, l’Unione europea è una storia di successo impareggiabile, una delle imprese pacifiche più impressionanti del pianeta. L’unificazione europea è stata una grande fortuna per i popoli d’Europa, ha garantito loro libertà e prosperità.</p>
      <a text="(Applausi)"/>
      <p sl="de">I Trattati di Roma presto compiranno 50 anni. Festeggeremo l’anniversario il 24 e 25 marzo a Berlino, una città senza paragoni quale simbolo della riunificazione dell’Europa dopo la fine della Guerra fredda. Siamo onesti, però: 50 anni, concretamente e in termini storici, non sono altro che un battito di ciglia. Eppure, in questo breve periodo, si sono realizzate cose inimmaginabili in Europa. Questa è dunque l’Europa vista dall’esterno.</p>
      <p sl="de">Tuttavia, anche dall’interno, l’Unione europea è una casa meravigliosa, ancora più bella, a mio parere – questa è la mia esperienza negli ultimi 17 anni – che vista dall’esterno. E’ una casa che per nessuna ragione al mondo vorrei abbandonare. Non vi è luogo migliore per la nostra vita in Europa della nostra casa comune europea, ne sono convinta.</p>
      <a text="(Applausi)"/>
      <p sl="de">Oggi la stiamo ampliando, la stiamo allargando, in alcuni punti la stiamo ristrutturando. A volte mi ritrovo a pensare che, se siamo così occupati ad ampliare e rinnovare l’edificio, in modo che oggi quasi mezzo miliardo di europei possano trovarvi casa, in mezzo a tutte queste opere di costruzione, potremmo facilmente perdere di vista la sua grandezza e la sua unicità; potremmo avere difficoltà a comprendere che cosa di fatto renda questo edificio ciò che è, quale sia il suo elemento centrale.</p>
      <p sl="de">Molte persone oggi in Europa si sentono così, si sentono così a casa loro. Si chiedono: che cosa dovrebbe essere l’Europa? A che cosa ci serve l’Europa? Che cosa, al suo interno, la tiene insieme? In che cosa consiste l’Unione europea?</p>
      <p sl="de">Alcuni pensano che vi sia poco da guadagnare cercando di stabilire la natura dell’Europa. Onestamente, sono di parere totalmente diverso. Penso a Jacques Delors, famoso per aver affermato: “Dobbiamo dare un’anima all’Europa”. Mi permetto di aggiungere, con parole mie, che dobbiamo trovare l’anima dell’Europa; non abbiamo bisogno di darle un’anima, perché ce l’ha già.</p>
      <p sl="de">Quest’anima è la diversità? Nessuno ha trovato parole più belle per esprimerlo dell’autore Karel Čapek, un grande europeo di Praga, cito: “Il creatore dell’Europa l’ha fatta piccola e l’ha persino divisa in parti piccolissime, in modo che i nostri cuori gioiscano non già delle sue dimensioni, ma della sua diversità”.</p>
      <p sl="de">Diversità? E’ vero, non vi sono dubbi in proposito, l’Europa vive della sua diversità. Vogliamo conservare tutte le differenze che esistono tra le nostre nazioni, tra le regioni d’Europa, tra le varie lingue e mentalità. Non possiamo né vogliamo armonizzare tutto ciò che è armonizzabile.</p>
      <p sl="de">Sì, è vero, l’Europa vive della sua diversità, ma è altrettanto vero che la diversità di per sé non può essere il principio europeo universale, che ci aiuta a comprendere che cosa, al suo livello più profondo, tenga insieme l’Europa, in altre parole, quale sia la sua anima.</p>
      <p sl="de">Nondimeno, riconoscendo la diversità delle nazioni e dei popoli, realizziamo qualcos’altro, che ci porta a sollevare l’interrogativo corretto, quello cui dobbiamo rispondere. L’interrogativo è: che cosa rende possibile la diversità dell’Europa?</p>
      <p sl="de">Penso che la risposta a questo interrogativo sia chiara: la libertà, è la libertà che rende possibile la nostra diversità.</p>
      <a text="(Applausi)"/>
      <p sl="de">La libertà è la condizione che rende possibile la nostra diversità, e con questo intendo la libertà in tutti i suoi aspetti: la libertà di esprimere apertamente la propria opinione, anche se disturba altri; la libertà di credere o di non credere; la libertà di dedicarsi ad attività imprenditoriali; la libertà degli artisti di dar forma al loro lavoro secondo le loro concezioni. L’Europa ha bisogno di questa libertà come noi abbiamo bisogno dell’aria per respirare. Se è limitata, ci atrofizziamo.</p>
      <p sl="de">Per l’Europa, è d’importanza vitale essere sempre consapevoli del fatto che la libertà non si conquista una volta per tutte. La libertà va conquistata giorno dopo giorno.</p>
      <a text="(Applausi)"/>
      <p sl="de">Inoltre, la libertà non è priva di vincoli; essa è indissolubilmente legata alla responsabilità. Se parliamo dunque di libertà, di fatto parliamo della libertà degli altri e dobbiamo dire, facendo nostre le famose parole di Voltaire: “Non condivido ciò che dici, ma difenderò fino alla morte il tuo diritto di dirlo”. Penso che Voltaire abbia incarnato l’anima dell’Europa.</p>
      <a text="(Applausi)"/>
      <p sl="de">La sua affermazione dimostra che ciò che distingue l’Europa, ciò che costituisce la sua anima, è il modo in cui trattiamo la nostra diversità.</p>
      <p sl="de">Noi europei, nella nostra storia, abbiamo imparato a trarre il meglio dalla diversità, e la caratteristica che ci ha permesso di farlo, che ci rende idonei alla libertà unita alla responsabilità verso gli altri, è un bene prezioso. Questa caratteristica è la tolleranza. L’anima dell’Europa è la tolleranza. L’Europa è il continente della tolleranza. Ci sono voluti secoli perché lo imparassimo, e la via verso la tolleranza ci ha portati attraverso sofferenze e catastrofi, ci siamo perseguitati a vicenda, abbiamo tentato di sterminarci a vicenda, devastato i nostri paesi e messo a repentaglio ciò che ci è sacro. Il peggiore periodo di odio, devastazione e distruzione del nostro passato è distante meno di una vita umana, e ciò che avvenne fu fatto nel nome del mio popolo.</p>
      <p sl="de">Questa storia secolare di sicuro non dà diritto a noi europei di guardare dall’alto in basso i popoli di varie regioni del mondo che oggi hanno difficoltà a praticare la tolleranza. Questa storia secolare impone anzi a noi europei l’obbligo di promuovere la tolleranza in tutta Europa e in tutto il mondo, e di aiutare tutti a praticarla.</p>
      <a text="(Applausi)"/>
      <p sl="de">La tolleranza è una virtù esigente, che impegna il cuore e la ragione e richiede sacrifici, ma in nessun caso va confusa con l’indifferenza o il rifiuto di prendere posizione. Inoltre, la tolleranza, quella di cui abbiamo bisogno in Europa, non significa soltanto rinunciare alla violenza, non significa soltanto tollerare l’altro: essa impone di volere l’altro.</p>
      <p sl="de">Vi è un modo molto semplice di raggiungere l’anima dell’Europa, di trovare la tolleranza: bisogna vedere le cose con gli occhi degli altri. Provate a farlo. E’ un’avventura entusiasmante scoprire la diversità del nostro continente, fonte della nostra ricchezza, attraverso gli occhi dei numerosi popoli d’Europa. Tuttavia, non dobbiamo lasciarci travolgere dal suo fascino e dimenticare che la tolleranza deve costantemente far fronte a nuove sfide. Permettetemi quindi di essere chiara e dire che l’Europa non deve mai mostrare la benché minima comprensione per l’intolleranza,</p>
      <a text="(Applausi)"/>
      <p sl="de">la benché minima comprensione per la violenza degli estremisti di destra o di sinistra, o per la violenza in nome di una religione. Se non sa proteggersi dall’intolleranza, la tolleranza si scava la fossa da sola o, per usare le parole di Thomas Mann, “la tolleranza verso il male è criminale”.</p>
      <p sl="de">Tolleranza che non cede all’intolleranza: questo rende umane le persone. Nella famosa parabola degli anelli di Lessing, Nathan il saggio racconta la storia di una lite fra tre fratelli, riguardo a chi fosse il vero erede dell’anello del padre, e quindi della verità religiosa. Questa eredità si manifesta solo attraverso le buone azioni e i fratelli devono quindi cercare di superarsi l’un l’altro nel compierle. Qui, a mio parere, incontriamo di nuovo l’anima dell’Europa, nel ricercare il meglio in convivenza pacifica e in un impegno pacifico assunto gli uni con gli altri.</p>
      <p sl="de">Per me, che, da cristiana, mi riconosco espressamente nei principi cristiani alla base dell’Europa, il punto più bello dell’opera è la richiesta che il Sultano rivolge a Nathan, quando, nonostante tutti i limiti di fede che li dividono, lui, musulmano, dice all’ebreo: “sii mio amico”.</p>
      <p sl="de">Questo è precisamente ciò cui aspiriamo e per cui lottiamo: la coesistenza dei popoli, che era, ed è tuttora, il grande obiettivo dell’integrazione europea.</p>
      <a text="(Applausi)"/>
      <p sl="de">Questo è il punto di partenza da cui sono stati mossi i primi passi verso l’Europa dopo il 1945. Il Trattato che istituisce la Comunità del carbone e dell’acciaio e anche i Trattati di Roma dicono poco o niente sulla nostra cultura e nel Trattato di Maastricht essa figura solo in modo marginale. Tuttavia, tutti questi Trattati non sarebbero stati possibili senza la visione di un’Europa comune, cioè una visione di che cosa sia essenzialmente l’Europa. Questi Trattati affrontano già questioni importanti riguardanti la convivenza in Europa e forniscono risposte ad alcune di esse.</p>
      <p sl="de">Su queste basi per i compiti che ci attendono, posso affermare di credere in un’Europa in cui tutti gli Stati membri – grandi e piccoli, vecchi e nuovi – coesistono con pari diritti. Solo se rimarremo uniti l’Europa avrà successo. Proprio per questo la nostra Presidenza ha scelto il motto “Realizzare l’Europa insieme”, cui aggiungo: soltanto insieme possiamo realizzare l’Europa.</p>
      <p sl="de">Credo in un’Europa che si concentra su ciò che si può gestire meglio a livello europeo, ma lo fa in modo realmente efficace e con l’impegno necessario. D’altro canto, credo in un’Europa che lascia consideratamente agli Stati membri, alle loro regioni e alle loro autorità locali, il compito di trattare i settori strategici in cui una legislazione europea potrebbe rappresentare un ostacolo.</p>
      <a text="(Applausi)"/>
      <p sl="de">Credo in un’Europa che sostiene espressamente le soluzioni europee quando deve e vuole adottare azioni comuni per essere all’altezza delle sfide del XXI secolo, quali la globalizzazione e le minacce per la pace e la sicurezza derivanti da nuovi pericoli, tra cui il terrorismo.</p>
      <p sl="de">Sono convinta che, in definitiva, solo la nostra cognizione della tolleranza ci permetterà di far fronte a tutte queste sfide. Il progetto di Trattato costituzionale è il primo testo di un trattato europeo che menziona espressamente la tolleranza come caratteristica comune degli Stati membri dell’Unione europea, con la quale creiamo le basi su cui sviluppare regole nuove e razionali per l’Europa del futuro, regole che tengano conto delle nuove dimensioni dell’Unione europea e delle sfide che ci attendono, regole che dovranno permetterci di agire in modo efficace. Il fatto è che sappiamo che le regole attuali non permettono né di allargare l’Unione, né di dotarla di strumenti idonei a prendere le decisioni necessarie. Dobbiamo superare questa situazione.</p>
      <p sl="de">A tal fine, i poteri e le responsabilità dell’Unione europea e degli Stati membri devono essere descritti in modo chiaro. Si devono definire regole procedurali più chiare rispetto a quelle attuali. In altre parole, i Trattati che costituiscono i nostri fondamenti devono essere adattati alle nuove circostanze, per permettere all’Unione europea di sopravvivere nel mondo di domani.</p>
      <p sl="de">Alla luce di queste considerazioni, su richiesta del Consiglio europeo, consulterò tutti gli Stati membri, la Commissione e il Parlamento per cercare di trovare una via d’uscita dalla crisi legata alla ratifica del Trattato costituzionale. Il periodo di riflessione è terminato; dobbiamo ora proporre nuove decisioni entro giugno. Mi impegno a far sì che, entro la fine della Presidenza del Consiglio tedesca, si possa adottare un calendario in base al quale proseguire il processo costituzionale.</p>
      <a text="(Applausi)"/>
      <p sl="de">E’ nell’interesse dell’Europa, dei suoi Stati membri e dei suoi cittadini condurre a buon fine questo processo entro la primavera del 2009, quando si svolgeranno le prossime elezioni del Parlamento europeo. Non farlo sarebbe un errore storico.</p>
      <a text="(Applausi)"/>
      <p sl="de">Affrontiamo con impegno questo compito e, svolgendolo, teniamo presente – come abbiamo fatto in occasione di altre decisioni storiche sull’Europa – il modo in cui trattiamo la nostra diversità; in altre parole, lasciamoci guidare dallo spirito della tolleranza, perché le sfide politiche, economiche e sociali che ci attendono sono davvero formidabili, e sono molto reali.</p>
      <p sl="de">Individuo due settori prioritari. Innanzi tutto, l’Unione europea è assediata su ogni fronte da sfide per la sua politica estera e di sicurezza. In Kosovo, dovrà vigilare sull’attuazione di una soluzione al problema dello statuto della regione. La stabilità nei Balcani occidentali è un nostro comune interesse, e aggiungerei che sarà difficile garantire tale stabilità senza offrire agli Stati dei Balcani occidentali una prospettiva europea.</p>
      <a text="(Applausi)"/>
      <p sl="de">In Medio Oriente, l’Unione europea deve promuovere il processo di pace insieme con gli Stati Uniti d’America, le Nazioni Unite e la Russia; in breve, si tratta di un compito per il cosiddetto quartetto per il Medio Oriente. Tuttavia, la possibilità di compiere nuovi progressi e conseguire la pace, la stabilità e lo sviluppo sostenibile nella regione dipende dalla capacità dell’Unione europea di presentare un fronte unito. Lo stesso vale per la nostra posizione nei confronti dell’Iran e del suo programma nucleare.</p>
      <p sl="de">Del pari, l’Europa ha un interesse fondamentale a promuovere sviluppi positivi in Afghanistan. Sappiamo che solo una combinazione di sforzi militari e civili garantirà il successo; qualsiasi alternativa ci porterebbe in un vicolo cieco.</p>
      <p sl="de">Nel suo vicinato, l’Unione europea deve essere disposta a mostrare maggiore creatività politica di quanto non abbia fatto finora, perché le aspettative di adesione di molti paesi non sempre possono essere soddisfatte. La politica di vicinato è un’alternativa ragionevole e allettante e durante la nostra Presidenza presteremo particolare attenzione a sviluppare una politica di vicinato di questo tipo per l’Asia centrale e per la regione del Mar Nero.</p>
      <a text="(Applausi)"/>
      <p sl="de">Dobbiamo inoltre fare tutto il possibile per garantire il successo del ciclo di Doha, perché la posta in gioco è troppo alta, non solo per noi, ma anche per i paesi in via di sviluppo. Il tempo rimasto per conseguire risultati positivi è breve ed è nostra ferma intenzione compiere ogni sforzo per riuscirci.</p>
      <a text="(Applausi)"/>
      <p sl="de">Tuttavia, non siamo immobili in questo ambito, perché al Vertice tra l’Unione europea e gli Stati Uniti intendiamo esaminare un possibile approfondimento del partenariato economico transatlantico. Gli Stati Uniti sono il partner commerciale più importante dell’Unione europea. Siamo il partner più importante gli uni per gli altri negli investimenti. E’ nell’interesse della nostra competitività globale abbattere sempre più barriere commerciali in settori quali quello dei brevetti, degli standard industriali o dell’accesso ai mercati dei titoli. Sono fermamente convinta che un mercato unico transatlantico sia nell’interesse diretto dell’Europa.</p>
      <a text="(Applausi)"/>
      <p sl="de">Non dobbiamo guardare solo verso l’America. Anche il partenariato con la Russia riveste importanza strategica per l’Europa e deve essere sviluppato nella massima misura possibile. A tal fine, si dovrà negoziare un nuovo accordo di partenariato e cooperazione.</p>
      <p sl="de">In questi negoziati, la cooperazione nel settore dell’energia assumerà importanza cruciale. Faremo tutto il possibile per favorire l’avvio dei negoziati entro la fine della Presidenza tedesca. Consentitemi di essere estremamente chiara: abbiamo bisogno di relazioni stabili con la Russia, perché solo così può crescere la fiducia. Al tempo stesso, è evidente che non possiamo trascurare questioni quali la libertà dei media e della società civile o i conflitti della Russia con i suoi vicini.</p>
      <a text="(Applausi)"/>
      <p sl="de">E’ nostra intenzione gettare le basi per lo sviluppo di un accordo globale sul cambiamento climatico a partire dal 2012, in occasione del Consiglio europeo di marzo e del Vertice del G8, anch’esso presieduto dalla Germania. Sappiamo che a tal fine l’Europa dovrà aprire una nuova via, ma sappiamo anche che è necessario persuadere gli Stati Uniti d’America e altri paesi. E’ quindi importante incoraggiare gli Stati Uniti, per quanto riguarda le politiche energetiche e climatiche, a collaborare maggiormente con l’Unione europea, perché non è esagerato dire che l’accesso all’energia e la gestione dei cambiamenti climatici costituiscono le due grandi sfide che l’umanità dovrà affrontare nel XXI secolo.</p>
      <a text="(Applausi)"/>
      <p sl="de">Vogliamo anche ridefinire le nostre relazioni con l’Africa. L’Africa sta cambiando. L’Africa è un nostro vicino. Merita investire in tale continente – in termini sia economici sia politici – ed è anche una mossa intelligente. Entro breve cominceremo quindi i preparativi per un vertice UE-Africa, che si svolgerà durante la Presidenza portoghese.</p>
      <p sl="de">Con questo breve viaggio attorno al mondo, vorrei evidenziare le importanti sfide connesse alla politica estera e di sicurezza, ma, per quanto breve debba essere oggi questa rassegna, di sicuro è già chiaro che soltanto assieme possiamo affrontarle e vincerle. Dobbiamo agire insieme; proprio per questo motivo, per condurre la politica estera europea e per far sì che le nostre parole siano sostenute da azioni, abbiamo bisogno di un ministro degli Esteri europeo. Questo è un altro motivo per cui adottare il Trattato costituzionale.</p>
      <a text="(Applausi)"/>
      <p sl="de">L’Europa deve trovare nuove direzioni nelle sue relazioni con il mondo esterno, ma altrettanto deve fare sul fronte interno, perché ciò che i cittadini si attendono dall’Europa e dai loro governi è che essi assicurino il benessere, promuovano la crescita, creino occupazione e garantiscano la sicurezza sociale: in breve, che salvaguardino e sviluppino il nostro modello europeo di Stato sociale e gli permettano di resistere alle pressioni della globalizzazione. Questa è dunque la seconda priorità del nostro lavoro, in esercizio della Presidenza del Consiglio.</p>
      <p sl="de">La strategia di Lisbona si fonda sulla visione di un’Europa prospera e sociale, che adotti un atteggiamento responsabile anche nei confronti del suo ambiente. L’economia è in crescita, e questa tendenza è destinata ad accentuarsi. Naturalmente, la crescita non è un fine di per sé, quindi quando sento la parola “crescita” penso ai posti di lavoro. Sono convinta che l’occupazione debba essere la nostra prima e principale preoccupazione, perché questo significa Europa sociale. E’ ovvio che dobbiamo anche pensare alle condizioni in cui si possono creare posti di lavoro e, per questo motivo, l’energia sarà un tema di somma importanza al Consiglio di marzo, al quale discuteremo le proposte della Commissione e ne esamineremo i diversi aspetti.</p>
      <p sl="de">A mio parere, la questione del modo in cui creare occupazione ed essere più efficienti e competitivi è indissolubilmente legata alla riduzione della burocrazia superflua, altro compito a lungo termine dell’Unione europea.</p>
      <a text="(Applausi)"/>
      <p sl="de">Seguiremo quindi con grande attenzione le iniziative della Commissione in questo ambito, che tutti conoscete sotto il titolo “legiferare meglio”.</p>
      <p sl="de">Vorrei inoltre – anche se mi rendo conto che sarà difficile – che si svolgesse una discussione su un tema collegato, il cosiddetto “principio di discontinuità”, secondo cui ogni progetto legislativo il cui esame non sia concluso nel corso di una determinata legislatura decade al termine della stessa.</p>
      <a text="(Applausi)"/>
      <p sl="de">E’ ciò che avviene nella maggioranza degli Stati membri ed è una buona prassi democratica, perché non adottarla anche a livello europeo? Ciò renderebbe possibile un nuovo inizio politico all’atto dell’insediamento della nuova Commissione e del nuovo Parlamento. Sono certa che questo tipo di cesura democratica conferirebbe alle elezioni del Parlamento europeo un significato ancora maggiore e invito gli onorevoli deputati a sostenere la Presidenza del Consiglio, presentando proposte e idee sul modo in cui realizzarla.</p>
      <p sl="de">Onorevoli deputati, è impossibile portare a termine tutti questi compiti in sei mesi. Dobbiamo e vogliamo superare i limiti del breve respiro delle Presidenze del Consiglio semestrali. L’Europa ha bisogno di continuità, per questo l’idea del trio di Presidenze è così importante.</p>
      <p sl="de">Sono lieta di inaugurare oggi a mezzogiorno, qui a Strasburgo, assieme alle mie controparti portoghese e slovena, il primo trio di Presidenze dell’Unione europea. Potrei anche ricordare che questa idea di garantire una maggiore continuità in Europa è una delle innovazioni contenute nel Trattato costituzionale.</p>
      <p sl="de">Qui si chiude il cerchio delle mie riflessioni, e non è un caso che si torni alla necessità di riformare i Trattati.</p>
      <p sl="de">Non vi sono dubbi sul fatto che un’Europa lenta, divisa e burocratica non sarà in grado di svolgere i compiti che ho descritto, che si tratti di politica estera e di sicurezza o di politica climatica ed energetica, di politica europea di ricerca, di riduzione della burocrazia o di politica di allargamento e di vicinato. Tutte queste sfide esigono un’azione unita da parte dell’Europa, richiedono regole che permettano di intraprendere tale azione, richiedono sforzi supplementari e la disponibilità ad accettare il cambiamento e il rinnovamento.</p>
      <p sl="de">Alla luce di queste considerazioni, ritengo meriti esaminare le condizioni in cui le regioni del mondo si sviluppano con maggiore successo. Nelle sue ricerche in materia, l’economista americano Richard Florida ha individuato tre fattori significativi: tecnologia, talento e tolleranza. Soltanto se sono presenti tutti e tre i fattori è possibile garantire una crescita sostenibile nei settori del futuro.</p>
      <p sl="de">Tecnologia, talento e tolleranza: che belle notizie per l’Europa! Che bel motto per le nostre azioni! Tecnologia, talento e tolleranza: l’Europa vive di innovazione. L’Europa vive di progresso scientifico e tecnico, di progresso economico e di progresso sociale.</p>
      <p sl="de">L’Europa vive anche di curiosità. Per questo è agli europei che si deve un’invenzione meravigliosa: le università. E’ una delle tante idee europee che oggigiorno sono date per scontate in tutto il mondo. La condizione essenziale perché la curiosità possa svilupparsi liberamente è la tolleranza.</p>
      <p sl="de">Soltanto chi non pensa che la propria opinione sia perfetta o superiore sotto ogni aspetto a quella degli altri può avere interesse a conoscere il punto di vista degli altri, le esperienze che hanno maturato e le conoscenze che hanno acquisito. Inoltre, soltanto chi è disposto a riconoscere che anche gli altri possono avere idee intelligenti, convinzioni morali e agire in modo responsabile è pronto ad apprendere dagli altri e può così arricchirsi, crescere e svilupparsi.</p>
      <p sl="de">Dall’apprendimento reciproco emergono nuove intuizioni. Oggigiorno la chiamiamo innovazione, ma intendo molto di più della sola innovazione tecnologica. Mi riferisco alla creatività culturale, ai progetti politici, ai concetti intellettuali. Senza la sua straordinaria capacità di innovazione, l’Europa non sarebbe diventata ciò che è oggi.</p>
      <p sl="de">Vorrei incoraggiare tutti, anzi, mi spingo oltre: esorto tutti noi a coltivare la nostra curiosità in uno spirito di tolleranza, perché siamo convinti che, anche nel XXI secolo, sia possibile dar forma al mondo intorno a noi.</p>
      <p sl="de">L’autore tedesco Peter Prange, nel suo libro Werte. Von Plato bis Pop (“Valori: da Platone al pop ”), ha scritto una cosa molto vera: “Tutto ciò che abbiamo realizzato noi europei, lo dobbiamo alle nostre contraddizioni interne, all’eterno conflitto in noi stessi, al continuo su e giù di pareri e pareri opposti, idee e idee opposte, tesi e antitesi”.</p>
      <p sl="de">Perché, mi chiedo, dopo innumerevoli guerre e infinite sofferenze, da tutte le nostre contraddizioni, da tutti i nostri dissidi, in Europa è riuscita a emergere una cosa magnifica come l’Unione europea, in seguito all’adozione dei Trattati di Roma 50 anni fa? Che cosa ci ha permesso di trarre il meglio da tutto questo? Avete indovinato: è la caratteristica che, a mio parere, distingue l’Europa, il modo in cui trattiamo la nostra diversità, cioè la tolleranza.</p>
      <p sl="de">Perché non dovremmo riuscire a fare altrettanto anche nei prossimi 50 anni?</p>
      <a text="(Prolungati applausi)"/>
    </intervention>
    <intervention id="3-009" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Onorevoli colleghi, ringrazio calorosamente la Presidente del Consiglio europeo, Cancelliere federale Angela Merkel, per il suo grande, incisivo discorso, che si è guadagnato il prolungato applauso dell’Assemblea.</p>
    </intervention>
    <intervention id="3-010" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="de">Signor Presidente, signora Cancelliere federale, vorrei innanzi tutto rivolgere un caloroso benvenuto al Cancelliere Angela Merkel e augurare a lei e alla sua squadra il massimo successo per la Presidenza del Consiglio. Vorrei quindi rinnovare le mie congratulazioni all’onorevole Poettering per la sua nuova carica. Potete entrambi contare sul pieno sostegno della Commissione. L’Europa ha successo soltanto se siamo uniti.</p>
      <a text="(Applausi)"/>
      <p sl="en">Il 2007 è un anno importante. Il 50° anniversario dei Trattati di Roma è senz’altro il momento giusto per festeggiare ciò che si è realizzato in passato, ma anche per rafforzarlo nell’interesse di una nuova generazione di europei, una generazione per la quale la giustificazione originaria dell’Europa si trova nel passato, ma alla quale l’Europa può offrire e offre tantissimo per il futuro.</p>
      <p sl="en">E’ una felice coincidenza che questo anniversario si celebri durante la Presidenza tedesca. Tante nostre politiche fondamentali – la coesione sociale ed economica, l’euro, il mercato interno, l’allargamento – devono molto alla Germania e, da europei, dovremmo sempre provare gratitudine per quanto ha fatto la Germania a favore dell’integrazione europea. Come abbiamo appena sentito dal Cancelliere Merkel, l’impegno della Germania a favore dell’Europa rimane più forte che mai.</p>
      <p sl="en">La Presidenza tedesca offre l’occasione per dimostrare perché l’Unione europea è così importante nell’era della globalizzazione. Concordo sulle priorità indicate dal Cancelliere Merkel. Accolgo con favore il fatto che tali priorità siano ora assunte come tali da un trio di Presidenze: ciò darà maggiore costanza e coerenza al lavoro del Consiglio europeo. Non entrerò dunque nei particolari e mi concentrerò invece su due priorità immediate, tenendo presente il nostro lavoro in vista del Consiglio europeo di marzo: energia e cambiamento climatico e la dichiarazione che dovremmo adottare a marzo.</p>
      <p sl="en">Cominciamo dal Consiglio europeo di marzo. Le proposte presentate dalla Commissione la scorsa settimana sull’energia e sul cambiamento climatico sono un elemento centrale dell’agenda di Lisbona per la crescita e l’occupazione. Sono questioni che incidono sulla vita di ogni europeo, per le quali l’Europa deve mantenere la leadership e per le quali la dimensione europea è assolutamente essenziale. Abbiamo bisogno di una dimensione europea. Non si può affrontare il riscaldamento globale, non si può ottenere energia sostenibile, sicura e competitiva senza l’Europa. Che cosa si dovrà quindi decidere al Consiglio europeo di marzo?</p>
      <p sl="en">Innanzi tutto, in seno alla Commissione riteniamo che si debba adottare l’obiettivo strategico di un accordo tra i paesi sviluppati inteso a ridurre le rispettive emissioni del 30 per cento entro il 2020 – una riduzione essenziale per garantire che le temperature globali non aumentino di più di 2°C rispetto ai livelli preindustriali. Questo sarà il nostro primo obiettivo.</p>
      <p sl="en">L’Europa deve rimanere all’avanguardia e offrire un incentivo perché altri la seguano. La leadership deriva dall’impegno ora assunto dall’Unione europea di ridurre le emissioni di almeno il 20 per cento entro il 2020; l’incentivo si offre chiarendo che ci spingeremo oltre se altri si uniranno a noi. In fondo, si tratta di riscaldamento globale, non solo europeo. Altri paesi devono unirsi ai nostri sforzi.</p>
      <p sl="en">In secondo luogo, tre pilastri per realizzare i nostri obiettivi in materia di energia sostenibile, sicura e competitiva.</p>
      <p sl="en">Un mercato unico nella pratica oltre che sulla carta, per dare agli utilizzatori di energia dell’Unione europea la possibilità di fare una scelta reale e per incentivare gli investimenti. Ciò richiederà una separazione più netta tra la produzione e la distribuzione dell’energia e un maggiore controllo indipendente a livello di regolamentazione, con una dimensione europea.</p>
      <p sl="en">La Commissione presenta anche proposte in materia di migliori interconnessioni e trasparenza e su una nuova Carta del cliente nel settore dell’energia. Un obiettivo del 20 per cento per l’efficienza energetica nel 2020, con proposte dettagliate sul modo in cui conseguirlo. Un nuovo impulso all’energia pulita, tramite un impegno vincolante a triplicare l’uso delle energie rinnovabili entro il 2020. Un aumento del 50 per cento del bilancio annuo destinato alla ricerca nel settore dell’energia e impegni intesi a sviluppare la tecnologia degli idrocarburi puliti. L’Istituto europeo di tecnologia può svolgere un ruolo in questo ambito.</p>
      <p sl="en">E’ essenziale sentire il parere del Parlamento su queste tematiche durante i preparativi per il Consiglio europeo di marzo. L’Unione europea non può trovare modo migliore di festeggiare il suo anniversario, se non mostrando le sue ambizioni per il futuro e acclarando che il cambiamento climatico è oggi una delle sfide più importanti – se non la più importante – cui dobbiamo rispondere nel XXI secolo.</p>
      <p sl="en">Questa in realtà è la prima parte di un duplice approccio alla definizione delle politiche per i cittadini d’Europa, parallela agli sforzi volti a trovare una soluzione costituzionale, a partire dalla dichiarazione di Berlino: una dichiarazione sul futuro dell’Europa proposta dalla Commissione nel maggio scorso e approvata dal Consiglio europeo in giugno.</p>
      <p sl="en">Ritengo che la dichiarazione di Berlino offra agli Stati membri l’occasione di impegnarsi a favore dei valori e degli obiettivi dell’Unione europea. Dobbiamo guardare avanti e adottare una dichiarazione politica sull’Europa che vogliamo per i prossimi 50 anni e, come ho proposto nel maggio scorso, essa deve coinvolgere pienamente il Parlamento e la Commissione, perché ora non siamo più solo una comunità economica, ma anche una comunità politica, e solo coinvolgendo le tre Istituzioni principali – il Parlamento, il Consiglio e la Commissione – possiamo fare ciò che fecero i nostri padri fondatori 50 anni fa e dimostrare la nostra volontà politica per i prossimi 50 anni.</p>
      <p sl="en">Essa offre ai 12 Stati membri che hanno aderito nel 2004 e nel 2007 la possibilità di contribuire, come membri a pieno titolo, alla visione del nostro futuro comune. Questa volta non si limiteranno a sottoscrivere ciò che è stato deciso, ma potranno anche determinare come sarà l’Europa che tutti vogliamo costruire. E’ significativo che questa dichiarazione – una dichiarazione sul futuro dell’Europa – sarà firmata a Berlino, simbolo di un’Europa riunificata, un’Europa riunificata nei valori della libertà, della pace e dello Stato di diritto.</p>
      <p sl="en">Che cosa dovrà affermare la dichiarazione? Penso che i leader di oggi dovrebbero salire sulle spalle dei padri fondatori e guardare ai prossimi 50 anni, alle sfide che non potevano essere immaginate nel 1957, ma che l’Europa deve affrontare nel 2007. In sostanza, essi devono preparare gli europei alla globalizzazione, in un’Europa di economie e società aperte, un’Europa che deve impegnarsi con i cittadini, non ignorarli. Un’Europa costruita sul consenso dei cittadini ha solide fondamenta. Un’Europa che non opera sulla base di tale consenso è costruita sulla sabbia.</p>
      <p sl="en">Ho cinque proposte pratiche per la dichiarazione. In primo luogo, la solidarietà: un’Europa allargata e aperta ha bisogno di maggiore coesione, sia sociale sia economica.</p>
      <p sl="en">In secondo luogo, la sostenibilità: la lotta ai cambiamenti climatici, tramite la politica energetica e altre politiche, dovrà essere una missione determinante per il futuro dell’Europa. Questa non era percepita come una priorità nel 1957, ma deve esserlo nella dichiarazione e nella soluzione costituzionale del 2007.</p>
      <a text="(Applausi)"/>
      <p sl="en">In terzo luogo, la responsabilità, la trasparenza e l’accesso alle informazioni non solo devono essere un diritto dei cittadini europei, ma anche un obbligo per le Istituzioni europee. Agli albori della Comunità europea, vi si poteva provvedere sul piano diplomatico, ma oggi la diplomazia non è più sufficiente: abbiamo bisogno di democrazia reale.</p>
      <p sl="en">In quarto luogo, la sicurezza: l’Europa deve garantire la sicurezza dei suoi cittadini salvaguardando le libertà fondamentali.</p>
      <p sl="en">In quinto luogo, la dimensione esterna: l’Europa deve promuovere i suoi valori nel mondo, assieme ai suoi interessi. La sostenibilità, la responsabilità, la solidarietà e la sicurezza non possono – di fatto, non devono – fermarsi ai confini dell’Europa. Sono convinto che i cittadini europei si aspettino che adottiamo una strategia più coerente sul piano internazionale. Questo è anche uno dei motivi per cui è necessaria una soluzione costituzionale.</p>
      <p sl="en">Queste sono cinque proposte specifiche per la dichiarazione di Berlino, una dichiarazione che dovrà creare lo slancio per risolvere la questione costituzionale. Il Cancelliere Merkel ha illustrato le ambizioni della Presidenza. E’ necessario disporre, entro la fine del semestre, di una tabella di marcia comune che ci permetta di trovare una soluzione istituzionale prima delle prossime elezioni europee nel 2009.</p>
      <p sl="en">Tuttavia, non abbiamo bisogno soltanto di una tabella di marcia; abbiamo bisogno di una soluzione che ci permetta di dissipare le nubi del dubbio che incombono su parti dell’Europa, di mostrare vitalità e fiducia ai nostri partner e di rendere l’Unione europea più trasparente, più efficace, più democratica e più coerente nel mondo. Come ho già detto, Nizza non basta.</p>
      <a text="(Applausi)"/>
      <p sl="en">Oggi il nostro compito è dar prova di leadership , convertendo i principi e i valori al centro della creazione della nostra Comunità alle sfide globali del XXI secolo. L’Europa oggi è più che mai necessaria. E’ necessaria non solo per noi, ma anche per questo mondo imprevedibile e instabile. Non possiamo costruire l’Europa di domani con gli strumenti di ieri. Abbiamo una grande opportunità di realizzare progressi in questo senso nei prossimi sei mesi. Mettiamoci al lavoro.</p>
      <a text="(Applausi)"/>
    </intervention>
    <intervention id="3-012" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Presidente Barroso, la ringrazio moltissimo per il suo fermo impegno a favore del nostro progetto comune.</p>
    </intervention>
    <intervention id="3-013" speaker_id="4342" name="Joseph DAUL" is_mep="True" mode="spoken" nationality="France" birth_date="13-04-1947" birth_place="Strasbourg" p_group="Group of the European People's Party (Christian Democrats)" m_state="FR">
      <p sl="fr">a nome del gruppo PPE-DE . – Presidente Poettering, Presidente del Consiglio Merkel, Presidente della Commissione Barroso, vorrei esprimere la mia emozione in occasione della prima grande discussione sotto la Presidenza di Hans-Gert Poettering, del Cancelliere Merkel e del Presidente Barroso. Queste tre personalità sono membri della nostra famiglia politica, ma non è solo per questo che esprimo un parere favorevole sulle proposte della Presidenza tedesca. E’ anche in ragione del percorso personale del Cancelliere Merkel, della sua scelta politica, la scelta dell’Europa, che lei ha illustrato molto bene stamattina, signora Presidente.</p>
      <p sl="fr">Qual è il ruolo di un politico? Anticipare, compiere scelte, assumersene la responsabilità di fronte all’opinione pubblica. In quanto europeo, posso solo accogliere con favore le proposte della Presidenza su temi essenziali quali l’energia, i cambiamenti climatici, la protezione dell’ambiente, la sicurezza e la giustizia, la politica di immigrazione, il coordinamento delle politiche economiche, la politica di sviluppo e il commercio internazionale, e lo stesso vale anche per le relazioni con gli Stati Uniti e la Russia. Su queste tematiche la Presidenza tedesca sviluppa un approccio risolutamente europeo e anche proeuropeo.</p>
      <p sl="fr">Sulla questione istituzionale, lei ha dichiarato, signora Presidente, che non adotterete un approccio minimalista, ma cercherete un equilibrio tra la posizione dei 18 paesi che hanno ratificato il Trattato costituzionale, quella della Francia e dei Paesi Bassi, che lo hanno respinto, e quella dei paesi che non hanno ancora adottato una posizione ufficiale: sarà difficile, lo riconosco.</p>
      <p sl="fr">Alcuni affermano che è molto difficile, persino illusorio. Tuttavia, è lunga la lista delle ambizioni politiche che sembravano irrealizzabili e sono invece diventate realtà perché il coraggio è prevalso sulla demagogia: pensiamo alla pace in Europa, al ritorno alla prosperità e alla crescita fino alla creazione dell’euro, alla fine del comunismo dopo il crollo del muro di Berlino e alla riunificazione del continente europeo. Le uniche battaglie perse sono quelle che non si combattono.</p>
      <p sl="fr">La sua Presidenza, Cancelliere Merkel, ha deciso di raccogliere la sfida istituzionale. Ha ragione e la nostra famiglia politica l’aiuterà a farlo. Perché ha ragione? Perché, mentre salutiamo con soddisfazione i recenti allargamenti dell’Unione, al tempo stesso constatiamo che le sfide cui dobbiamo rispondere esigono che l’Europa si doti quanto prima di un sistema decisionale efficace. La Convenzione europea è stata creata nel 2002 e ha elaborato un progetto di Trattato costituzionale proprio per correggere le inadeguatezze del Trattato di Nizza. Com’è possibile che ciò che era considerato urgente cinque anni fa in un’Europa a 15 sia meno urgente ora in un’Europa a 27? Può contare sul pieno sostegno della famiglia politica del Partito popolare europeo (Democratici cristiani) e dei Democratici europei, che ha svolto un ruolo di primo piano su questo tema, al fine di ricercare una nuova dinamica che permetta all’Europa di dotarsi degli strumenti necessari per compiere progressi.</p>
      <p sl="fr">La Presidenza tedesca, come dicevo, ha scelto l’Europa, un’Europa che risente di un’immagine pubblica, per così dire, non sempre positiva, un’Europa che, paradossalmente, è anche percepita da una grande maggioranza dei cittadini come il livello più adatto per rispondere a diversi problemi quotidiani.</p>
      <p sl="fr">Questo di sicuro non significa che tutto può e deve essere trattato a livello europeo. Per la nostra famiglia politica, il principio di sussidiarietà costituisce un principio di governance di primaria importanza. In seguito a quanto avvenuto all’inizio del 2006, e anche negli ultimi giorni, riguardo all’approvvigionamento energetico dell’Unione e dei suoi vicini, l’Europa non solo deve esprimersi con una sola voce, ma anche con una voce ferma nel difendere i propri interessi strategici. Confermo il sostegno del mio gruppo alla posizione della Presidenza tedesca e della Commissione nei riguardi della Russia. La Presidenza ha anche annunciato che il rafforzamento delle relazioni transatlantiche sarà una delle sue principali priorità. Accolgo con favore questa linea.</p>
      <p sl="fr">Una cooperazione con gli Stati Uniti fondata sul dialogo e sull’equilibrio è un fattore fondamentale per la stabilità, come lei ha affermato. La prospettiva di un mercato transatlantico non può che rendere più dinamiche le nostre economie, dare impulso alla crescita e creare occupazione. Dobbiamo quindi lavorare a tal fine.</p>
      <p sl="fr">Il 25 marzo i popoli d’Europa commemoreranno il 50° anniversario del Trattato di Roma. E’ un evento molto importante, che sarà caratterizzato da un Vertice europeo e dall’adozione di una dichiarazione a Berlino. Dobbiamo ricordare a tutti i valori comuni che ci uniscono, ma anche evidenziare le priorità future dell’integrazione europea.</p>
      <p sl="fr">Il mondo è cambiato negli ultimi 50 anni. I motivi per cui dobbiamo unirci e serrare le fila si sono in parte evoluti, ma sono almeno tanto importanti quanto lo erano in passato. Il ruolo dei politici, ma anche degli operatori economici e dei media , è trasmettere, in modo forte e convincente, un messaggio positivo, lucido e illuminato; in parole semplici: un messaggio di responsabilità.</p>
      <p sl="fr">La nuova realtà è che le grandi sfide possono ora essere affrontate solo a livello di grandi regioni. L’Europa è una di queste, forse una delle più potenti, più prospere, più stabili, anche una delle più democratiche e, quindi, una delle più attraenti.</p>
      <p sl="fr">Signora Presidente, sono certo che, con la sua determinazione e quella di tutto il suo governo, i prossimi sei mesi saranno utilizzati al meglio. Può contare sul nostro pieno sostegno politico, affinché, nonostante la complessità del compito, il prossimo giugno si possano constatare i progressi compiuti e valutare il lavoro rimasto da svolgere.</p>
      <p sl="de">Signora Presidente in carica del Consiglio, le auguro grande felicità e successo.</p>
      <a text="(Applausi)"/>
    </intervention>
    <intervention id="3-015" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">a nome del gruppo PSE . Signor Presidente, onorevoli colleghi, signora Presidente in carica del Consiglio, il suo discorso è stato incoraggiante e le sono grato per questo elemento di incoraggiamento, perché lo spirito che emana dal suo discorso è ciò di cui l’Europa ha bisogno ed è ciò che ci permetterà di compiere progressi durante la Presidenza del Consiglio tedesca. A tal fine, avrà al suo fianco il gruppo socialista al Parlamento europeo.</p>
      <p sl="de">Tuttavia, signora Cancelliere federale, mi permetta di fare alcune osservazioni su ciò che ha detto riguardo all’Europa sociale, che in realtà non è molto. La sua idea di libertà è giusta e la condividiamo. Sì, certo, difendiamo la libertà di opinione, la libertà di religione nel nostro continente, la libertà d’impresa e la libertà artistica: è tutto giusto e fondamentale per la realizzazione del cosiddetto modello europeo, ma sono la libertà dalla paura e la libertà dalle minacce sociali a costituire il presupposto per garantire tutte le altre libertà.</p>
      <a text="(Applausi)"/>
      <p sl="de">La libertà diventa reale nella sicurezza sociale. Signora Presidente in carica del Consiglio, ciò che i cittadini di questo continente si attendono dall’Unione è che essa sia sociale. Se l’Europa che costruiamo non trasmette alle persone l’idea di garantire la loro sicurezza sociale, questa Europa sarà priva di fondamento e non sarà accettata.</p>
      <p sl="de">Ha chiesto che cosa ci permette di tenere insieme l’Europa. Concordo: la tecnologia, la tolleranza, il talento, ma il modello di successo della seconda metà del XX secolo è una combinazione di progressi economici e di sicurezza sociale. Se non manterremo quella stessa rotta, signora Cancelliere, in Europa avremo grandi problemi, e per questo motivo le chiedo di includere nel suo concetto di libertà – che approvo senza riserve – l’idea che anche la sicurezza sociale è una libertà.</p>
      <p sl="de">Signora Cancelliere, le chiedo quindi di fare una cosa, una cosa molto importante. Lei ha parlato della Costituzione. La Costituzione incorpora l’impegno sociale orizzontale dell’Unione europea, solo che non è ancora entrata in vigore. Possiamo tuttavia anticipare questo impegno sociale. Le chiedo di istituire, assieme alla Commissione, un meccanismo che consenta di valutare l’impatto sociale della legislazione dell’Unione. Tutto ciò che facciamo avviene in un unico spazio economico, ma anche nel territorio di 27 Stati sovrani, con i loro specifici sistemi nazionali di sicurezza sociale. Valutiamo quindi in anticipo le ripercussioni che la nostra legislazione avrà sui meccanismi sociali degli Stati membri. Se interveniamo prima, eviteremo di dover porre rimedio in seno al Parlamento, come nel caso della direttiva Bolkestein, alle mancanze della Commissione.</p>
      <a text="(Applausi)"/>
      <p sl="de">Signora Presidente in carica del Consiglio, 18 Stati membri hanno detto “sì” a questa Costituzione. In due referendum è stata respinta, ma in altri due è stata approvata. L’Europa ha successo se è unita e ai fini del successo comune deve sempre essere presente un elemento: la capacità di trovare un compromesso, la capacità di essere solidali. Ciò che lei ha proposto sulla Costituzione è la strada giusta. Cominciamo dagli elementi centrali di questa Costituzione, che sono condivisi dalla maggioranza in Europa, e chiediamo ai paesi che sono ancora scettici di presentare le loro proposte sul modo in cui, in uno spirito di solidarietà, si possa giungere a un compromesso soddisfacente. Questa è la strada giusta da imboccare.</p>
      <p sl="de">L’Europa ha bisogno di forniture energetiche sicure e a tal fine deve instaurare partenariati equi, soprattutto con gli Stati con cui è imprescindibile cooperare. Lei ha detto ciò che andava detto sull’accordo di partenariato e di cooperazione con la Russia, ma dobbiamo anche comprendere che il cambiamento climatico non sarà sconfitto se non abbandoneremo l’economia dello spreco.</p>
      <p sl="de">Abbiamo bisogno di risparmio energetico e di efficienza energetica. Ciò significa che abbiamo anche bisogno di tecnologie – su questo ha ragione – e dobbiamo tenere fede agli impegni.</p>
      <p sl="de">Lei è capo di un governo che ha rinunciato all’energia nucleare: è una buona decisione, ma lei ha anche la possibilità di persuadere altri in Europa ad aderire alla linea del suo governo, il che sarebbe ancora meglio.</p>
      <a text="(Applausi e ilarità)"/>
      <p sl="de">Se invece vuole usare la Presidenza del Consiglio per ottenere un vantaggio sul fronte politico interno e ritornare all’energia nucleare – che è ciò che voleva fare in veste di leader della CDU – devo dirle che gli accordi di coalizione hanno un elemento in comune con i contratti di fornitura di gas: chi non li rispetta perde credibilità.</p>
      <p sl="de">Ha anche detto il necessario sull’Africa e sulla politica internazionale. Le sono grato per l’impegno della Presidenza del Consiglio a promuovere la pace in Medio Oriente e nel mondo e, soprattutto, a garantire la pace tramite un’equa condivisione. Il suo riferimento all’Africa incontra il nostro pieno sostegno.</p>
      <p sl="de">Ha invocato lo spirito dell’Europa. Sedici anni fa, il 17 gennaio 1991, Helmut Kohl fu eletto primo Cancelliere federale della Germania riunificata e lei era membro del suo governo. Le opinioni su Helmut Kohl divergono e si possono vedere le cose in modo molto diverso da come lui, e lei, in quanto membro del suo governo, le vedevate. Tuttavia, una cosa è certa: Helmut Kohl ha realizzato un’impresa storica, ha integrato nel progetto europeo una Germania riunificata, libera da qualsiasi atteggiamento nazionalistico e da qualsiasi ambizione di diventare una grande potenza. In tal modo, ha creato fiducia in questo nuovo continente, nato dopo la caduta del muro, fiducia nel nostro paese, una fiducia che è cresciuta e si è diffusa in tutta Europa. Questo spirito di fiducia è lo spirito insito nei Trattati di Maastricht e di Amsterdam.</p>
      <p sl="de">Quella era l’Europa di Helmut Kohl e di François Mitterrand, l’Europa di Felipe González e di Jacques Delors, e anche l’Europa di Jacques Santer, l’Europa di molti grandi uomini e donne. Potrei aggiungere che era anche l’Europa di Margaret Thatcher e di John Major, che sottoscrissero questi Trattati. Era l’Europa che aveva la volontà di realizzare un nuovo ordine nel nostro continente per porre fine all’odio e all’intolleranza, per sostituire la divisione con l’unione.</p>
      <p sl="de">Permettetemi di fare un’ultima osservazione. Non è stato facile affermare tale volontà; è stato necessario farla valere, lottare e impegnarsi per essa, ed è ciò che quegli uomini e quelle donne hanno fatto. Lo hanno fatto per un motivo molto semplice: avevano imparato per esperienza comune che il contrario della tolleranza e del desiderio di pace sono l’odio e la guerra. Chi non vuole che l’Europa torni indietro deve dedicarsi a quella che lei, signora Presidente in carica del Consiglio, ha chiamato l’anima dell’Europa, deve lottare per questa anima. Noi siamo al suo fianco e pronti a farlo!</p>
      <a text="(Applausi)"/>
    </intervention>
    <intervention id="3-016" speaker_id="2155" name="Sir Graham WATSON" is_mep="True" mode="spoken" nationality="United Kingdom" birth_date="23-03-1956" birth_place="Rothesay " p_group="Group of the Alliance of Liberals and Democrats for Europe" m_state="GB">
      <p sl="en">a nome del gruppo ALDE . – Signora Presidente in carica del Consiglio, il gruppo dell’Alleanza dei Democratici e dei Liberali per l’Europa le augura il massimo successo per la Presidenza dell’Unione europea. Ci ha presentato un programma coraggioso, intitolato “Realizzare l’Europa insieme”, e saldamente ancorato alla tradizione cooperativa del nostro più potente Stato membro. I liberali e i democratici si compiacciono dell’impegno espresso nel primo paragrafo del programma, in cui si afferma che l’integrazione europea è la base del nostro futuro comune e deve essere sviluppata in modo dinamico. Signora Cancelliere, le ricordo le parole del poeta Goethe, che scrisse:</p>
      <p sl="de">“Bleibe nicht am Boden haften, frisch gewagt und frisch hinaus ”, invitandoci a non rimanere bloccati in un punto, ma a rischiare e osare cose nuove.</p>
      <p sl="en">Il progresso si costruirà sui pilastri di un’economia forte. Sono contrariato dal fatto che il programma citi il termine “sociale” quasi il doppio delle volte rispetto al termine “competitivo”, mentre il termine “liberale” compare una volta sola. Temo che questo documento sia stato influenzato più dalla componente socialdemocratica della coalizione che dalle altre. Tuttavia, persino la SPD in Germania è rimasta indietro rispetto al nuovo consenso socialista emerso alla Conferenza di Oporto. Non serve tentare di proteggere colossi dell’energia come RWE o EDF nella speranza che possano contrastare GazProm . Sono necessari mercati liberi e sicurezza energetica, e queste due esigenze non sono in contraddizione.</p>
      <a text="(Applausi)"/>
      <p sl="en">Siamo favorevoli ai vostri piani relativi allo sviluppo di tecnologie e di talenti, ma non potrete realizzarli se taglierete i fondi dell’Unione europea destinati alla ricerca, all’innovazione e all’istruzione.</p>
      <a text="(Applausi)"/>
      <p sl="en">Lavoreremo in stretta cooperazione con voi nel settore della giustizia e degli affari interni. Parlate di intensa cooperazione giudiziaria e di polizia tra gli Stati membri, ma siamo estremamente preoccupati e ci adopereremo per modificare i vostri piani, che si concentrano troppo sugli aspetti repressivi della politica e non abbastanza sulle libertà. Nel suo intervento lei ha espresso belle parole sulla tolleranza; tuttavia, nel programma è menzionata la raccolta di dati, mentre nulla è detto sulla protezione dei dati, cui non si fa alcun riferimento nella parte dedicata ai diritti civili.</p>
      <a text="(Applausi)"/>
      <p sl="en">Nel vostro documento troviamo la protezione delle frontiere, ma sulla politica di aiuti allo sviluppo volta ad alleviare la miseria che spinge uomini e donne verso i nostri paesi compaiono solo alcune banalità nell’ultima pagina. Rischiamo di creare in Europa quella che Dieter Lattmann descrisse nel suo paese come eine lieblose Republik , una repubblica senza amore.</p>
      <p sl="en">Permettetemi di citare una frase del vostro documento: “Senza il completamento dello spazio europeo di giustizia in materia civile e penale, il mercato interno europeo rimane frammentato”. Mi compiaccio che consideriate la giustizia e gli affari interni come parte del mercato interno europeo, ma allora perché vi ostinate a opporvi alle richieste dei cittadini di adottare le politiche allo stesso modo in cui adottate quelle relative al mercato unico, cioè con voto a maggioranza qualificata in seno al Consiglio e procedura di codecisione?</p>
      <a text="(Applausi)"/>
      <p sl="en">Parlate del ruolo dei parlamenti nazionali, ma non menzionate quello del Parlamento europeo. Volete adottare il Trattato di Prüm sulla condivisione dei dati al di fuori delle competenze comunitarie. Non sorprende che un ex Presidente del vostro paese, Roman Herzog, affermi che la Germania non è più una democrazia parlamentare perché troppe sue leggi provengono da Bruxelles. Dobbiamo almeno far sì che l’Europa sia una vera democrazia parlamentare.</p>
      <p sl="en">Anche in materia di politica estera e di sicurezza comune – altro settore che dovrebbe rientrare nel primo pilastro – l’Unione si dimostra incapace. Assistiamo alla disintegrazione dell’Iraq: solo l’anno scorso sono morti 34 000 civili; la gente dice “oggi è meglio di domani”. E’ la questione geopolitica più urgente della nostra epoca. Come affermate nel vostro programma, abbiamo bisogno di una politica estera più efficace e più coerente.</p>
      <p sl="en">Siamo d’accordo sulle vostre proposte in campo ambientale. Il partito dei Verdi del suo paese può essersi biodegradato, ma ha senz’altro avuto un impatto. Sosteniamo, in particolare, le vostre proposte sulle tecnologie ambientali e sulla Carta di Lipsia per uno sviluppo urbano sostenibile. Ci auguriamo che vi adopererete per ottenere un bilancio dell’Unione europea per il 2008 che ci doti delle risorse necessarie per agire.</p>
      <p sl="en">Signora Cancelliere, le auguro di avere successo sulla Costituzione. Il mio gruppo non è molto ottimista sul fatto che a Londra, Parigi o Varsavia ci siano le condizioni necessarie per compiere progressi. Vi chiedo di compiere sforzi per ravvicinare l’Unione ai cittadini, legiferare meglio e garantire maggiore trasparenza. Create le basi per il sostegno alla Costituzione, ma ricordate ciò che disse Theodor Fontane:</p>
      <p sl="de">“Una buona digestione è meglio di un milione, ma la pelle dura è ancora meglio di una buona digestione”.</p>
      <p sl="en">Le auguro il massimo successo durante la sua Presidenza. La giudicheremo sulla base dei risultati che avrà ottenuto al termine del suo mandato.</p>
      <a text="(Applausi)"/>
    </intervention>
    <intervention id="3-021" speaker_id="1073" name="Cristiana MUSCARDINI" is_mep="True" mode="spoken" nationality="Italy" birth_date="06-11-1948" birth_place="Cannobio " p_group="Group of the European People's Party (Christian Democrats)" m_state="IT">
      <p sl="it">a nome del gruppo UEN . – Signor Presidente, onorevoli colleghi, è stato un piacere per me − ormai siedo in questa Aula per la quarta legislatura − ascoltare oggi le sue parole, signora Cancelliere, e la sua speranza, ma abbiamo bisogno anche di nuove certezze.</p>
      <p sl="it">Giustamente lei ricorda la responsabilità della libertà, non si può abusare della propria libertà a discapito di altri. Crediamo in queste sue parole, ma ricordiamo anche le parole di Voltaire “se vuoi parlar con me, fissa i tuoi termini ” e oggi i termini forse sono la necessità di regole interne ed esterne più chiare e condivise, di avere accanto alla carta dei diritti in Europa anche la carta dei doveri, quelli dei cittadini verso le Istituzioni, ma soprattutto quelli delle Istituzioni verso i cittadini. Occorrono tolleranza e desiderio nei confronti dell’altro, ogni cosa va vista con gli occhi degli altri, da ciò maggiore generosità all’interno e all’esterno dell’Unione!</p>
      <p sl="it">Lei è il primo Cancelliere donna e la prima Presidente del Consiglio nata e crescita al di là della Cortina di ferro, per me ciò è un auspicio e un segno della crescita morale e politica della nostra Europa.</p>
      <p sl="it">Questo semestre inizia con due eventi significativi: l’ingresso di Bulgaria e Romania e la conseguente necessità di maggior spirito di collaborazione, nonché l’elezione dell’amico Poettering, il quale ha ricevuto molte attestazioni di stima e anche molti inviti ad adoperarsi per portare a compimento le grandi riforme istituzionali indispensabili per il nostro funzionamento.</p>
      <p sl="it">L’Unione è rappresentata da tre istituzioni, ma il pieno ruolo politico, mi sia consentito, appartiene al Consiglio e al Parlamento, il quale non può essere emarginato nel dialogo che si deve subito riaprire in ordine alle riforme. Il nuovo trattato dovrà divenire più comprensibile, adeguato alle esigenze, rispettando le radici dei nostri popoli e dimostrandosi capace di provvedere ai mutamenti vertiginosi della nostra e dell’altrui società. Dobbiamo ora riaprire il dibattito nel Parlamento e non seguire solo il metodo intergovernativo.</p>
      <p sl="it">Condividiamo con la Presidenza l’allarme per il problema energetico, il quale va risolto in un quadro europeo e non certo in un accordo bilaterale tra la Russia e singoli Stati dell’Unione. Dobbiamo inoltre sfatare il concetto di Europa dell’est, del sud, del nord o dell’ovest! Le condizioni di vita di ogni nostro cittadino sono un problema di tutta l’Unione. L’energia è la garanzia per lo sviluppo, la stabilità dell’economia e la vita quotidiana; energia e sviluppo vanno di pari passo con il problema ambientale e il rispetto di parametri la cui violazione porterà alla catastrofe.</p>
      <p sl="it">L’Europa non può affrontare una carenza di informazioni su quanto avviene nel continente africano, in termini di sviluppo economico, condizioni di vita, tutela dei diritti umani, politica di sicurezza, avendo come obiettivo lo sradicamento del terrorismo. La condanna a morte di cittadini europei in Libia, il continuo rapimento di tecnici in Nigeria, non possono vedere l’Unione amorfa o con posizioni blande!</p>
      <p sl="it">Quanto avvenuto in Somalia dimostra la poca informazione dell’Unione europea sulla realtà somala e la poca conoscenza che l’Europa ha dei movimenti jihadisti internazionali. L’Unione ha in compito di sostenere i governi legittimi, aiutare le popolazioni a raggiungere migliori condizioni di vita, sconfiggere il terrorismo ovunque.</p>
      <p sl="it">Chiedo, anche a nome del nostro gruppo, un impegno alla Presidenza tedesca contro il dilagare della pedofilia e dell’utilizzo delle reti informatiche e dei media per strappare ai bambini la dignità, la vita e la speranza. Occorre difendere i più deboli, i bambini violentati e sfruttati, la loro integrità fisica e mentale, far crescere in serenità anche la nostra società, perciò chiediamo una nuova strada che porti l’Europa ad avere norme condivise per disciplinare la tecnologia e la comunicazione, a garanzia dei cittadini e dei nostri paesi.</p>
      <p sl="it">Signor Presidente crediamo che sia importante ritrovarla spesso qui con noi, cosicché dalle rispettive responsabilità diverse cresca un’Europa che porti a migliori condizioni di vita, a più certezza nelle relazioni internazionali, a maggiore sviluppo per i paesi meno fortunati.</p>
    </intervention>
    <intervention id="3-022" speaker_id="1934" name="Daniel COHN-BENDIT" is_mep="True" mode="spoken" nationality="France" birth_date="04-04-1945" birth_place="Montauban" p_group="Group of the Greens/European Free Alliance - Co" m_state="FR">
      <p sl="de">a nome del gruppo Verts/ALE . – Presidente Merkel, signor Presidente della Commissione, vorrei dirle, signora Cancelliere federale, che noi del gruppo Verde/Alleanza libera europea condividiamo il suo giovanile romanticismo e il suo esuberante amore per l’Europa. E’ ciò che abbiamo in comune e non abbiamo parole da aggiungere al riguardo, ma abbiamo anche un’impazienza giovanile, che mi lascia perplesso. Che fare dunque? Amiamo l’Europa e vogliamo darle forma. Riguardo alla tolleranza, non avrebbe dovuto citare solo Voltaire, ma essere abbastanza grande da citare anche Rosa Luxemburg, la quale fa parte della storia comune europea e disse la stessa cosa. Così è la vita. Amo Voltaire e amo Rosa Luxemburg, e nell’era delle donne si possono citare anche le donne.</p>
      <p sl="de">Poiché l’onorevole Daul ha toccato l’argomento, vorrei aggiungere che la diversità mi fa sognare la diversità anche durante una Presidenza, così chiudo gli occhi e immagino l’onorevole Daul che pronuncia un discorso nel 2008, quando una donna, in veste di Presidente francese, ristabilirà questa diversità dinanzi all’Assemblea. Sarà magnifico e sogno il momento in cui lei e Ségolène Royal, mano nella mano e guancia a guancia, passeggerete a Berlino o a Parigi. In Europa è cominciata una nuova era, l’era della diversità, con una maggiore presenza delle donne: magnifico, splendido!</p>
      <a text="(Si ride)"/>
      <p sl="de">Queste sono state le mie riflessioni domenica. Questa è politica, non cabaret . Così come voi, in Germania, avete avuto ragione con Angela Merkel, quando dico che chi in Francia sostiene Ségolène Royal ha ragione faccio una dichiarazione politica. Questo non è cabaret , è politica profonda, seria.</p>
      <a text="(Applausi)"/>
      <p sl="de">Passo ora ai punti che ha esposto. D’accordo, il processo costituzionale deve proseguire: splendido, ma come? Poco fa, il mio buon amico, il Presidente Barroso, ha affermato che Nizza non basta. Il problema non è solo che Nizza non basta: non vogliamo una conferenza intergovernativa analoga a quella che ha portato al pessimo risultato di Nizza. Se lei pensa che si possa rilanciare il processo costituzionale nella camera oscura di una conferenza intergovernativa, i cittadini d’Europa le volteranno le spalle.</p>
      <p sl="de">Occorre un dibattito pubblico, una convenzione, occorrono votazioni. La politica degli sherpa , il periodo di riflessione è concluso. Posso dirvi tutto ciò che pensano i governi; sul processo costituzionale è già stato detto tutto da tempo. Come possiamo persuadere tutti i governi? Come possiamo persuadere i diplomatici a trovare i loro compromessi in pubblico, anziché in una camera oscura? Questa è la sfida cui dovrete aver risposto al termine della Presidenza tedesca.</p>
      <p sl="de">Chi dice che è stata la Convenzione a creare questi problemi? La Convenzione ha adottato la prima e la seconda parte, poi sono arrivati i governi e, a Salonicco, ci hanno costretti ad accettare la terza, e la Convenzione ha quindi dovuto rifinirla in due o tre settimane. Sono sempre le votazioni a livello intergovernativo a creare il problema nella Costituzione, per questo non le vogliamo.</p>
      <a text="(Applausi)"/>
      <p sl="de">Ha parlato delle sfide cui l’Europa deve rispondere in Medio Oriente. Giusto, ma come? Le do un consiglio: qui, in seno all’Assemblea …</p>
      <a text="(Interruzione dell’onorevole Ferber)"/>
      <p sl="de">Lei ha già abbastanza problemi con la sua CSU, quindi taccia! Ho un consiglio anche per lei: l’onorevole Pauli ha ragione.</p>
      <a text="(Si ride)"/>
      <p sl="de">Ancora una donna! Le donne di questi tempi sono tremende.</p>
      <p sl="de">Volevo però parlare del Medio Oriente: in seno al Parlamento si è deciso che è necessaria una grande conferenza regionale. Una simile iniziativa va ovviamente preparata. Per questo motivo, forse sarebbe una buona idea, considerato che l’Unione europea è cominciata con il carbone e l’acciaio, che l’Europa lanciasse una grande conferenza regionale sull’acqua, perché l’acqua è un problema comune a tutti quegli Stati, a Israele e Palestina, a Siria e Israele. Se, attraverso un progetto concreto, riuscissimo a creare un rapporto di fiducia tra quei paesi, a mio parere si compirebbe il primo passo verso un’intesa duratura nella regione.</p>
      <p sl="de">Lei ha detto che dobbiamo agire assieme all’America. D’accordo, ma non uniformiamoci al modello dell’America, dove le innovazioni sono vincolate a disposizioni legislative antidemocratiche in materia di brevetti. Cose del genere distruggono la diversità, quindi non tutto va imparato dall’America.</p>
      <p sl="de">Ha poi parlato della questione del clima. Non dobbiamo dipendere dalla California per quanto riguarda il clima. Dimentichi Bush! Andiamo in California e vediamo quali progressi si possono compiere sul fronte climatico.</p>
      <a text="(Applausi e brusii)"/>
      <p sl="de">Ci sono anche conservatori che fanno cose intelligenti, Martin.</p>
      <a text="(Brusii)"/>
      <p sl="de">Parlavo di clima, non di pena di morte.</p>
      <p sl="de">Infine, vuole promuovere lo sviluppo di talenti. In tal caso, deve anche esaminare il modo in cui lo fanno le scuole tedesche e quelle di altri paesi. Il sistema scolastico tedesco non sviluppa talenti, ma li distrugge. Questo è ciò che abbiamo imparato dall’Europa.</p>
      <p sl="de">In sintesi, signora Cancelliere federale, siamo dello stesso avviso …</p>
      <a text="(Tumulto)"/>
      <p sl="de">Taci, tesoro!</p>
      <a text="(Tumulto)"/>
      <p sl="de">Siamo dello stesso avviso riguardo all’Europa, ma dovremo discutere il modo in cui realizzare ciò che vogliamo.</p>
      <a text="(Applausi dai banchi del gruppo Verts/ALE)"/>
    </intervention>
    <intervention id="3-023" speaker_id="1018" name="Francis WURTZ" is_mep="True" mode="spoken" nationality="France" birth_date="03-01-1948" birth_place="Strasbourg" p_group="Confederal Group of the European United Left - Nordic Green Left" m_state="FR">
      <p sl="fr">a nome del gruppo GUE/NGL . – Signor Presidente, Cancelliere Merkel, Presidente Barroso, la ringrazio, signora Presidente in carica del Consiglio, per il suo splendido discorso, per le sue parole sulla libertà e sulla tolleranza e per la sua citazione del grande Voltaire.</p>
      <p sl="fr">Tra le grandi responsabilità che incombono alla sua Presidenza, purtroppo vi sono alcune questioni più prosaiche, non ultima quella del lancio del processo che dovrà condurre all’adozione, entro due anni, di un nuovo Trattato europeo. Vorrei fare alcune brevi osservazioni solo su questo punto. La mia collega, l’onorevole Zimmer, amplierà gli argomenti tra qualche minuto.</p>
      <p sl="fr">La mia prima osservazione riguarda la dichiarazione comune sul 50° anniversario del Trattato di Roma, che, in questo contesto, sarà un messaggio importante per i nostri concittadini. Permettetemi di lanciare un monito: attenti agli eccessi di autocompiacimento, alle valutazioni troppo brillanti, agli impegni astratti, prolissi sui grandi principi ma evasivi sulle questioni che creano contrasti! Questo approccio non ridurrà affatto la crisi di fiducia che attraversiamo, anzi rischia di rafforzare lo scetticismo che cresce un po’ ovunque.</p>
      <p sl="fr">Il mio secondo monito riguarda l’iniziativa – che senz’altro non è di sua personale competenza – di riunire a fine gennaio i rappresentanti dei soli paesi che hanno ratificato il progetto di Trattato costituzionale. Considero inopportuno e controproducente questo modo di puntare il dito contro i presunti cattivi della classe europea. Invece, è necessario un dialogo aperto, franco e rispettoso con tutti i popoli dell’Unione, senza eludere le contraddizioni, altrimenti ci accontenteremo e non compiremo alcun progresso.</p>
      <p sl="fr">Sono convinto, e questo è l’ultimo punto che vorrei evidenziare, che il malessere generato dalla linea attualmente seguita dall’Unione non sia solo francese e olandese. E’ europeo. E, come ha affermato l’onorevole Schulz, la causa è di origine sociale. E’ su questo punto che occorre cambiare la sostanza. Nel programma della Presidenza tedesca, proponete ciò che l’onorevole Schulz le ha appena chiesto, cioè, cito, che in futuro i progetti europei siano valutati anche alla luce delle loro ripercussioni sociali. Magnifico! Cominciamo subito! Cominciamo con il terzo pacchetto ferroviario sulla liberalizzazione delle ferrovie, per esempio, o estendendo questo approccio alle direttive esistenti, come quella sui servizi o quella sull’orario di lavoro, o alle decisioni future, come quella sulla modernizzazione del diritto del lavoro.</p>
      <p sl="fr">Come dicevano i suoi compatrioti Karl Marx e Friedrich Engels, la prova del pudding si fa solo mangiandolo. La prova dell’Europa sociale si fa solo praticandola. Per riprendere lo slogan della sua Presidenza, insieme realizzeremo l’Europa.</p>
      <a text="(Applausi)"/>
    </intervention>
    <intervention id="3-024" speaker_id="4525" name="Nigel FARAGE" is_mep="True" mode="spoken" nationality="United Kingdom" birth_date="03-04-1964" birth_place="Farnborough" p_group="Non" m_state="GB">
      <p sl="en">a nome del gruppo IND/DEM . – Signor Presidente, abbiamo assistito all’inizio di una Presidenza tedesca disonesta e decisamente pericolosa. Resuscitare la Costituzione per l’Unione nel modo in cui intendete farlo per evitare i referendum negli Stati membri principali non è solo un insulto per i francesi e gli olandesi, è di fatto un classico esempio del nuovo fenomeno che osservo attorno a me stamattina: nazionalismo europeo, in cui non si accetta mai un “no” in risposta!</p>
      <p sl="en">Forse il suo discorso di stamattina lascia ancora una sottile speranza, Cancelliere Merkel, perché lei ha parlato a lungo di libertà. Concordo con lei: la libertà è importante. Le chiedo quindi di riconoscere ai popoli d’Europa la libertà di determinare il loro futuro in referendum liberi ed equi, anziché imporre loro questa Costituzione a ogni costo.</p>
      <a text="(Applausi dai banchi del gruppo IND/DEM)"/>
      <p sl="en">In caso contrario, se continuerete a ignorare i cittadini d’Europa, non farete che creare e alimentare l’intolleranza, l’estremismo e il razzismo cui dite di voler porre fine. Santo cielo, permettete alle persone di esprimere la loro opinione!</p>
      <a text="(Applausi dai banchi del gruppo IND/DEM)"/>
    </intervention>
    <intervention id="3-025" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">a nome del gruppo ITS . – Signora Presidente in carica del Consiglio, lei vuole riesumare il Trattato costituzionale dalla tomba cui è stato da tempo consegnato dal plebiscito in Francia e nei Paesi Bassi, ma non dimentichi che negli altri Stati membri questa Costituzione per l’Unione non è stata affatto approvata dalla maggioranza della popolazione bensì solo da una classe politica altera, che continua a meravigliarsi della mancanza di entusiasmo e dello scetticismo nei riguardi dell’Unione manifestati dai cittadini, i quali sono sovrani.</p>
      <p sl="de">Questa stanchezza nei riguardi dell’Europa è poi attribuita alla mancata entrata in vigore della Costituzione. Tale mancanza andrebbe ricondotta al fatto che il Consiglio conduce le sue attività a porte chiuse e il deficit democratico si dovrebbe correggere conferendo sempre più poteri alla Commissione. Che idee paradossali!</p>
      <p sl="de">La situazione diventa davvero stravagante allorché si propone un referendum a livello europeo sulla Costituzione, lasciando intendere che gli Stati membri in cui non sarà approvata dovranno considerare se intendono effettivamente rimanere nell’Unione europea. Signora Presidente in carica del Consiglio, non abbiamo bisogno di un mostro costituzionale con tendenze centralistiche. Al contrario, dobbiamo infine permettere ai cittadini di svolgere il loro ruolo nell’adozione di decisioni importanti e nella soluzione a lungo attesa di problemi quali la globalizzazione, l’immigrazione e la disoccupazione.</p>
      <p sl="de">Fareste meglio a concentrarvi sulla necessità di mantenere una delle vostre promesse elettorali fondamentali, cioè impedire l’adesione della Turchia all’Unione, perché lo dovete non solo ai vostri compatrioti tedeschi ma a tutti gli europei, e a dedicare il semestre di Presidenza tedesca alla necessità di risolvere, una volta per tutte, il problema dell’immigrazione clandestina di massa nel sud dell’Unione. In tal modo, rendereste un servizio di gran lunga migliore all’identità europea della diversità nazionale e culturale, che lei giustamente esalta, rispetto alla riesumazione di un Trattato costituzionale morto e sepolto.</p>
    </intervention>
    <intervention id="3-026" speaker_id="4238" name="Hans-Peter MARTIN" is_mep="True" mode="spoken" nationality="Austria" birth_date="11-08-1957" birth_place="Bregenz" p_group="Non" m_state="AT">
      <p sl="de">Signor Presidente, signora Presidente in carica del Consiglio, lei merita senza dubbio grande rispetto per ciò che ha già realizzato nella sua vita, signora Cancelliere, e vorrei quindi chiederle di fare ancora una volta ricorso a tutto il suo coraggio e alla sua tenacia e, anziché cadere nella trappola tesa dalle sue controparti governative, mettere insieme qualcosa attorno a ciò che lei chiama regolamentazione.</p>
      <p sl="de">Lei ha parlato molto della casa europea, della sua anima, della tolleranza, ma finora non ha detto niente su ciò che la sostiene: la democrazia. Il contributo dell’ex Presidente Roman Herzog andrebbe letto e riletto, e lei non dovrebbe dimenticare che, senza legittimità democratica, senza fondamenta, la casa europea da lei descritta non può funzionare. La invito quindi a essere ancora una volta coraggiosa e audace, a compiere il grande passo, a non parlare solo di regole, ma a lavorare su qualcosa di veramente fondamentale – lei stessa ha parlato di tre Presidenze del Consiglio – e a non raffazzonare un quadro che esigerà troppo dai cittadini, escluderà il Parlamento e finirà – come la Repubblica da cui lei originariamente proviene – tra i rifiuti della storia.</p>
    </intervention>
    <intervention id="3-027" speaker_id="1928" name="Werner LANGEN" is_mep="True" mode="spoken" nationality="Germany" birth_date="27-11-1949" birth_place="Müden/Mosel" p_group="Group of the European People's Party (Christian Democrats)" m_state="DE">
      <p sl="de">Signor Presidente, signora Cancelliere federale, signor Presidente della Commissione, noi del gruppo del Partito popolare europeo, in particolare i deputati tedeschi della CDU/CSU, ci felicitiamo con lei per la sua Presidenza del Consiglio e per il suo magnifico programma. E’ un programma ambizioso e sono certo che, alla fine del suo semestre di Presidenza, sarà stato realizzato. In ogni caso, può contare sul nostro sostegno incondizionato.</p>
      <p sl="de">Sono certo che riuscirà a rafforzare lo spirito di fiducia di cui ha parlato l’onorevole Schulz, anche se, con mia sorpresa, ha dimenticato di includere qualcuno nella sua lista, cioè l’ex Cancelliere federale Schröder, il quale, con la sua politica estera, ha di fatto distrutto questo spirito di fiducia in Europa. Siamo al suo fianco!</p>
      <p sl="de">Vorrei anche chiedere di non condurre in questa Assemblea discussioni su politiche interne quali l’energia nucleare o l’istruzione: sono questioni irrilevanti. Vogliamo invece sostenere le priorità della Presidenza tedesca di portare avanti il Trattato costituzionale e riesaminare il modo in cui si legifera in Europa. Accolgo con favore anche la proposta relativa alla discontinuità. E’ giusto rafforzare il ruolo del Parlamento europeo, e anche quello della Commissione, ma in passato, se ci sono voluti fino a dieci anni perché le proposte legislative riemergessero in superficie, spesso è stato a causa del Consiglio.</p>
      <p sl="de">Siamo lieti, signora Cancelliere federale, che si sia prefissa l’obiettivo specifico di dare priorità ai problemi di politica estera dell’Europa e ai problemi di politica energetica durante la sua Presidenza del Consiglio. Sono certo che avrà successo in questo ambito. In ogni caso, può contare sul nostro sostegno.</p>
      <p sl="de">Naturalmente, è possibile che, come ha affermato l’onorevole Schulz, l’Europa sia un modello di pace, di prosperità, di gestione economica. Se deve essere sviluppata come modello sociale, occorre riflettere su quali siano le competenze dell’Unione europea. Per le questioni di competenza nazionale, gli Stati membri devono assumersi le loro responsabilità, niente di più e niente di meno.</p>
      <p sl="de">Ci felicitiamo con lei e le auguriamo il massimo successo.</p>
    </intervention>
    <intervention id="3-028" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signor Presidente, signora Presidente in carica del Consiglio, mi congratulo con lei per il suo discorso e per i valori di cui ha parlato. L’unico valore che a noi manca è quello della solidarietà. Lei ha detto di credere in un’Europa sociale, ma se inserisse la solidarietà nell’elenco dei valori, un valore molto importante per l’Europa, otterrebbe ancora più sostegno da parte nostra.</p>
      <p sl="de">Penso ai disoccupati e ai soggetti più vulnerabili della società, cui ha accennato anche lei. La povertà è in aumento in alcuni paesi d’Europa, ed è uno scandalo contro cui dobbiamo lottare insieme. Raccomando di aggiungere al vostro programma la piena espressione di questa solidarietà, e anche la solidarietà tra i singoli Stati membri. Pensiamo alla politica energetica: senza solidarietà tra i singoli paesi in questo ambito non perverremo a una politica energetica comune.</p>
      <p sl="de">Per quanto riguarda la politica estera, è un peccato che il Presidente americano non abbia seguito il consiglio del Cancelliere Schröder e si sia cacciato nel guaio in cui ora ci troviamo tutti. Non userò questo pretesto contro l’America, ma Richard Haas, un moderato americano, di recente ha fatto alcune affermazioni in proposito, e voglio citare le sue parole precise:</p>
      <p sl="en">“L’era americana in Medio Oriente è terminata. Più di qualsiasi altra cosa, è stata la guerra in Iraq [ …] a porvi fine”.</p>
      <p sl="de">E’ su questo fronte che l’Europa deve intervenire, è qui che deve subentrare. La Presidenza del Consiglio tedesca può fare molto per capire come si possano aiutare le persone di quella regione lacerata dalla crisi, in particolare le persone socialmente vulnerabili.</p>
      <p sl="de">Le iniziative tedesche riguardanti la Siria sono buone. Anche l’iniziativa della Francia sull’Iran è buona. Tuttavia le chiedo, signora Presidente in carica del Consiglio, di adoperarsi affinché sia adottata una politica estera comune fondata sulla solidarietà, perché solo così, solo dando priorità alla solidarietà, possiamo aiutare le persone in Medio Oriente e anche le persone nel nostro stesso continente.</p>
    </intervention>
    <intervention id="3-031" speaker_id="28241" name="Silvana KOCH-MEHRIN" is_mep="True" mode="spoken" nationality="Germany" birth_date="17-11-1970" birth_place="Wuppertal" p_group="Group of the Alliance of Liberals and Democrats for Europe" m_state="DE">
      <p sl="de">Signor Presidente, signora Presidente in carica del Consiglio Cancelliere Merkel, vorrei esprimerle i miei più sinceri ringraziamenti per le sue splendide parole, piene di sentimento. Ciò che ha detto sui valori che ci uniscono, tra cui la tolleranza e la libertà, senza dubbio rappresenta un passo importante verso il ritrovamento dell’anima di cui ha parlato.</p>
      <p sl="de">Naturalmente, lei sa che cosa ci si attende dalla Presidenza tedesca e, in particolare, da lei, in veste di Presidente in carica del Consiglio, perché a questa nostra Unione mancano il coraggio e una leadership forte. Da lei, Cancelliere Merkel, ci si attende – né più né meno – che dia prova appunto del coraggio e della forza necessari per esercitare la leadership , quindi venga al sodo! Questo è ciò che tutti noi in seno al Parlamento ci aspettiamo da lei.</p>
      <p sl="de">Sono lieta che lei abbia espresso la volontà di lavorare sodo e in modo costruttivo con noi. Può contare su di noi. Vorrei che la Presidenza del nostro paese fosse un successo!</p>
      <p sl="de">Mi compiaccio anche delle sue chiare parole sul calendario per il Trattato costituzionale e ritengo che abbia ragione a dire che esso dev’essere ratificato entro la primavera del 2009. Lei intende ottenere un impegno a tal fine dagli altri capi di governo, solo che questa intenzione ne comporta anche un’altra, cioè quella di precisare di quale Trattato costituzionale in realtà si tratti. Quello attuale è naufragato, è stato respinto. Vorrei quindi chiederle di esprimere in termini molto chiari il suo parere al riguardo. Vuole una versione più breve, come è già stato proposto, o vuole restare fedele al Trattato costituzionale attuale? In che modo dovrà essere ratificato? Ogni paese seguirà la propria procedura e la propria velocità? Si svolgeranno referendum nazionali o intende evitarli?</p>
      <p sl="de">Cancelliere Merkel, lei ha detto in più occasioni di voler porre i cittadini al centro della politica europea, ed è precisamente ciò che dobbiamo fare. E’ la risposta che dobbiamo dare al crescente euroscetticismo o persino rifiuto dell’Unione: un’Europa dei cittadini, non un’Europa della diplomazia segreta. Il Trattato costituzionale è più di un semplice documento in cui stabilire procedure e modalità di voto; può essere la base per i nostri valori comuni, che ci uniscono e sono riassunti in quel testo. Per tale motivo, i cittadini d’Europa devono avere la possibilità di esprimere il loro parere al riguardo. Cancelliere Merkel, che cosa ne pensa di un referendum a livello europeo, da svolgere lo stesso giorno in tutta Europa? Sarebbe un evento storico. I cittadini potrebbero esprimere la loro opinione.</p>
      <p sl="de">Prima di concludere, devo dire che più di un milione di persone vorrebbero che conducessimo queste discussioni a Bruxelles. Anche questo mi renderebbe felice. La questione è nelle sue mani.</p>
    </intervention>
    <intervention id="3-032" speaker_id="28248" name="Gabriele ZIMMER" is_mep="True" mode="spoken" nationality="Germany" birth_date="07-05-1955" birth_place="Berlin" p_group="Confederal Group of the European United Left - Nordic Green Left" m_state="DE">
      <p sl="de">Signor Presidente, signora Cancelliere federale, il suo discorso riscuote la mia approvazione e al tempo stesso la mia contrarietà. Approvazione perché segue la dialettica marxista e cita i grandi europei, da Platone a Rosa Luxemburg, passando per Voltaire, ed è positivo. Tuttavia – e questa è la mia contrarietà – in Europa e nell’Unione siamo ancora lontanissimi dal mettere in pratica le libertà civili e i diritti umani. Essi non valgono per le persone prive di documenti personali, né per i numerosi profughi che giungono ogni giorno alle frontiere esterne dell’Unione. Le immagini di Ceuta, Melilla e Lampedusa sono ancora vivide.</p>
      <p sl="de">Lei ha ragione, signora Cancelliere federale, a dire che la libertà deve essere conquistata giorno dopo giorno, ma è altrettanto vero che la libertà può esistere solo se esiste l’uguaglianza sociale. I milioni di persone quotidianamente emarginate, senza lavoro, senza la possibilità di vivere con il proprio reddito e le divisioni sociali sempre più profonde dovute anche e soprattutto all’attuazione della strategia di Lisbona impediscono, a mio parere, l’attuazione delle libertà individuali e dei diritti umani sociali. Lo stesso vale per l’accesso alla cultura e all’istruzione per tutte le persone che vivono nell’Unione, anche e in particolare in Germania.</p>
      <p sl="de">Purtroppo lei non ha menzionato una sola iniziativa concreta volta a ridefinire l’Unione e orientarla verso un’Europa sociale, che miri a introdurre norme minime vincolanti in campo sociale e ambientale e un reddito minimo nell’Unione, e faccia sì che una politica coerente di lotta alla povertà e all’esclusione sociale sia la priorità numero uno della Presidenza del Consiglio tedesca.</p>
      <p sl="de">Vorrei aggiungere un’osservazione sulla Costituzione. Oltre a tutte le critiche che sono già state formulate al riguardo, ci attendiamo anche che, in ogni discussione sulla Costituzione, si presti attenzione alla necessità che in futuro anche le minoranze possano accettare una Costituzione e non si sentano sempre costrette a respingerla. Una Costituzione deve essere lungimirante e deve anche essere compatibile con il mutare delle maggioranze politiche. Ciò sarà impossibile se essa sarà puramente informata alla logica dell’economia di mercato.</p>
    </intervention>
    <intervention id="3-033" speaker_id="1275" name="Jens-Peter BONDE" is_mep="True" mode="spoken" nationality="Denmark" birth_date="27-03-1948" birth_place="Åbenrå" p_group="Independence/Democracy Group - Co" m_state="DK">
      <p sl="da">Signor Presidente, Cancelliere Merkel, la ringrazio per la calorosa accoglienza riservata ai presidenti dei gruppi a Berlino. E’ stato un inizio costruttivo per la Presidenza tedesca. Oggi, lei ha inoltre espresso splendide parole sulla diversità, sulla libertà e sul rispetto dei parlamenti nazionali e regionali. Intende anche garantire che, in futuro, le leggi tedesche non saranno più promulgate per l’84 per cento a Bruxelles – una situazione deplorata alcuni giorni fa dall’ex Presidente tedesco Roman Herzog. E’ ora in corso, all’interno di stanze fumose, il processo di negoziazione e di riesame della Costituzione respinta, per capire quali clausole possano essere introdotte nel testo senza dover svolgere referendum . Se questo esercizio prosegue, il risultato sarà una grave crisi di fiducia tra i cittadini e i loro rappresentanti eletti. E’ molto più ragionevole delineare il futuro insieme con i cittadini, anziché in contrasto con loro. Perché non dire sin d’ora che il testo che sarà concordato sarà sottoposto a referendum in tutti i paesi la cui costituzione lo permetta, preferibilmente lo stesso giorno? In tal modo, conosceremo il parere dei cittadini in materia e le clausole definitive potranno essere rapidamente negoziate e introdotte. Dobbiamo anche stabilire norme di base che siano attivamente sostenute dai cittadini, anziché trovarci in una situazione in cui le popolazioni manifestano sempre più disgusto verso tutti i rappresentanti eletti.</p>
      <p sl="de">Sentiti ringraziamenti, signora Cancelliere federale e signor Presidente, da un originario dello Schleswig settentrionale.</p>
    </intervention>
    <intervention id="3-035" speaker_id="966" name="Jean-Claude MARTINEZ" is_mep="True" mode="spoken" nationality="France" birth_date="30-07-1945" birth_place="Sète" p_group="Non" m_state="FR">
      <p sl="fr">Signor Presidente, sono grato al Cancelliere Merkel perché, con 27 Stati membri, la prossima Presidenza tedesca dell’Unione non si avrà prima del 2020 e lei dovrà ora controllare e indirizzare il destino dell’Unione. Esistono senza dubbio questioni tecniche e sarebbe bene, per esempio, garantire il futuro dei nostri agricoltori dopo il 2013.</p>
      <p sl="fr">Tuttavia, il nostro destino è altrove. Se l’obiettivo è trovare l’anima dell’Europa, signora Cancelliere, vi sono solo due vie da percorrere. La prima è quella di Orfeo, che scese negli inferi per cercare Euridice, la Costituzione europea, che poi perse per aver guardato indietro. Signora Cancelliere, guardi avanti! Non torni indietro, tanto meno ai Trattati costituzionali. Piuttosto, faccia un’offerta strategica alla Francia che vada oltre il Trattato dell’Eliseo del 1963. Per esempio, di fronte alle sfide di cui parla, sia Churchill anziché Bismarck, proponga di condividere un simbolo, una connazionalità franco-tedesca, per esempio.</p>
      <p sl="fr">Tuttavia, dato che lei cerca l’anima dell’Europa, la seconda via è quella del mondo che, da Vasco de Gama, Presidente Barroso, a Goethe, è stato illuminato dall’Europa. La vera sfida del XXI secolo consiste nel costruire il mondo cominciando dagli elementi comuni della comproprietà planetaria, cioè la gestione collettiva dei generi alimentari – mangiare –, dell’acqua – bere –, dei medicinali – curarsi –, dell’istruzione – conoscere.</p>
      <p sl="fr">Signora Cancelliere, lei rappresenta il popolo della Germania, io sono stato eletto dal popolo dei viticoltori. Alzo il bicchiere e le auguro viel Glück !</p>
    </intervention>
    <intervention id="3-036" speaker_id="28452" name="Gianni DE MICHELIS" is_mep="True" mode="spoken" nationality="Italy" birth_date="26-11-1940" birth_place="Venezia" p_group="Non" m_state="IT">
      <p sl="it">Signor Presidente, onorevoli colleghi, signora Cancelliere, lei assume la Presidenza in un momento molto delicato per l’Europa, ma le sarà d’aiuto il fatto che, come il Presidente Poettering ha giustamente sottolineato, lei personalmente e il suo paese rappresentano il principale successo del processo di integrazione europea, verso la riunificazione del nostro continente nella libertà della democrazia dopo le divisioni delle guerre mondiali e della guerra fredda.</p>
      <p sl="it">Nonostante questo successo però l’Europa è in panne e troppi suoi concittadini hanno perso fiducia nell’integrazione. Occorre rapidamente invertire tale situazione! Il programma che lei ci ha presentato ci sembra efficace e ben pensato, ma la priorità deve essere data ai fascicoli sui quali sia possibile dimostrare in qualche modo, rapidamente ed efficacemente, con i fatti, che l’Europa è meglio della non Europa. Ci permettiamo di sottolinearne tre: la questione dei Balcani e del Medio oriente, la lotta al terrorismo e la questione energetica.</p>
      <p sl="it">In modo particolare sull’energia si offre un’opportunità particolare, collegata alla ricorrenza del cinquantenario del Trattato di Roma. Quale migliore occasione per non limitarsi alle parole e per rilanciare un’Istituzione che venne allora introdotta e che probabilmente oggi potrebbe dimostrarsi più utile di allora?</p>
      <p sl="it">Un’Euratom due potrebbe consentire di affrontare a livello europeo ciò che a livello dei singoli paesi non può essere ancora fatto ovunque e su cui però l’Europa non può rischiare di restare indietro: penso alla ricerca, alla gestione di fasi delicate, quali l’arricchimento e lo smaltimento delle scorie. Ci pensi, signora Cancelliere, e nel frattempo, auguri!</p>
    </intervention>
    <intervention id="3-037" speaker_id="4542" name="Timothy KIRKHOPE" is_mep="True" mode="spoken" nationality="United Kingdom" birth_date="29-04-1945" birth_place="Newcastle upon Tyne" p_group="European Conservatives and Reformists Group" m_state="GB">
      <p sl="en">Signor Presidente, signora Cancelliere, in veste di leader della delegazione dei conservatori britannici e a nome dei Democratici europei in seno al gruppo PPE-DE, vorrei porgerle anch’io un caloroso benvenuto al Parlamento europeo. Innanzi tutto mi congratulo con lei per la sua tempestiva riunione con il Presidente americano. L’evidente scisma tra l’Europa e gli Stati Uniti è durato sin troppo a lungo ed è ora di muoversi nella giusta direzione. Lei sta gettando solide basi per la futura cooperazione.</p>
      <p sl="en">Accolgo con favore anche alcune delle principali misure descritte nel programma di lavoro della sua Presidenza: l’accento sulla riforma economica, la necessità di ridurre la regolamentazione e l’accento sulla lotta al cambiamento climatico, di cui d’ora in poi dovremo occuparci tutti molto di più. Da conservatore britannico, è superfluo dire che non approvo l’accento sulla riesumazione della Costituzione europea. In tal modo si rischia di rafforzare il senso di alienazione in Europa, il che non gioverebbe e complicherebbe la situazione in un momento in cui occorre invece compiere progressi.</p>
      <p sl="en">Penso che le osservazioni dell’ex Presidente Herzog siano molto importanti, ed egli nutre profonde preoccupazioni riguardo alla possibilità di un accentramento delle forze nell’Unione. Ritengo che le nazioni d’Europa possano fare molto lavorando insieme e, come ha affermato il leader del mio partito, proprio perché vogliamo un futuro per l’Unione e crediamo in un’Europa forte, vogliamo che essa affronti i propri fallimenti. Sono d’accordo.</p>
      <p sl="de">Ma lei ha ragione: libertà, diversità, tolleranza e cooperazione. Questa è la via da seguire. Buona fortuna!</p>
    </intervention>
    <intervention id="3-039" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Se avessi saputo che sa il tedesco, onorevole Kirkhope, non mi sarei mai perso l’occasione di parlare in tedesco con lei: magari lo faremo in futuro!</p>
    </intervention>
    <intervention id="3-040" speaker_id="4429" name="Robert GOEBBELS" is_mep="True" mode="spoken" nationality="Luxembourg" birth_date="03-04-1944" birth_place="Luxembourg" p_group="Group of the Progressive Alliance of Socialists and Democrats in the European Parliament" m_state="LU">
      <p sl="de">Signor Presidente, signora Presidente in carica del Consiglio, dopo il successo dell’allargamento, si deve ora procedere all’approfondimento istituzionale, onde evitare che l’Unione degeneri in una zona di libero scambio, che è ciò che vogliono alcuni Stati membri. La Germania ha la forza necessaria per manovrare il timone. Non possiamo permettere che chi ha votato “no” determini il corso da seguire. A giugno si dovrà parlare in termini molto chiari. E’ necessario un trattato fondamentale rinnovato per ripristinare l’efficacia dell’Unione, altrimenti un’Europa a due velocità sarà inevitabile.</p>
      <p sl="de">La libera circolazione delle persone e l’accordo di Schengen sono opera dei cinque Stati membri originari. La zona dell’euro è il nucleo dell’Europa e ha un tasso di inflazione inferiore a quello degli Stati Uniti o del Regno Unito. La Convenzione di Prüm stabilisce nuovi parametri di riferimento nella lotta contro la criminalità. Siamo tutti favorevoli alla tolleranza, Cancelliere Merkel, ma per i contestatori e i profittatori deve comunque arrivare l’ora della verità. Ciò vale anche per l’energia e il cambiamento climatico. Su 180 Stati membri delle Nazioni Unite, solo 30 hanno sottoscritto gli impegni di Kyoto. L’anno scorso l’Unione è stata responsabile del 14 per cento delle emissioni mondiali di CO2, non perché abbiamo introdotto grandi miglioramenti, ma perché altri ne producono di più. Questo è il motivo per cui è indispensabile una diplomazia energica in materia di energia.</p>
      <p sl="de">Permettetemi di concludere con un’osservazione sul mercato interno. Il mercato vive di libera concorrenza, ma non può fare tutto. Come ha affermato di recente una donna molto intelligente, la Commissione vede la politica come una distorsione della concorrenza. La Commissione e i suoi funzionari devono tornare a riconoscere il primato della politica. L’Europa non è solo un mercato, è anche, e soprattutto, un servizio che risponde alle esigenze sociali dei cittadini.</p>
    </intervention>
    <intervention id="3-041" speaker_id="28127" name="Lena EK" is_mep="True" mode="spoken" nationality="Sweden" birth_date="16-01-1958" birth_place="Mönsterås" p_group="Group of the Alliance of Liberals and Democrats for Europe" m_state="SE">
      <p sl="en">Signor Presidente, come membro della commissione per la strategia di Lisbona e coordinatrice del gruppo ALDE in seno alla commissione per l’industria, la ricerca e l’energia, vorrei esprimere tre desideri all’inizio dell’anno nuovo.</p>
      <p sl="en">In primo luogo, per quanto riguarda la ricerca e l’innovazione: incoraggiare lo sviluppo delle piattaforme tecnologiche per offrire all’industria europea le opportunità che ne possono derivare.</p>
      <p sl="en">In secondo luogo, usare l’agenda di Lisbona per integrare lo sviluppo economico, sociale e ambientale e cominciare a creare una vera politica industriale europea ecologica, perché questo è un modo di competere con gli americani.</p>
      <p sl="en">In terzo luogo, per quanto riguarda l’energia: elaborare una nuova strategia in materia di produzione, distribuzione e consumo di energia. Nei negoziati con la Russia, dobbiamo basarci sulla reciprocità, che ora manca. Mancano anche lo Stato di diritto, il dibattito e la trasparenza.</p>
      <p sl="en">Infine, il gasdotto del Baltico deve essere giudicato in base alla legislazione ambientale svedese. Inoltre, è del tutto inaccettabile che forze russe proteggano un gasdotto nei territori degli Stati membri.</p>
    </intervention>
    <intervention id="3-042" speaker_id="28511" name="Bairbre de BRÚN" is_mep="True" mode="spoken" nationality="United Kingdom" birth_date="10-01-1954" birth_place="Baile Átha Cliath" p_group="Confederal Group of the European United Left - Nordic Green Left" m_state="GB">
      <p sl="it">A Uachtaráin, a Sheansailéir, tá lúcháir orm go n-aithnítear anois mo theanga féin, an Ghaeilge, mar theanga oifigiúil agus oibre den Aontas. Leanfaidh muid linn in GUE/NGL brú a chur ar mhaithe le comhionannas iomlán do chainteoirí Gaeilge i bParlaimint na hEorpa.</p>
      <p sl="it">Ó thaobh Uachtaránacht na Gearmáine de, tá mé buartha go bhfuil sé de rún agaibh béim chomh mór sin a chur ar iarrachtaí chun Bunreacht na hEorpa a athbheochan, ag léiriú neamhaird i dtaca le toil thoghthóirí na Fraince agus na hOllainne.</p>
      <p sl="it">B'fhearr i bhfad don Uachtaránacht díriú ar dhul i ngleic le bochtanas, le neamhionannas agus le ciníochas; ag daingniú Eoraip Shóisialta; ag cosaint saoirsí sibhialta, cearta daonna agus trádáil chóir, agus ag dul i ngleic le éagothromaíochtaí domhanda.</p>
      <p sl="it">Spreagfainn an Uachtaránacht nua chun éisteacht le guthanna na saoránach fud fad na mBallstát agus freagairt dá réir sin le clár oibre atá níos dírithe ar dhaoine agus a bhfuil ceartas sóisialta agus eacnamaíoch agus comhionannas polaitiúil agus cultúrtha ag a chroí.</p>
    </intervention>
    <intervention id="3-043" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">Signor Presidente, pur pensando che la Presidenza tedesca abbia ragione a dare priorità al futuro dell’Unione sulla base del Trattato, sono deluso dal modo in cui procede al riguardo. Ritengo sia un errore fondamentale rimanere fedeli alla Costituzione respinta, anziché avviare nuovi negoziati. Così si spreca molto tempo prezioso.</p>
      <p sl="nl">Deploro anche la consultazione informale cui sono invitati solo i paesi che hanno già ratificato la Costituzione. Posso assicurarvi che è un atteggiamento controproducente e di sicuro non renderà gli olandesi o i francesi più entusiasti dell’Europa. Mi auguro concordi con me sul fatto che l’ultima cosa di cui ha bisogno l’opinione pubblica di quei due paesi è un incoraggiamento dell’euroscetticismo.</p>
      <p sl="nl">Vorrei chiederle, signora Presidente del Consiglio, se una consultazione di questo tipo fa parte della sua strategia per la Presidenza. Come può essere un buon Presidente dell’intero Consiglio se al tempo stesso partecipa a una consultazione riservata, che esclude alcuni Stati membri? Non è ora di consultare collettivamente la Francia, i Paesi Bassi e i paesi che non hanno ancora ratificato la Costituzione, cioè nel normale contesto del Consiglio? Signora Presidente del Consiglio, Ich wünsche Ihnen Gottes Kraft und Gottes Segen für Ihre Arbeit , le auguro la forza e la benedizione di Dio per il suo lavoro.</p>
    </intervention>
    <intervention id="3-044" speaker_id="24088" name="Maciej Marian GIERTYCH" is_mep="True" mode="spoken" nationality="Poland" birth_date="24-03-1936" birth_place="Warszawa" p_group="Independence/Democracy Group" m_state="PL">
      <p sl="pl">Signor Presidente, signora Cancelliere, la Germania attualmente esercita la Presidenza dell’Unione europea, del Parlamento europeo e del G8. Come se non bastasse, è ora emerso che la Germania intende imporre la sua linea alle Presidenze portoghese e slovena, che le succederanno. Ciò significa adottare un’unica linea nelle relazioni con la Russia in un momento in cui stanno per svolgersi le elezioni presidenziali e parlamentari in quel paese. Equivale a sottomettersi alla linea tedesca.</p>
      <p sl="pl">Esaminate le ripercussioni che ciò avrà per noi, onorevoli colleghi. La Germania rinegozierà l’accordo di partenariato e di cooperazione a nome dell’Unione. L’accordo dovrà essere di carattere pragmatico, più che regolamentare, e sussiste il pericolo che i negoziatori non tengano conto degli interessi dei paesi dell’ex blocco sovietico. Ciò è risultato evidente nel caso del gasdotto sottomarino del Baltico e anche riguardo al trasporto di merci su traghetto tra Baltijsk e Sassnitz. Le relazioni bilaterali tra la Germania e la Russia saranno rimpacchettate come relazioni dell’Unione.</p>
      <p sl="pl">La riesumazione della Costituzione respinta esercita un’influenza anche su tutto questo. Nella sua versione attuale, la Costituzione giova ai grandi Stati membri dell’Unione, perché priva quelli più piccoli del diritto di veto. Tuttavia, è proprio il veto a permetterci di difendere i nostri interessi quando sono trascurati.</p>
    </intervention>
    <intervention id="3-045" speaker_id="1873" name="Íñigo MÉNDEZ DE VIGO" is_mep="True" mode="spoken" nationality="Spain" birth_date="21-01-1956" birth_place="Tetuan " p_group="Group of the European People's Party (Christian Democrats)" m_state="ES">
      <p sl="es">Signor Presidente, sono lieto di poter prendere la parola oggi, un giorno molto speciale, in cui lei presiede l’Assemblea, e lei conosce la grande ammirazione e l’amicizia fraterna che provo per lei.</p>
      <p sl="es">Sono anche lieto di aver ascoltato l’intervento del Cancelliere Merkel, soprattutto la prima parte. Credo che un leader politico sia colui che sa anteporre la sua visione all’azione politica, e oggi abbiamo visto molta visione, ed è necessaria, Cancelliere Merkel, perché oggi in Europa vi sono troppi contabili, troppe cassandre, troppe persone contrarie a tutto, e ritengo sia necessario avere una visione, ancorata a valori e principi, per ritrovare il nostro sogno. Mi congratulo quindi con lei.</p>
      <p sl="es">Mi congratulo con lei anche perché ha assunto sin dall’inizio il Trattato costituzionale come una priorità della Presidenza tedesca. Il Presidente Barroso ha spiegato molto bene i motivi per cui il Trattato costituzionale è migliore dei Trattati esistenti. E’ una verità che nessuno nega. Se confrontiamo ciò che abbiamo con il Trattato costituzionale, questo risulta essere infinitamente migliore.</p>
      <p sl="es">Tuttavia, esiste anche un motivo psicologico: molti europei sono convinti che l’Europa rimarrà in crisi finché non sarà risolta la questione costituzionale; di conseguenza, per porre fine a questa crisi interminabile dobbiamo trovare una risposta.</p>
      <p sl="es">Cancelliere Merkel, non credo che oggi sia il giorno giusto per fornirci le chiavi della risposta. Non è possibile, c’è ancora molto da discutere. Tuttavia, lei ha detto una cosa, ha detto: “Voglio che la Commissione europea e il Parlamento europeo siano consultati”. Vorrei dire che, a mio parere, la consultazione non è sufficiente. La Commissione europea e il Parlamento europeo devono partecipare alla soluzione, e devono parteciparvi perché la storia dimostra che i governi promuovono innanzi tutto gli interessi nazionali e solo secondariamente gli interessi di tutti. La Commissione e il Parlamento, che sono Istituzioni europee e Istituzioni di tutti, hanno invece una visione più generale.</p>
      <p sl="es">Abbiamo quindi bisogno di ambizione, Cancelliere Merkel, anche solo per attenerci alle parole di Schiller: “den Mutigen hilft Gott ”, Dio aiuta i coraggiosi.</p>
    </intervention>
    <intervention id="3-046" speaker_id="1952" name="Jan Marinus WIERSMA" is_mep="True" mode="spoken" nationality="Netherlands" birth_date="26-08-1951" birth_place="Groningen" p_group="Socialist Group in the European Parliament - Vice" m_state="NL">
      <p sl="nl">Signor Presidente, vorrei ringraziare il Cancelliere Merkel per il suo discorso straordinario. Concordiamo con le priorità che ha enunciato per quanto riguarda la politica estera. Non potremmo essere più d’accordo con lei sul fatto che la stabilità nei Balcani dipende da una prospettiva europea, ed è bene che ciò sia stato confermato oggi in Aula a nome del Consiglio.</p>
      <p sl="nl">Naturalmente, la questione più urgente, come ha osservato il Cancelliere Merkel, è quella del Kosovo, dove una certa forma di indipendenza sembra inevitabile. La questione ora è che cosa possa fare l’Unione europea per rendere una soluzione del genere accettabile per la Serbia, e in qualche modo anche per la Russia, che ha dichiarato di non essere disposta ad accettare un accordo che non sia stato discusso con la Serbia in seno al Consiglio di sicurezza. Mi auguro che la Presidenza possa dare il suo contributo, sotto forma di dialogo attivo con il governo serbo, dopo le elezioni che si svolgeranno in quel paese alla fine di questa settimana o all’inizio della prossima, e sappia anche trarre vantaggio dalle nostre buone relazioni con Mosca al fine di trovare una soluzione accettabile per tutti. In questo contesto, vogliamo definitivamente prendere le distanze dal paragone che a volte si fa a Mosca e che mette la questione del Kosovo nello stesso calderone assieme ai conflitti che interessano altre parti d’Europa.</p>
      <p sl="nl">Questo mi porta al secondo aspetto che vorrei rilevare. Lei ha fatto diverse osservazioni sulle relazioni con la Russia. Siamo d’accordo sulla necessità di trovare un approccio equilibrato, che permetta di trattare le relazioni economiche, l’energia, i diritti umani, la situazione nella Russia stessa e alcuni conflitti presenti nel comune vicinato.</p>
      <p sl="nl">Mi auguro che nei prossimi mesi riuscirete ad adottare un approccio equilibrato nel trattare queste tre questioni, non ultimo nel quadro dei negoziati sul nuovo accordo di partenariato. A mio parere, l’Unione europea deve ora compiere uno sforzo e contribuire a trovare soluzioni alle questioni riguardanti la Transnistria, la Moldova, ma anche ai problemi con cui si confronta la Georgia. Questi sono i tre elementi fondamentali e mi auguro che nei prossimi mesi riuscirete ad affrontarli, garantendo l’equilibrio nelle vostre relazioni con la Russia.</p>
    </intervention>
    <intervention id="3-047" speaker_id="28246" name="Alexander Nuno PICKART ALVARO" is_mep="True" mode="spoken" nationality="Germany" birth_date="26-05-1975" birth_place="Bonn-Bad Godesberg" p_group="Group of the Alliance of Liberals and Democrats for Europe" m_state="DE">
      <p sl="de">Signor Presidente, signora Cancelliere federale, l’interesse primario dell’Unione europea è proteggere la libertà e la sicurezza di 480 milioni di persone. Ha ragione, nel programma della sua Presidenza, a dare priorità al settore della giustizia e della politica interna e altrettanta ragione a porre un particolare accento sui diritti dei cittadini. Anche se presenta proposte ragionevoli, ciò che vorrei da lei è un chiaro impegno a garantire l’equilibrio tra libertà e sicurezza.</p>
      <p sl="de">Qual è la sua posizione sull’introduzione – già avvenuta – di identificatori biometrici nei documenti di identità, sulla conservazione dei dati, sulla trasmissione agli Stati Uniti dei dati dei passeggeri aerei e di dati riguardanti le operazioni finanziarie, sulla creazione di banche di dati europee e sulla Convenzione di Prüm? In questo contesto, la piovra della gestione dei dati non fa che allungare sempre più i suoi tentacoli. Durante la Presidenza tedesca, vedremo la conclusione dei negoziati sulla decisione quadro relativa alla protezione dei dati nel terzo pilastro e quindi il ripristino dell’equilibrio sulla bilancia della libertà e della sicurezza?</p>
    </intervention>
    <intervention id="3-048" speaker_id="28587" name="Georgios KARATZAFERIS" is_mep="True" mode="spoken" nationality="Greece" birth_date="11-08-1947" birth_place="Athina" p_group="Independence/Democracy Group" m_state="GR">
      <p sl="el">Signor Presidente, signora Presidente in carica del Consiglio europeo, signora Cancelliere, lei ha ricevuto un lungo applauso per il suo discorso inaugurale, ed è importante. Tuttavia, è altrettanto importante che lei riceva lo stesso lungo applauso per il suo discorso di commiato tra sei mesi. Molti hanno ricevuto grandi applausi e si sono poi congedati con la coda tra le gambe, tra cui il Primo Ministro Blair del Regno Unito.</p>
      <p sl="el">Quindi, se vuole sentire uno scroscio di applausi alla fine del suo mandato, dovrà rimanere coerente nelle sue opinioni, con la coerenza per la quale la Germania era nota in passato e che di recente è venuta a mancare. Lei ha cambiato parere diverse volte sulla Turchia; vorrei credere che ora terrà fede a un unico parere. Abbiamo bisogno almeno di questo perché, soltanto ieri, il suo ambasciatore si è rivolto alla Turchia ad Ankara e ha affermato che finanzieremo gli scambi commerciali nella zona occupata.</p>
      <p sl="el">Lei proviene da un paese che è quasi occupato e sa che cosa significa un’occupazione. Intende quindi finanziare l’esercito di occupazione? Chieda che l’esercito di occupazione lasci Cipro e finanzi apertamente la parte settentrionale dell’isola. Non può, però, finanziare l’esercito di occupazione.</p>
      <p sl="el">Deve anche garantire la parità di diritti. In seno al Parlamento abbiamo un Presidente tedesco, un presidente tedesco della commissione per gli affari esteri, un leader tedesco dell’opposizione socialista e persino un leader tedesco del gruppo Verde. Deve essere garantita la parità per tutti i gruppi. Dimostri quindi rispetto per i paesi più piccoli e compirà progressi.</p>
      <p sl="el">Concludo dicendo: signora Cancelliere, ricordi che Mosca è a due ore di volo da Berlino, mentre Washington è a nove ore di distanza.</p>
    </intervention>
    <intervention id="3-049" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Onorevole Karatzaferis, vorrei solo ricordarle che non è la prima volta che vi sono due Presidenti dello stesso paese. Quando il mio stimato predecessore irlandese Pat Cox era Presidente del Parlamento, il suo paese esercitava la Presidenza del Consiglio. Non è affatto un evento straordinario e, in ogni caso, passerà.</p>
    </intervention>
    <intervention id="3-050" speaker_id="23821" name="József SZÁJER" is_mep="True" mode="spoken" nationality="Hungary" birth_date="07-09-1961" birth_place="Sopron" m_state="HU">
      <p sl="hu">Signor Presidente, è per me un grande piacere e un momento a lungo atteso ricevere la parola da lei in seduta plenaria. Noi deputati del gruppo del Partito popolare europeo (Democratici cristiani) e dei Democratici europei ci attendiamo molto dalla Presidenza tedesca. L’Europa oggi ha bisogno di nuovo slancio e di coraggio.</p>
      <p sl="hu">Signora Cancelliere, confidiamo nella Presidenza tedesca per compiere progressi nel processo costituzionale e uscire dalla crisi attuale. Oggi vi sono pericoli molto reali a causa di questo ritardo. Se entro la fine del 2008 non avremo risolto la questione, e se la questione irrisolta della Costituzione diventerà il principale argomento delle elezioni del Parlamento europeo nel 2009, non faremo che aggiungere benzina al fuoco delle forze politiche marginali.</p>
      <p sl="hu">Sussiste il pericolo che quelle forze, con le loro campagne insolenti e distruttive, possano essere elette al prossimo Parlamento europeo in numeri di gran lunga maggiori e che alla crisi attuale si associ una grave crisi istituzionale. Il processo decisionale del Parlamento potrebbe arrestarsi. Non vogliamo che ciò accada e quindi dobbiamo adottare provvedimenti con urgenza.</p>
      <p sl="hu">I nuovi Stati membri sulle frontiere orientali dell’Europa appena riunificata sono molto più dipendenti dalle forniture esterne di energia. Non si tratta solo di una dipendenza economica; sussiste oggi il pericolo reale che la precedente influenza politica torni a essere esercitata tramite strumenti economici. La questione non riguarda solo i nuovi Stati membri, ma tutta l’Europa.</p>
      <p sl="hu">Una strategia comune europea in materia di energia è oggi più importante che mai. I vantaggi della cooperazione in questo campo sono chiari come il sole. Se operiamo insieme siamo forti, ma se optiamo per accordi separati sulla politica energetica, altri avranno la meglio su di noi. I nuovi Stati membri contano sulla solidarietà per cercare di ridurre la loro dipendenza, non solo nel proprio interesse bensì nell’interesse dell’intera Europa.</p>
    </intervention>
    <intervention id="3-051" speaker_id="28149" name="Poul Nyrup RASMUSSEN" is_mep="True" mode="spoken" nationality="Denmark" birth_date="15-06-1943" birth_place="Esbjerg" p_group="Socialist Group in the European Parliament" m_state="DK">
      <p sl="en">Signora Presidente in carica del Consiglio, rispetto il suo impegno europeo, la sua convinzione, la sua attenzione e le sue ambizioni.</p>
      <p sl="en">Nel minuto e mezzo a mia disposizione mi concentrerò su un messaggio rivolto a lei, cioè che per permettere all’Europa di compiere progressi dobbiamo riconquistare la fiducia dei normali cittadini, delle persone senza lavoro e delle famiglie che lavorano sodo in tutta Europa e nutrono speranze. Il mio appello di oggi è quindi che, dopo questo discorso, con la sua grande visione e le sue grandi ambizioni dobbiamo trasformare questo messaggio in realtà.</p>
      <p sl="en">Solo un mese fa, al congresso dei partiti socialdemocratici europei, le abbiamo esposto l’idea di una tabella di marcia per un’Europa sociale migliore, perché abbiamo bisogno di migliori, non minori, politiche sociali. Le proponiamo una tabella di marcia per rivedere e modernizzare il nostro modello sociale e renderlo più dinamico. La chiamiamo “la nuova Europa sociale”. Si tratta di garantire la salvaguardia dei nostri Stati sociali nell’economia globale; si tratta di assicurare che il mercato sia servo e non padrone delle persone.</p>
      <p sl="en">Lei ha parlato saggiamente di talento, tecnologia e tolleranza. Voglio aggiungere solo una cosa: sì, sì, sì, ma per tutti e in una società coerente e basata sul concetto di libertà, il che significa anche – come lei sa e ha sottolineato in altre occasioni – che non si è liberi se non si ha un lavoro, non si è liberi se non ci si sente al sicuro e non si è liberi se non si ha un futuro.</p>
      <p sl="en">So che la lotta con altri governi sarà dura. Mi permetta di offrirle solo un impegno da parte nostra: quando lotterà con i polacchi, con tutti i suoi colleghi in seno al Consiglio europeo, penso che noi parlamentari europei avremo il dovere di sostenerla e aiutarla a compiere progressi secondo la tabella di marcia stabilita, dicendo ai nostri governi che non devono pensare solo al proprio Stato ma anche alla Comunità.</p>
      <p sl="en">Viel Glück !</p>
    </intervention>
    <intervention id="3-052" speaker_id="28316" name="Hannu TAKKULA" is_mep="True" mode="spoken" nationality="Finland" birth_date="20-11-1963" p_group="Group of the Alliance of Liberals and Democrats for Europe" m_state="FI">
      <p sl="fi">Signor Presidente, Cancelliere Merkel, vorrei innanzi tutto ringraziarla per l’eccellente discorso, un discorso profondo e ben argomentato in cui ha dimostrato autorevolezza e il tipo di impegno derivante dalle convinzioni e dai valori europei. Lei ha finalmente delineato prospettive di speranza per la nostra Europa comune. La ammiro, e ammiro la sua politica coerente per il futuro dell’Unione europea. Mi auguro e confido che questo semestre darà anche risultati concreti.</p>
      <p sl="fi">Lei ha parlato di diverse questioni importanti: la Costituzione, l’energia, il clima e la situazione in Medio Oriente. Spero sinceramente che si riescano a compiere nuovi passi verso la pace in Medio Oriente e che si possa cominciare, per esempio, con il rilascio dei tre soldati israeliani rapiti, promuovendo così prospettive di speranza non solo per l’Europa, ma anche per il Medio Oriente, che è importante anche per il nostro futuro. Spero che lei avrà la forza necessaria per lavorare a favore di un’Europa più unita, e le auguro il massimo successo.</p>
    </intervention>
    <intervention id="3-053" speaker_id="26828" name="Guntars KRASTS" is_mep="True" mode="spoken" nationality="Latvia" birth_date="16-10-1957" birth_place="Rīga" p_group="Union for Europe of the Nations Group - Vice" m_state="LV">
      <p sl="lv">Cancelliere Merkel, la Presidenza tedesca non ha evitato di includere compiti difficili nel suo programma di lavoro. L’obiettivo della Presidenza di proseguire la liberalizzazione dei mercati dei servizi postali in Europa e il suo impegno a completare il mercato interno del gas e dell’elettricità sono estremamente lodevoli. Mi auguro che, grazie alla sua influenza, la Germania riuscirà realmente a produrre un cambiamento nella politica europea in materia di sicurezza dell’approvvigionamento energetico e che ciò comprenda la definizione di una politica comune nei confronti della Russia, che riceva il sostegno di tutti gli Stati membri. Nel complesso, gran parte del programma della Presidenza dovrebbe essere considerato come un vero e proprio strumento per proseguire il processo di integrazione nell’Unione e conquistare il sostegno dei cittadini europei. A mio parere, ciò non si può dire della principale priorità della Presidenza, cioè il rilancio del dibattito sulla Costituzione. Il rifiuto della Costituzione da parte di due grandi Stati membri è come minimo un segnale che l’Unione europea è diventata troppo distante e incomprensibile persino per gli elettori degli Stati membri fondatori. Sono uno dei membri della Convenzione europea che chiedevano di non scrivere una Costituzione europea, ma di migliorare i Trattati esistenti per ravvicinare l’Unione europea ai cittadini degli Stati membri, grandi e piccoli, vecchi e nuovi. Oggi chiedo che si adotti la stessa linea di azione.</p>
    </intervention>
    <intervention id="3-054" speaker_id="1917" name="Markus FERBER" is_mep="True" mode="spoken" nationality="Germany" birth_date="15-01-1965" birth_place="Augsburg" m_state="DE">
      <p sl="de">Signor Presidente, signora Presidente in carica del Consiglio, signor Presidente della Commissione, onorevoli colleghi, nel corso della discussione sul modo in cui il Trattato costituzionale dovrebbe essere riesumato si è già detto molto. Nel fine settimana, l’ex Presidente federale della Germania ed ex presidente della Corte costituzionale tedesca Roman Herzog, ha fatto alcune osservazioni in proposito. Vorrei essere assolutamente chiaro sul fatto che quella che abbiamo elaborato insieme, nell’ambito della Convenzione, è la risposta giusta all’analisi di Roman Herzog della necessità di coinvolgere sin dall’inizio i parlamenti nazionali.</p>
      <p sl="de">Tuttavia, vorrei invitare anche le nostre controparti in seno ai parlamenti nazionali a compiere il loro dovere. Se esamino quanto di tutto ciò che è accusato di tendere verso il centralismo in Europa si possa attribuire alle iniziative dei Consigli dei ministri, devo essere franco e dire che in gran parte non è stato architettato a Bruxelles dalla Commissione, signor Presidente della Commissione, né dal Parlamento europeo in questa sede, ma, principalmente, dai diversi ministri competenti nell’ambito del Consiglio dei ministri.</p>
      <p sl="de">Mi rammarico che il mio caro amico onorevole Cohn-Bendit non sia più in Aula, perché egli ci ha presentato un’analisi molto pertinente del modo in cui funziona la cooperazione intergovernativa, citando l’esempio del Trattato di Nizza, che risale al 2000, e ha fatto osservazioni acute sul lavoro della Conferenza intergovernativa dopo la Convenzione. In risposta a tutto questo, vorrei tuttavia rilevare che, all’epoca, corresponsabile di questa situazione è stato il suo vecchio amico dei tempi della comune a Francoforte, il verde Joschka Fischer, in veste di ministro degli Esteri. Quindi, anziché annoiare l’Assemblea, sarebbe meglio se discutesse tali questioni nella sua comune.</p>
      <p sl="de">Vorrei fare un’ultima osservazione su un punto: parliamo di Europa sociale, la vogliamo tutti, ma occorre affrontare la questione di che cosa possa fare l’Europa per essere sociale. Che cosa devono fare gli Stati membri per dare alle persone una casa sociale? Non credo che questi problemi si possano risolvere trasferendo sempre più poteri a Bruxelles. Occorre anzi prevedere più deleghe verso il basso per quanto riguarda le questioni legate alla responsabilità e alla sicurezza sociale. Solo così riusciremo a ottenere risultati. Le auguriamo il massimo successo per la sua Presidenza e la sosterremo al meglio delle nostre capacità.</p>
    </intervention>
    <intervention id="3-055" speaker_id="1906" name="Bernhard RAPKAY" is_mep="True" mode="spoken" nationality="Germany" birth_date="08-01-1951" birth_place="Ludwigsburg" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signor Presidente, Cancelliere Merkel, nel suo discorso lei ha fatto ricorso alla nota immagine della casa creata dall’integrazione europea, e ritengo che sia una buona immagine, per questo è spesso usata. In particolare, mi è piaciuto ciò che ha detto sull’anima di questa casa e sulla necessità di trovarla.</p>
      <p sl="de">Tuttavia, va detto che per costruire una casa sono necessarie diverse persone. Sono necessari architetti – e molti degli architetti sono già intervenuti –, ma sono necessari anche piccoli artigiani, per eseguire i lavori di finitura. E’ un mestiere onesto, e anch’io mi conto tra questi piccoli artigiani. Bisogna prestare attenzione agli strumenti che si mettono a disposizione degli artigiani. Vorrei chiederle di prestare attenzione ed evitare che si verifichino eccessi per quanto riguarda il paio di riferimenti che ha fatto al riguardo.</p>
      <p sl="de">Siamo tutti al suo fianco e al fianco di coloro che sostengono la riduzione della burocrazia, ma se questa esigenza è utilizzata per creare tensioni sulla regolamentazione di cui abbiamo effettivamente bisogno, ho un problema, perché una comunità dignitosa non può vivere senza regole dignitose. Come affermava l’ex Presidente Borrell, legiferare meglio non significa fare a meno della regolamentazione. E’ in questo contesto che lei deve agire e, soprattutto, deve anche far sì che non sia sempre solo l’Unione europea a introdurre regole.</p>
      <p sl="de">Se vuole promuovere la riduzione della burocrazia, deve agire non solo a livello di Stati membri ma anche a livello di Unione europea nel suo insieme, perché, sulla base della mia esperienza personale – non so come sia la situazione in altri paesi, ma nel mio è così –, posso dirle che gli ostacoli burocratici eretti dallo Stato membro stesso sono molto più numerosi di quelli creati dall’Unione europea.</p>
      <a text="(Applausi)"/>
    </intervention>
    <intervention id="3-056" speaker_id="4514" name="Andrew DUFF" is_mep="True" mode="spoken" nationality="United Kingdom" birth_date="25-12-1950" birth_place="Birkenhead" p_group="Group of the Alliance of Liberals and Democrats for Europe" m_state="GB">
      <p sl="en">Signor Presidente, signora Cancelliere, perché la sua Presidenza riesca a risolvere la crisi, lei dovrà chiedere e attendersi il fedele sostegno di tutti gli Stati membri. Concorda sul fatto che la recente proposta ispano-lussemburghese di inserire 18 Stati membri in un processo separato non solo accentuerà la divisione tra i due fronti, ma esporrà brutalmente anche la profonda divisione presente tra gli stessi 18 paesi? Intende scoraggiare questa iniziativa?</p>
    </intervention>
    <intervention id="3-057" speaker_id="4340" name="Margie SUDRE" is_mep="True" mode="spoken" nationality="France" birth_date="17-10-1943" birth_place="Vinh " p_group="Group of the European People's Party (Christian Democrats) and European Democrats" m_state="FR">
      <p sl="fr">Signor Presidente, Cancelliere Merkel, Presidente Barroso, onorevoli colleghi, tra qualche settimana festeggeremo a Berlino il 50° anniversario del Trattato di Roma, nato dalla riconciliazione franco-tedesca, che all’epoca richiese audacia, coraggio, volontà e lungimiranza da parte dei rappresentanti politici dei paesi fondatori.</p>
      <p sl="fr">Sono le stesse qualità che gli europei si attendono da lei, signora Cancelliere, per delineare le nostre prospettive future. Come ha detto, per quanto riguarda il Trattato costituzionale il periodo di riflessione è terminato, è giunto il momento dei negoziati e presto verrà quello della decisione. Sia certa di poter contare sul completo sostegno del nostro gruppo per superare le difficoltà attuali.</p>
      <p sl="fr">La nostra priorità è trovare una soluzione che permetta all’Europa di decidere in modo efficace, una soluzione che rispetti i popoli che hanno approvato la Costituzione, i popoli che l’hanno respinta e anche quelli che non si sono ancora pronunciati. Una riforma istituzionale incentrata su miglioramenti su cui vi è consenso mi sembra una scelta vantaggiosa a breve termine: permetterebbe all’Unione di compiere progressi su numerose, differenti questioni d’importanza decisiva e di riconquistare così la fiducia degli europei nelle Istituzioni. Si tratta di dare risposte precise alle attese e alle preoccupazioni dei nostri concittadini di fronte alle grandi sfide della nostra epoca: le risorse per acquisire potere economico, industriale e scientifico, la demografia, la cooperazione allo sviluppo, la gestione dei flussi migratori, la sicurezza energetica e il cambiamento climatico, la sicurezza alimentare, la salvaguardia dei nostri modelli sociali e anche il dialogo tra culture e religioni, l’integrazione e il crescente potere della Cina, dell’India e di altri paesi emergenti.</p>
      <p sl="fr">Per tutte queste questioni, signora Cancelliere, la chiave è la volontà politica. Sappiamo che tale volontà non le manca. Da parte nostra, dobbiamo svolgere il nostro dovere e influenzare i leader politici dei nostri paesi, in modo che la seguano lungo questa via. Auguro il massimo successo alla sua Presidenza.</p>
    </intervention>
    <intervention id="3-058" speaker_id="4262" name="Jo LEINEN" is_mep="True" mode="spoken" nationality="Germany" birth_date="06-04-1948" birth_place="Bisten" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signor Presidente, Cancelliere Merkel, saluto con soddisfazione il suo grande impegno a trovare una soluzione alla crisi relativa alla ratifica del Trattato costituzionale. Si tratta della principale priorità della Presidenza tedesca, in base alla quale sarà valutato il suo successo o fallimento. Il Parlamento ha adottato due risoluzioni in materia, in entrambi i casi con una larga maggioranza, nelle quali dichiariamo che il Trattato, nella versione negoziata e firmata, è il punto di partenza per tutte le discussioni e che, anche in questo caso, si applica il principio pacta sunt servanda , in modo che tra i 27 Stati membri attuali possa prevalere la fiducia.</p>
      <p sl="de">Una possibile soluzione potrebbe essere la solidità della sostanza e la flessibilità della forma. Ciò che per noi sarebbe inaccettabile è un minitrattato, che contenga solo regole istituzionali e che – per usare le sue parole – neghi l’anima all’Europa, e per “anima” intendo tutti gli elementi che riguardano direttamente i cittadini, cioè la Carta europea dei diritti fondamentali, ma anche tutti gli elementi di democrazia diretta e indiretta, quali le iniziative dei cittadini, il rafforzamento delle associazioni dei cittadini in seno al Parlamento e anche delle nostre controparti nei parlamenti nazionali. Per essere accettata dal Parlamento europeo, la Costituzione dovrà contenere questi elementi.</p>
      <p sl="de">Una Costituzione più breve forse offrirebbe la possibilità di risolvere la crisi. Ora abbiamo un testo comprendente 448 articoli, che quasi nessuno può leggere e comprendere. La terza parte va semplicemente nella direzione sbagliata. Si dovrà lavorare per produrre un documento contenente un centinaio di articoli, che possa essere letto in ogni aula scolastica. Per quanto riguarda il calendario, ne raccomando il rapido completamento, possibilmente entro la Presidenza portoghese, perché dobbiamo risolvere il problema prima delle prossime elezioni europee. A tal fine, Cancelliere Merkel, può contare sul sostegno del Parlamento.</p>
    </intervention>
    <intervention id="3-059" speaker_id="1920" name="Hartmut NASSAUER" is_mep="True" mode="spoken" nationality="Germany" birth_date="17-10-1942" birth_place="Marburg/Lahn" p_group="Group of the European People's Party (Christian Democrats) and European Democrats" m_state="DE">
      <p sl="de">Signor Presidente, signora Presidente in carica del Consiglio, lei, in veste di capo del governo tedesco, è l’erede di una grande tradizione europea. L’onorevole Schulz ha fatto bene a evidenziarlo, e devo intervenire in sua difesa contro l’accusa ingiustamente mossagli dal mio collega onorevole Langen di aver dimenticato il suo predecessore nella lista dei capi del governo tedesco più significativi. Posso assicurarle che l’onorevole Schulz non è smemorato e non parla senza aver prima pensato a ciò che dice.</p>
      <p sl="de">Il Trattato costituzionale è al centro dei nostri sforzi e delle nostre aspettative dalla sua Presidenza. Mi permetta di usare la sua immagine della casa europea: vi è un mormorio udibile in questa casa, è una casa in cui tutti vorrebbero vivere. Tuttavia, i cittadini dei Paesi Bassi e della Francia hanno detto “no” e ciò significa che il Trattato costituzionale è orientato verso due livelli: da un lato, i Consigli e i governi e, dall’altro, i cittadini. E’ ovvio che, al momento, esso non è respinto dai Consigli e dai governi, ma dai cittadini, e sono questi ultimi che dobbiamo sforzarci di persuadere. La proverbiale domanda da diecimila dollari è: come farlo?</p>
      <p sl="de">Tornando alla sua immagine della casa europea, tutti vogliamo viverci, ma le persone che la abitano vogliono arredarne esse stesse gli interni. L’arredamento interno della casa europea è soggetto a troppe norme europee e ciò tende a infastidire le persone. La regolamentazione europea è eccessiva e comprende aspetti che non è affatto necessario disciplinare a livello europeo. In molti casi, ciò si può attribuire alle esigenze dei governi nazionali, ma a volte – con il dovuto rispetto per il suo Presidente – all’eccessivo entusiasmo della Commissione per la regolamentazione. Questo è il motivo per cui la riduzione della burocrazia è un elemento decisivo, e lei può contare sul nostro pieno sostegno a tal fine.</p>
    </intervention>
    <intervention id="3-060" speaker_id="4311" name="Bernard POIGNANT" is_mep="True" mode="spoken" nationality="France" birth_date="19-09-1945" birth_place="Vannes" p_group="Socialist Group in the European Parliament" m_state="FR">
      <p sl="fr">Signor Presidente, Cancelliere Merkel, per riconciliare i nostri due popoli con gli altri abbiamo concluso un accordo: un trattato di pace. Quando il suo paese si è riunificato, abbiamo creato una moneta: è la moneta della fiducia. Quando i popoli europei si sono riuniti, abbiamo elaborato una Costituzione: un trattato di benvenuto. Ed è qui che siamo giunti a un punto morto. Tutto dipende da lei, dal Portogallo, dalla Slovenia e dalla Francia: la questione va risolta nei prossimi due anni.</p>
      <p sl="fr">Permettetemi di esporre alcune idee. Non impuntatevi sul termine “costituzione”, è un argomento che irrita: vi sono paesi che non ne hanno una e vi sono paesi che ne hanno avuto troppe. Riguardo al preambolo, non intervenite troppo, perché si discuterà sul buon Dio e, essendo stato consultato, “Egli” ritiene che il preambolo sia ottimo: non cambiate una parola. Per quanto riguarda le Istituzioni, mantenete il blocco, mantenete il nucleo e limitatevi a questo. Quanto alla Carta, trasformatela in una norma di diritto. E’ possibile che i nostri amici britannici non amino molto questa idea; forse dobbiamo dare loro un po’ di tempo: sapete bene che dopo un po’ arrivano. Dobbiamo essere pazienti.</p>
      <p sl="fr">Riguardo alla terza parte, prendiamo ciò che è nuovo dalla clausola sociale per i servizi pubblici e ratifichiamo più o meno contemporaneamente. Voi non avete diritto a un referendum , noi siamo ossessionati dai referendum , come ben sapete. Sia come sia, ratifichiamo più o meno contemporaneamente. Quanto alla revisione, siate più flessibili e seguite il consiglio di Jean Monnet: “Niente è possibile senza gli uomini, ma niente può durare senza le Istituzioni”.</p>
    </intervention>
    <intervention id="3-061" speaker_id="33982" name="Marian-Jean MARINESCU" is_mep="True" mode="spoken" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="it">Doamnă Preşedinte, domnilor preşedinţi, sunt onorat să fiu primul parlamentar român care vorbeşte în plenul Parlamentului European, şi profit de această ocazie să mulţumesc instituţiilor europene pentru sprijinul acordat ţării mele în drumul către Uniunea Europeană.</p>
      <p sl="it">Apreciem în mod deosebit că în programul dumneavoastră sunt menţionate priorităţi pentru noile state membre. Programul de asistenţă practică în utilizarea fondurilor structurale pentru cercetare şi dezvoltare vine în întâmpinarea dorinţei noastre de a utiliza eficient aceste fonduri pentru un proces cât mai rapid de integrare. Politica de vecinătate este un subiect extrem de important, care va aduce beneficii Uniunii Europene şi vecinilor ei. Dorim să ne implicăm în proiectele care se vor derula în Balcanii de Vest şi în zona Mării Negre, inclusiv Moldova. Dosarul „Energie” este o provocare care poate fi depăşită doar dacă este tratată unitar de toate statele membre. Susţinem, de asemenea, găsirea unei soluţii în ceea ce priveşte Tratatul constituţional, pentru că, aşa cum spuneaţi, Europa poate avea succes numai unită.</p>
      <p sl="it">Doamnă cancelar, dorim să contribuim şi noi la finalizarea acestui program extrem de complex, vă dorim şi ne dorim succes împreună.</p>
    </intervention>
    <intervention id="3-062" speaker_id="28394" name="Dariusz ROSATI" is_mep="True" mode="spoken" nationality="Poland" birth_date="08-08-1946" birth_place="Radom" p_group="Group of the European People's Party (Christian Democrats)" m_state="PL">
      <p sl="pl">Signor Presidente, l’Unione europea attraversa un momento difficile. Il sostegno per il sogno europeo sta scemando a causa della mancanza di una visione chiara del futuro. Vi sono segni che la Presidenza tedesca potrebbe risolvere l’impasse attuale, ma essa dovrà far fronte a sfide difficili. Vorrei menzionare tre questioni specifiche.</p>
      <p sl="pl">La prima riguarda il rilancio del processo costituzionale. L’Europa ha bisogno di nuove soluzioni istituzionali per poter agire in modo efficiente, efficace e più democratico. Siamo certi che la Presidenza tedesca presenterà una tabella di marcia che condurrà all’adozione di un nuovo Trattato nel corso dei prossimi due anni. Tale Trattato dovrà rafforzare l’Unione, permetterle di agire in modo più efficiente e rafforzare la solidarietà e la competitività. Dovrà dotare l’Unione degli strumenti necessari per far fronte alle sfide del XXI secolo.</p>
      <p sl="pl">In secondo luogo, la dimensione orientale della politica estera dell’Unione europea deve essere rafforzata. La nostra politica nei confronti dei vicini orientali deve essere più risoluta e più coerente. Deve essere informata ai principi di efficacia e di solidarietà e alla necessità di promuovere la democrazia e la riforma. Siamo certi che altri paesi, tra cui la Polonia, parteciperanno ai lavori relativi a questa politica. La Polonia può offrire conoscenze ed esperienze vitali.</p>
      <p sl="pl">La terza questione che vorrei sollevare riguarda la sicurezza e l’affidabilità dell’approvvigionamento energetico. L’Europa ha urgente bisogno di una politica energetica comune mirata a garantire la sicurezza delle forniture, la solidarietà e l’eliminazione degli ostacoli nel mercato comune dell’energia. Sono altresì necessari investimenti nelle nuove fonti di energia. Ci auguriamo che la Germania riuscirà a proporre una politica comune basata sulla solidarietà e sugli interessi comuni degli Stati membri.</p>
      <p sl="pl">Signora Cancelliere, l’Europa risente di una crisi di leadership . La Germania deve mostrarsi all’altezza delle sue responsabilità in quanto Stato membro più grande dell’Unione europea. La Presidenza tedesca deve avere successo, non solo per la Germania ma nell’interesse di tutti, nell’interesse dell’Unione europea nel suo insieme. Le auguro grande successo, signora Cancelliere.</p>
    </intervention>
    <intervention id="3-063" speaker_id="2247" name="Mathieu GROSCH" is_mep="True" mode="spoken" nationality="Belgium" birth_date="14-09-1950" birth_place="Eupen" p_group="Group of the European People's Party (Christian Democrats)" m_state="BE">
      <p sl="de">Signor Presidente, signora Presidente in carica del Consiglio, signor Presidente della Commissione, da belga che parla tedesco, e quindi da vostro vicino, sono lieto di porgere il benvenuto alla Presidenza del Consiglio tedesca perché conosciamo il suo impegno a favore dell’Europa.</p>
      <p sl="de">Posso parlare in base alla mia esperienza personale di abitante di confine e dire che ho avuto la fortuna di ricevere un’educazione multilingue e multiculturale, e che è stata l’Europa a darci la libertà di vivere questa diversità, una libertà che abbiamo usato per unire le persone nella loro vita quotidiana, al lavoro, a scuola e anche nel tempo libero. Abbiamo anche usato programmi europei come INTERREG, LEONARDO e SOCRATES, in modo che, lungo le frontiere, sono nate regioni costituitesi come regioni europee, e questa sarà la ricetta anche in futuro. Non è dietro porte chiuse, ma tra le persone unite, che l’Europa diventa una realtà.</p>
      <p sl="de">In Belgio, il nostro Primo Ministro Martens una volta ci ha detto di non permettere che ci sia impedito di costruire ponti. Questo è ciò che dobbiamo fare: costruire ponti tra i 27 Stati membri. Ritengo che soprattutto lei, signora Presidente in carica del Consiglio, sia particolarmente consapevole di che cosa s’intenda per vecchia e nuova Europa.</p>
      <p sl="de">Mi auguro altresì che noi filoeuropei sapremo rispondere ai numerosi problemi dei cittadini e non lasceremo che questo compito sia svolto da chi predica solo il disappunto o l’intolleranza. Siamo al suo fianco e le auguriamo grande successo per la sua Presidenza.</p>
      <a text="(Applausi)"/>
    </intervention>
    <intervention id="3-064" speaker_id="28124" name="Gunnar HÖKMARK" is_mep="True" mode="spoken" nationality="Sweden" birth_date="19-09-1952" birth_place="Ystad" p_group="Group of the European People's Party (Christian Democrats)" m_state="SE">
      <p sl="en">Signor Presidente, la più grande minaccia per le società europee è la disoccupazione. Non possiamo combattere la disoccupazione con nuove norme e nuove leggi perché il problema della disoccupazione oggi in Europa non è dovuto alla mancanza di norme sociali o alla mancanza di leggi. Il problema è la mancanza di datori di lavoro. Il problema è la mancanza di competitività, di investimenti e di innovazioni.</p>
      <p sl="de">Di fatto, signora Cancelliere federale – e perdoni il mio tedesco –, il problema in Europa non è solo che mancano posti di lavoro, ma anche imprese e imprenditori, un fenomeno per il quale so che non esistono parole in tedesco.</p>
      <p sl="en">Né esistono in svedese o in inglese, e forse è questo il problema.</p>
      <p sl="en">La invito a lanciare un’iniziativa volta a ridurre la regolamentazione e a legiferare meglio. Non sempre deregolamentare significa legiferare meglio, ma si può ottenere una migliore regolamentazione tramite la deregolamentazione. Questo è il modo in cui lottare contro la disoccupazione, onorevole Schulz, non tramite una maggiore regolamentazione. Auguro buona fortuna a tutti.</p>
    </intervention>
    <intervention id="3-067" speaker_id="2187" name="Antonio TAJANI" is_mep="True" mode="spoken" nationality="Italy" birth_date="04-08-1953" birth_place="Roma" m_state="IT">
      <p sl="it">Signor Presidente, onorevoli colleghi, signora Cancelliere, il suo è stato finalmente, dopo tanto, un intervento di alto profilo, ne condividiamo i contenuti ed il percorso che indica all’Unione nei prossimi mesi.</p>
      <p sl="it">I cittadini chiedono oggi all’Europa di fornire soluzioni ai loro problemi che gli Stati nazionali e le regioni non sono in grado di dare, per questo serve un’Unione capace di agire sulla base di una Grundnorm , lo dico in tedesco, di una regola fondamentale , per affrontare le grandi sfide che abbiamo di fronte: dalla globalizzazione alla lotta al terrorismo, dall’immigrazione alla difesa della pace, dalla libertà energetica all’emergenza climatica, dalla disoccupazione alla questione africana. Abbiamo bisogno di una Costituzione che sancisca il ruolo dell’Europa, anche attraverso un seggio al Consiglio di sicurezza delle Nazioni Unite!</p>
      <p sl="it">L’Europa deve anche segnare la vittoria della politica sulla burocrazia, signora Cancelliere, e apprezziamo il suo riferimento ai valori della nostra identità europea: la libertà, la sussidiarietà, la centralità della persona sono valori senza i quali non possiamo costruire il nostro futuro di cittadini europei e sono questi valori a tenerci saldamente ancorati. Condivido infine il suo piano per il mercato comune agli Stati Uniti d’America, l’altro volto dell’Occidente che affonda le sue radici nella libertà.</p>
    </intervention>
    <intervention id="3-068" speaker_id="photo_generic" name="Angela Merkel" is_mep="True" mode="spoken">
      <p sl="de">Presidente in carica del Consiglio . – Signor Presidente, sono molto grata per questa discussione di vasto respiro, e ora vorrei esaminare alcuni punti.</p>
      <p sl="de">In primo luogo, quelli riguardanti il Trattato costituzionale. Con il dovuto rispetto, onorevole Cohn-Bendit, devo chiaramente respingere il suo paragone tra il Consiglio e una camera oscura. A mio parere, affermando che, da un lato, brilla la luce della trasparenza, cioè il Parlamento, e, dall’altro, ci si trova davanti a una camera oscura, cioè il Consiglio, non si fornisce una descrizione corretta della relazione tra le due Istituzioni.</p>
      <p sl="de">I Trattati di Roma sono stati opera del Consiglio, e si può dire che il Parlamento è nato da essi. Vogliamo che il Parlamento assuma un ruolo di grande importanza e che ospiti un ampio dibattito. Non dobbiamo dimenticare, infatti, che siete voi deputati a ravvicinare l’Europa alle persone, che siete un anello di vitale importanza al fianco di tutti gli altri formatori di opinioni; vi chiedo però di ricordare anche che i rappresentanti dei governi – anch’essi democraticamente eletti – svolgono il proprio lavoro sulla base delle loro migliori conoscenze e capacità, e l’unico modo in cui si può essere veramente efficaci è attraverso la cooperazione tra Commissione, Consiglio e Parlamento.</p>
      <p sl="de">E’ stata sollevata la questione del referendum . Sarò franca e vi dirò che non sono favorevole all’idea di un referendum da tenersi lo stesso giorno in tutta Europa o nei paesi in cui è possibile svolgerlo, e non solo perché la Germania non potrebbe partecipare, ma anche perché dobbiamo chiarire il contenuto del Trattato costituzionale: sono gli Stati membri ad avere l’ultima parola sui Trattati, questo è il fatto e questo è il motivo per cui sono gli Stati membri a dover decidere come garantire la legittimità di questo Trattato e quale forma esso debba assumere al fine di trasferire poteri all’Europa. Tuttavia, sono favorevole a un’Europa democratica, in cui la Commissione e il Parlamento operino in stretta cooperazione.</p>
      <p sl="de">Come vogliamo procedere? La situazione ovviamente è complessa, lo sappiamo tutti. Dobbiamo assumere i Trattati esistenti come punto di partenza. Sono molto scettica sull’idea che un’altra Convenzione possa essere utile ora. Dobbiamo cercare di portare avanti gli elementi correttamente definiti dalla Convenzione, alcuni dei quali sono poi stati modificati dal Consiglio, e se ne può discutere a lungo.</p>
      <p sl="de">Vorrei rivolgermi agli amici britannici. Ciò che rende il vostro atteggiamento quasi antagonistico è che questo Trattato costituzionale prevede un maggiore coinvolgimento dei parlamenti nazionali, definisce meglio le competenze e introduce chiarezza. L’opposizione a questo Trattato costituzionale da parte di chi vuole maggiore chiarezza, maggiore coinvolgimento e maggiore sussidiarietà rende la situazione molto più complicata, perché il nostro riconoscimento della necessità di un maggiore coinvolgimento pubblico è precisamente il motivo per cui lo abbiamo redatto. Il Trattato offre ora la possibilità di presentare ricorsi; ci permette di parlare con una sola voce sulle questioni che rientrano nelle competenze europee, ma ci impone anche di non intervenire in quelle di competenza altrui. La semplice richiesta che vorrei farvi – e sì, lo so, sarà difficile farmi sentire – è di non commettere un errore storico impedendo all’Europa di compiere un passo nella stessa direzione in cui molti di voi vogliono andare.</p>
      <a text="(Applausi)"/>
      <p sl="de">In fondo, l’unica cosa pratica che possiamo fare è condurre consultazioni riservate e scoprire, tanto per cominciare, esattamente quali obiezioni devono affrontare i vari Stati membri. L’ora delle discussioni generiche in merito alla necessità di avere il Trattato costituzionale e al modo in cui trattare l’una o l’altra cosa è ormai terminata; adesso dobbiamo occuparci degli aspetti specifici, altrimenti temo che non centreremo il nostro obiettivo.</p>
      <p sl="de">Permettetemi di ribadire una cosa cui ho solo accennato con grande discrezione nel mio intervento iniziale, cioè che coloro che sono molto propensi all’allargamento – e non mi conto necessariamente tra di essi – devono essere consapevoli del fatto che, se, al tempo stesso, adottano un atteggiamento scettico sul Trattato costituzionale, con la base giuridica attuale non vi sarà alcun allargamento.</p>
      <a text="(Applausi)"/>
      <p sl="de">Questo è precisamente il punto che stiamo raggiungendo con la Croazia, che forse sarà il prossimo candidato all’adesione, ma riguarda anche l’intera regione dei Balcani occidentali. Come ho detto, abbiamo migliaia di soldati in quella regione. Che cosa dobbiamo aspettarci? Controversie sulla decisione se procedere o meno e, in caso affermativo, su come farlo?</p>
      <p sl="de">Lasciando da parte per un momento la questione se tenere ora una riunione sia un buon modo di procedere, nel corso della nostra Presidenza faremo il possibile per garantire che gli Stati membri non siano divisi tra “buoni” e “cattivi”, ma raggiungano un risultato insieme. Va tuttavia detto che i 18 Stati membri che hanno già ratificato la Costituzione lo hanno fatto nella piena convinzione che fosse la cosa giusta da fare. La Germania è uno di essi. Questi 18 Stati di sicuro non diranno “va bene, facciamo qualcosa per l’allargamento e al diavolo tutto il resto”. Di sicuro ciò non funzionerebbe in Europa. Questo è il motivo per cui occorre tener conto del fatto che il progetto di Trattato costituzionale è già stato ratificato da 18 Stati membri.</p>
      <a text="(Applausi)"/>
      <p sl="de">Questo, per ora, è tutto ciò che ho da dire sul Trattato costituzionale. Naturalmente vi terremo informati al riguardo. Ci riuniremo a Berlino in questa prospettiva e vi sarà poi un’altra riunione in giugno. Mi auguro che il Parlamento fornirà il suo sostegno e invito coloro che oggi hanno espresso scetticismo a ripensare alla questione.</p>
      <p sl="de">Il punto su cui siamo d’accordo è che il cambiamento climatico e l’energia sono questioni cruciali. Per questo motivo la Commissione ha presentato diverse proposte, cui il Presidente ha già accennato, e molte di esse a mio parere sono assolutamente corrette. Alcune dovranno essere discusse a livello di Consiglio. Farò tutto il possibile per garantire che il Consiglio dell’8 e 9 marzo possa fornire una risposta il più possibile specifica sull’ampio pacchetto della Commissione, e non sarà facile.</p>
      <p sl="de">Chiunque abbia esaminato il tema dell’energia sa che la linea della cooperazione attualmente seguita dal Consiglio è in sostanza un anticipo sulla Costituzione, perché, per quanto riguarda le competenze, è nella Costituzione che si menziona per la prima volta la questione dell’energia. Si tratta di una risposta moderna alle sfide che abbiamo di fronte.</p>
      <p sl="de">L’integrazione europea è cominciata con il carbone e l’acciaio. Nella nostra società moderna, l’efficienza energetica, la sicurezza dell’approvvigionamento energetico, la solidarietà tra gli Stati membri e la politica estera nel campo dell’energia assumono la stessa importanza che il carbone e l’acciaio ebbero allora.</p>
      <p sl="de">Se non troviamo risposta a questi problemi, saremo veramente nei guai. Il cambiamento climatico è ovviamente uno di essi, mentre un altro è, evidentemente, la necessità di incentivare le energie rinnovabili, migliorare l’efficienza energetica e promuovere un mix di biocarburanti.</p>
      <p sl="de">Onorevole Cohn-Bendit, è chiaro che l’energia nucleare continuerà a essere un pomo della discordia. A titolo personale, come sostenitrice di questa fonte energetica, vorrei dire che nondimeno reputo necessario promuovere con vigore il risparmio energetico e trovare nuove fonti rinnovabili. Ritengo che le due soluzioni non debbano essere considerate in contrapposizione tra loro, ma vadano invece viste come elementi reciprocamente integranti.</p>
      <a text="(Applausi)"/>
      <p sl="de">Vorrei fare un’osservazione anche sul modello di Stato sociale: senza di esso l’Europa è impensabile. La globalizzazione esercita pressioni sul modello di Stato sociale, e dobbiamo quindi esaminare come si possa continuare a garantire il tenore di vita dei cittadini; non sarà facile. Nel 1900, gli europei costituivano il 26 per cento della popolazione mondiale; ora rappresentiamo tra il 12 e il 14 per cento e, all’inizio del XXII secolo, la cifra sarà scesa al 4 o 5 per cento. Dobbiamo fare tutto il possibile per salvaguardare ciò che abbiamo realizzato finora con grande fatica.</p>
      <p sl="de">Ho verificato la questione. Il Consiglio ha già deciso che le valutazioni di impatto sono necessarie anche nel campo della sicurezza sociale e chiederà nuovamente alla Commissione di farvi maggiore ricorso, al punto che l’uso di questo strumento diventerà prassi ordinaria.</p>
      <p sl="de">Tuttavia, sulla base dell’esperienza, devo dire che l’economia sociale di mercato permette di conciliare capitale e lavoro, e vi chiedo quindi di non permettere che questa questione ci metta gli uni contro gli altri. Alcuni vogliono meno burocrazia e altri vogliono difendere le norme sociali. Le due cose non sono in contraddizione; al contrario, nel modello europeo di Stato sociale esse vanno di pari passo. Questo è il motivo per cui è chiaro che la libertà in assenza delle necessarie condizioni sociali è molto difettosa o persino inattuabile. Solo attraverso la libertà, la concorrenza e la fiducia nelle persone si può ancora permettere agli individui di conseguire risultati che garantiscano la prosperità per tutti i cittadini. E’ fuori dubbio che “sociale” significa sempre compensare i più deboli, altrimenti l’economia sociale di mercato e il modello europeo di Stato sociale non sarebbero nemmeno concepibili.</p>
      <a text="(Applausi)"/>
      <p sl="de">Vorrei fare due ultime osservazioni, la prima delle quali riguarda la giustizia e gli affari interni. Questa settimana, a Dresda, si è svolta un’eccellente riunione informale del Consiglio. Sì, crediamo nella Convenzione di Prüm! Sono convinta che lo spazio comune di sicurezza e giustizia sia una cosa voluta dai cittadini a un livello assolutamente fondamentale. Sì, certo, l’equilibrio tra protezione dei dati e scambio di informazioni è un argomento ricorrente in un dibattito serio, e il mio scarso entusiasmo per la linea adottata dal gruppo dell’Alleanza dei Democratici e dei Liberali per l’Europa ha a che fare con il fatto che non sarei membro di quel gruppo se fossi deputata al Parlamento europeo, ma questa è una discussione sulla quale dovremo tornare più volte.</p>
      <p sl="de">Dedico le mie ultime parole alla riduzione della burocrazia. Gli Stati nazionali sanno che cosa devono fare. A nulla portano le continue recriminazioni reciproche; il problema è che il tanto lodato acquis comunitario nel corso degli anni è cresciuto, anziché diminuire.</p>
      <p sl="de">Come ho imparato dalla mia stessa esperienza, una delle benedizioni della riunificazione tedesca è stata che l’ordinamento giuridico tedesco è diventato efficace nel suo insieme e in un solo colpo. Se posso avere l’audacia di parlare per i nuovi Stati membri, che hanno avuto la fortuna di vedersi presentare l’intero acquis comunitario, per così dire, su un unico piatto, vi sono alcune questioni che vorrei sollevare. Non vi è nulla di antieuropeo nel voler esaminare se tutta la nostra legislazione sia ancora pertinente nelle attuali circostanze, nel valutare se nel tempo si sia accumulata al punto da poter essere in parte sintetizzata, nel verificare se esistano metodi moderni che rendano superflui i moduli di presentazione di domande da dieci pagine.</p>
      <p sl="de">Non dimenticherò mai ciò che fecero i pescatori di Rügen, nel mio distretto elettorale, con i primi moduli di domanda di sovvenzioni per la pesca: li buttarono semplicemente nel cestino dei rifiuti perché non riuscivano nemmeno a immaginare di compilarli tutti.</p>
      <p sl="de">Davvero non si tratta di rendere la situazione più incerta; si tratta di rendere l’Europa – nonostante l’esperienza della burocrazia – un luogo attraente in cui si può vivere. In tale ottica, affronteremo anche questa questione.</p>
      <a text="(Applausi)"/>
    </intervention>
    <intervention id="3-069" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">La ringrazio calorosamente, Presidente del Consiglio europeo, Cancelliere federale Angela Merkel, per il suo discorso significativo, che ha dato grande coraggio alla maggioranza di noi in seno al Parlamento. E’ evidente che, nei suoi ragionamenti e nelle sue convinzioni, lei procede nella stessa direzione della grande maggioranza dei parlamentari europei, e questo ha contribuito alla qualità della discussione. L’attende un compito difficile, ma anche splendido, e le auguro grande successo. Sono lieto che tornerà in quest’Aula il 13 febbraio, quando il Presidente del Parlamento presenterà il suo programma di lavoro.</p>
    </intervention>
    <intervention id="3-070" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="en">Signor Presidente, vorrei solo accennare ad alcune questioni sollevate durante la nostra discussione molto fruttuosa, soprattutto ora che il Cancelliere Merkel ha parlato anche di energia.</p>
      <p sl="en">Molti oratori hanno menzionato l’energia e l’importanza dell’energia in relazione con i paesi terzi, cioè la Russia. L’onorevole Daul ha affermato che dobbiamo esprimere una sola voce all’esterno: sono d’accordo. Ma siamo franchi: per esprimere una sola voce all’esterno, non possiamo continuare a esprimere 27 voci diverse al nostro interno. Abbiamo bisogno di un mercato comune, un mercato integrato, dell’energia. Abbiamo anche bisogno di una chiara politica energetica al nostro interno. Senza coerenza non siamo credibili.</p>
      <p sl="en">Sottolineo con vigore la questione dell’energia perché, a parte il suo valore di per sé, essa è uno dei motori più potenti per trainare il progetto europeo. Non dimentichiamo che le Comunità europee sono cominciate dopo la creazione della Comunità europea del carbone e dell’acciaio. Lo stesso giorno in cui fu firmato il Trattato di Roma per la Comunità economica europea, fu firmato anche il Trattato EURATOM. Sin dall’inizio, l’energia è al centro del progetto europeo.</p>
      <p sl="en">Se oggi esiste una questione cui si applica l’idea di solidarietà, è proprio quella dell’energia. Tuttavia, associamo l’energia al cambiamento climatico, perché il cambiamento climatico è una delle sfide più importanti – se non la più importante – del XXI secolo. I nostri padri fondatori non potevano farvi riferimento nella dichiarazione di Messina o nei Trattati di Roma, ma ora abbiamo il dovere di inserirla come importantissima sfida globale.</p>
      <p sl="en">Questo ci porta alla natura dell’Unione europea. La vecchia questione di più o meno Europa appartiene al XX secolo. Ora la discussione non verte sul fatto se abbiamo bisogno dell’Europa, ma su come possiamo far sì che essa funzioni correttamente e in modo più efficiente. Abbiamo bisogno di un processo decisionale più efficace, di maggiore responsabilità democratica in un’Europa allargata e di una posizione esterna più coerente dell’Unione europea. Questi sono i motivi fondamentali per cui è necessaria una soluzione costituzionale, non le discussioni teologiche su un superstato europeo. Nessuno propone realmente un superstato, uno Stato accentrato in Europa. Ciò che proponiamo è una dimensione dell’Unione europea indispensabile per rispondere alle sfide del XXI secolo. E’ alquanto ovvio! Persino la Germania, il più grande Stato membro, o il Regno Unito, la Francia o l’Italia non sono in grado di rispondere a queste sfide da sole. Per questo abbiamo bisogno del valore aggiunto dell’Unione.</p>
      <p sl="en">Dobbiamo anche esaminare in modo pragmatico i settori in cui possiamo fare di più e i settori in cui possiamo fare di meno. Un ambito in cui possiamo e dobbiamo fare di meno è la burocrazia. Dobbiamo ridurla e dobbiamo legiferare meglio per migliorare le condizioni per le nostre imprese e per i nostri cittadini. Non si tratta quindi di più o meno Europa, ma di un’Europa migliore.</p>
      <p sl="en">Se lavoriamo nello spirito di cooperazione che abbiamo visto oggi – naturalmente, con un dibattito democratico – tra Parlamento, Consiglio e Commissione, potremo ottenere risultati già entro questo semestre. Prometto al Presidente in carica del Consiglio e al Presidente del Parlamento che cercheremo di conseguire risultati reali durante questo semestre, in modo che l’Unione europea possa compiere progressi e si possa guardare ai prossimi 50 anni con speranza e con orgoglio.</p>
      <a text="(Applausi)"/>
    </intervention>
    <intervention id="3-071" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="en">Signor Presidente della Commissione, la ringrazio per il suo intervento e per il suo impegno. Penso che oggi sia un buon giorno per il Parlamento europeo. E’ un ottimo giorno per il futuro della nostra Unione.</p>
      <p sl="en">Onorevoli colleghi, vi ringrazio tutti per essere rimasti in Aula fino al termine della discussione. Vi auguro buona giornata e buon lavoro per il nostro impegno a favore dell’Unione europea.</p>
      <a text="(Applausi)"/>
      <p sl="en">Dichiarazioni scritte (articolo 142 del Regolamento)</p>
    </intervention>
    <intervention id="3-072" speaker_id="33775" name="Jean-Pierre AUDY" is_mep="True" mode="spoken" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Vorrei esprimere anch’io soddisfazione per la qualità del programma della Presidenza tedesca, presentato dal Cancelliere Angela Merkel, che conferisce un significato alla costruzione europea su più fronti: in particolare, i valori, le Istituzioni, il ruolo internazionale dell’Unione, l’agenda di Doha, le relazioni transatlantiche, il partenariato con la Russia, il futuro Vertice Europa-Africa, le questioni legate all’energia e all’ambiente, lo sviluppo del mercato interno e la necessità di legiferare meglio per ridurre la burocrazia.</p>
      <p sl="fr">Vorrei fare due osservazioni sull’inizio di questa Presidenza. Deploro l’assenza del Presidente in carica del Consiglio in occasione dell’elezione del Presidente del Parlamento europeo, martedì 16 gennaio 2007. Inoltre, ai sensi dell’articolo 105 del Trattato che istituisce la Comunità europea, ritengo che, fatto salvo l’obiettivo della stabilità dei prezzi, sarebbe utile affrontare la questione del modo in cui usare l’euro nell’interesse della politica economica dell’Unione. Sosterrò questo programma eccellente, che è stato elaborato in accordo politico con le future Presidenze portoghese e slovena e sarà determinante per i grandi dibattiti sulle prossime elezioni europee del 2009.</p>
    </intervention>
    <intervention id="3-073" speaker_id="28427" name="Alessandro BATTILOCCHIO" is_mep="True" mode="spoken" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="it">Ringrazio la Presidente Merkel per l’impegno e l’entusiasmo espressi rispetto al rilancio del progetto europeo, e mi auguro che tale slancio venga mantenuto per i prossimi sei mesi ed accolto con pari serietà dalle prossime Presidenze del Portogallo e della Slovenia. E’ difficile non condividere le priorità indicate (crescita, lavoro, politica estera) ma, come ho sottolineato in altre occasioni e come anche il mio collega on. De Michelis ha ribadito questa mattina, a monte di qualunque concepibile strategia sia di crescita economica che di cooperazione diplomatica, si colloca, a mio avviso, una solida politica di autosufficienza energetica se, come si é visto, bastano una nave o un albero, se non i capricci di un leader politico, a mettere in ginocchio per ore l’attività economica di intere regioni.</p>
      <p sl="it">Una simile politica che non passa esclusivamente dalla cooperazione con i nostri interlocutori, ma anche da un piano strategico che ha come obbiettivi la ricerca e l’utilizzazione concreta, soprattutto nel settore industriale, di fonti pulite e rinnovabili, in risposta sia alle sfide energetiche che ai problemi ambientali. Nei confronti dei propri cittadini l’UE ha il dovere di risolvere questo nodo e nei confronti dei suoi interlocutori internazionali ha la possibilità di offrire un valido esempio da seguire per il bene comune.</p>
    </intervention>
    <intervention id="3-074" speaker_id="23806" name="Gyula HEGYI" is_mep="True" mode="spoken" nationality="Hungary" birth_date="30-04-1951" birth_place="Békéscsaba" p_group="Socialist Group in the European Parliament" m_state="HU">
      <p sl="en">Un parlamento, una sede: un’idea molto semplice diffusa in tutta Europa, eccetto che nell’Unione europea, dove abbiamo tre sedi per il Parlamento europeo, mentre i deputati e migliaia di altre persone di fatto usano due sedi per lo stesso scopo: una a Bruxelles e una a Strasburgo. Tutto questo costa ai nostri contribuenti 250 milioni di euro all’anno, per non parlare dei danni ambientali causati da centinaia di viaggi e da migliaia di veicoli che si spostano tra le due città. Durante le settimane a Strasburgo, il lunedì e il giovedì gli eurodeputati compiono inutili viaggi, anziché lavorare e incontrare gli elettori. Il governo tedesco conduce una politica economica ferrea a livello nazionale e raccomanda le stesse misure ad altri paesi, tra cui il mio, l’Ungheria. Mi auguro che la Presidenza tedesca sarà abbastanza coraggiosa da promuovere la stessa riforma economica nell’Unione e non permetterà lo sperpero del denaro dei contribuenti. Dobbiamo rispettare i nostri elettori, dobbiamo rispettare l’ambiente. Incoraggiamo il Cancelliere Merkel a lottare per un’unica sede.</p>
    </intervention>
    <intervention id="3-075" speaker_id="28280" name="Filip KACZMAREK" is_mep="True" mode="spoken" nationality="Poland" birth_date="22-11-1966" birth_place="Poznań" p_group="Group of the European People's Party (Christian Democrats)" m_state="PL">
      <p sl="pl">Il Cancelliere Merkel ha presentato la sua visione di un’Europa fondata sui valori. E’ un approccio eccellente. Sarebbe difficile non approvare l’insieme di valori su cui si fonda l’Europa, quali la diversità, la libertà, la tolleranza, il cristianesimo e il sostegno reciproco. Esiste tuttavia un altro valore che andrebbe aggiunto alla lista, cioè la solidarietà. Senza un senso di solidarietà profondamente radicato, vissuto non solo dai singoli Stati membri, ma anche dai loro cittadini, è difficile concepire una politica europea comune per l’Unione e un ministro degli Esteri dell’Unione, per esempio. Sostengo quindi la proposta del Presidente Barroso di rendere la solidarietà la prima priorità della dichiarazione di Berlino.</p>
      <p sl="pl">A mio parere, non risolveremo l’attuale crisi costituzionale se non riusciremo a ispirare maggiore fiducia ai cittadini. Un modo per farlo consiste nel convincere i cittadini della Comunità che la loro sicurezza collettiva è in buone mani con l’Unione europea. Nella mia esperienza, le persone intendono il concetto di sicurezza in senso molto ampio e ritengono che esso includa la solidarietà nelle questioni energetiche, la politica di vicinato, la sicurezza sociale e le relazioni con i paesi terzi che tentano di mettere gli europei gli uni contro gli altri. La solidarietà potrebbe diventare la forza dell’Europa, permettendoci di diffondere i nostri valori. Se non vi è solidarietà tra noi, perderemo la nostra unità e la nostra capacità di conseguire i nostri obiettivi. Vi ringrazio.</p>
    </intervention>
    <intervention id="3-076" speaker_id="28200" name="Katalin LÉVAI" is_mep="True" mode="spoken" nationality="Hungary" birth_date="22-05-1954" birth_place="Budapest" p_group="Socialist Group in the European Parliament" m_state="HU">
      <p sl="hu">Auguro grande successo alla Presidenza tedesca nel realizzare il suo programma ambizioso, che può rappresentare un nuovo grande passo verso la trasformazione del profilo economico, sociale e ambientale del vecchio continente. Infatti, l’Europa deve riacquistare la sua vitalità economica per sostenere la crescita e l’occupazione a lungo termine.</p>
      <p sl="hu">Ci attendono compiti immensi! Il mercato interno deve essere completato, la competitività delle imprese europee deve essere rafforzata, i nostri sistemi normativi devono essere modernizzati. Dobbiamo superare la crisi costituzionale, che compromette la fiducia nel futuro dell’integrazione. Si devono compiere sforzi per migliorare la crescita economica e le opportunità di lavoro, rafforzare il peso politico ed economico globale dell’Europa, istituire una politica energetica comune e proteggere il clima, nonché creare uno spazio europeo di sicurezza e stabilità.</p>
      <p sl="hu">La lotta comune contro il terrorismo e la criminalità organizzata non si può rimandare, e va affrontato il problema di un flusso crescente di rifugiati. Inoltre, lo spettro minaccioso del razzismo e della xenofobia deve incoraggiare la Presidenza tedesca ad assumere una posizione ferma.</p>
      <p sl="hu">Al tempo stesso, accolgo con favore l’accento posto sui valori fondamentali che costituiscono la base su cui si fonda l’Europa. Non dimentichiamo che il 2007 è l’anno delle pari opportunità per tutti, un valore europeo fondamentale che forse è stato il primo a essere sancito dai Trattati fondatori. Il motto della Presidenza tedesca è molto pertinente: “Realizzare l’Europa insieme”. Tutti noi, insieme con i nostri paesi, dobbiamo adoperarci per promuovere le pari opportunità. In questo spirito, ho annunciato, insieme con il ministro ungherese competente, il programma nazionale per il 2007, Anno delle pari opportunità.</p>
      <p sl="hu">Mi auguro che questa iniziativa sarà seguita da molti altri, non solo a livello europeo ma anche a livello nazionale.</p>
    </intervention>
  </section>
  <section id="creitem4" title="4. Approvazione del processo verbale della seduta precedente: vedasi processo verbale"/>
  <section id="creitem5" title="5. Composizione del Parlamento: vedasi processo verbale"/>
  <section id="creitem6" title="6. Ordine dei lavori">
    <intervention id="3-081" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">Poiché è la prima volta che presiedo una seduta del Parlamento europeo, consentitemi di iniziare ringraziandovi per il vostro applauso, per la vostra accoglienza e per la fiducia che avete riposto in me.</p>
      <p sl="unknown">Il progetto definitivo di ordine del giorno è stato distribuito e ad esso è stata proposta la seguente modifica:</p>
      <p sl="unknown">Mercoledì</p>
      <p sl="unknown">Comunico di aver ricevuto, a nome della commissione per i problemi economici e monetari, una richiesta di rinviare l’interrogazione orale (Ο-0126/2006 – Β6-449/2006) dell’onorevole Pervenche Berès, alla Commissione, sul rafforzamento della convergenza della prassi di controllo a livello dell’Unione europea, prevista per il dibattito odierno, a una tornata successiva per iscriverla in discussione congiunta con un’interrogazione orale al Consiglio sullo stesso argomento.</p>
    </intervention>
    <intervention id="3-082" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">presidente della commissione per i problemi economici e monetari. – Signora Presidente, desidero congratularmi con lei per la sua elezione.</p>
      <p sl="fr">La commissione per i problemi economici e monetari vorrebbe rivolgere un’interrogazione sia al Consiglio che alla Commissione sulla convergenza della prassi di controllo; tuttavia, per quanto riguarda il Consiglio, è evidente che l’interrogazione si è persa nei preparativi della Conferenza dei presidenti. Siamo sempre lieti di poter discutere con la Commissione di questo genere di argomenti, ma le implicazioni della materia in esame sono particolarmente rilevanti anche per la Presidenza tedesca. Contiamo pertanto sul suo sostegno per trovare uno spazio nell’ordine del giorno di una delle prossime sedute, in modo tale da poter esaminare allo stesso tempo l’interrogazione orale rivolta alla Commissione e quella rivolta al Consiglio su un argomento assolutamente fondamentale come quello della convergenza della prassi di controllo nel campo dei mercati finanziari.</p>
      <p sl="fr">Conto anche sul sostegno della Presidenza del Parlamento per ottenere uno spazio adeguato per questa discussione.</p>
    </intervention>
  </section>
  <section id="creitem7" title="7. Condanna a morte degli operatori sanitari in Libia (discussione)">
    <intervention id="3-085" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">L’ordine del giorno reca le dichiarazioni del Consiglio e della Commissione sulla condanna a morte degli operatori sanitari in Libia.</p>
    </intervention>
    <intervention id="3-086" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio. – Signora Presidente, onorevoli deputati, desidero esprimere la seria preoccupazione del Consiglio per la conferma della condanna a morte, pronunciata il 19 dicembre 2006, di cinque infermiere bulgare e un medico palestinese.</p>
      <p sl="de">Vorrei ricordare all’Assemblea che la Presidenza del Consiglio, nella sua dichiarazione del 19 dicembre 2006, aveva condannato quella sentenza e, al tempo stesso, aveva espresso la speranza del Consiglio che la Corte suprema, cui era stato nuovamente deferito il caso, rivedesse tempestivamente la propria decisione.</p>
      <p sl="de">A tale proposito, occorre rilevare che questa vicenda si trascina già da parecchio tempo – dal 1999, per la precisione – e che gli operatori sanitari sono ormai detenuti da sette anni. La prima condanna a morte era stata pronunciata il 6 maggio 2004, per poi essere sospesa il 25 dicembre dalla Corte suprema, che aveva riaperto il caso.</p>
      <p sl="de">Vorrei altresì cogliere l’occasione per rilevare che il Consiglio, dall’inizio del caso, chiede alle autorità libiche di fare tutto quanto in loro potere per garantire un processo giusto ed equo.</p>
      <p sl="de">Il Consiglio ha inoltre ricordato di aver manifestato serissimi dubbi sulla fondatezza delle accuse all’origine dei procedimenti penali avviati nei confronti delle infermiere e del medico, nonché gravi perplessità sulle loro condizioni di detenzione e sugli ingiustificati ritardi procedurali.</p>
      <p sl="de">Vorrei anche dichiarare che il Consiglio ha dimostrato grande preoccupazione per la tragedia dell’AIDS a Bengasi e ha colto ogni occasione per esprimere la propria profonda vicinanza alle vittime e alle loro famiglie; desidero inoltre rilevare che il Consiglio ha sostenuto il Piano d’azione per la lotta all’HIV e il Fondo internazionale per Bengasi in uno spirito di solidarietà e a fini umanitari, utilizzando tutti i mezzi possibili e in stretta consultazione con la Commissione e con il sostegno dei partner internazionali.</p>
      <p sl="de">Desidero inoltre ricordare all’Assemblea la posizione del Consiglio sulle sue relazioni con la Libia, delineata nelle conclusioni della riunione del Consiglio dell’ottobre 2004, in cui il Consiglio aveva chiesto alla Libia di considerare positivamente il coinvolgimento dell’Unione europea, ricordandole il proprio auspicio che la Libia prestasse la debita attenzione alle preoccupazioni dell’UE, in particolare sul caso degli operatori sanitari.</p>
      <p sl="de">Prendiamo attentamente nota dei punti sollevati dall’Assemblea nella sua risoluzione. Desideriamo altresì precisare che il Consiglio condivide le preoccupazioni in essa contenute e garantisce che, insieme alla sua Presidenza, continuerà ad accordare elevata priorità alla questione.</p>
      <p sl="de">Desideriamo altresì assicurare alla vostra Assemblea che il Consiglio non lesinerà sforzi nella ricerca della soluzione più soddisfacente possibile a questo problema su una base umanitaria.</p>
    </intervention>
    <intervention id="3-087" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. – Signora Presidente, con cui mi congratulo per la splendida elezione, onorevoli deputati, ricollegandomi a quanto appena affermato dal rappresentante del Consiglio Günter Gloser, cercherò di informare il Parlamento sugli ultimi sviluppi del problema posto dalla condanna a morte degli operatori sanitari bulgari e palestinesi, pronunciata in Libia il 19 dicembre. Vi fornirò alcune informazioni generali da parte della Commissione.</p>
      <p sl="fr">Come ha appena sottolineato, Ministro Gloser, il 25 dicembre 2005 la Corte suprema libica ha annullato la prima condanna a morte e disposto un nuovo processo. Questo nuovo processo si è concluso il 19 dicembre 2006 con la conferma della condanna a morte delle cinque infermiere bulgare e del medico palestinese. Secondo le autorità libiche, il caso sarà nuovamente deferito alla Corte suprema nelle prossime settimane. Il procedimento giudiziario, quindi, non si è ancora concluso ed è tuttora in corso. Il 30 dicembre, tuttavia, il Presidente della Libia ha rilasciato alcune dichiarazioni pubbliche in cui ha rilanciato la teoria di un complotto internazionale contro la Libia, che ha suscitato l’inquietudine generale.</p>
      <p sl="fr">Parallelamente al procedimento giudiziario, sono in corso consultazioni politiche volte a risolvere il problema sulla base di principi umanitari, tenendo conto delle sofferenze dei bambini vittime del contagio e di quelle del personale medico. Quale risultato si spera di ottenere? Da un lato, assicurare cure mediche appropriate e sostegno finanziario ai bambini e alle loro famiglie e, dall’altro, garantire la liberazione degli operatori sanitari.</p>
      <p sl="fr">In tale contesto è stato istituito un Fondo internazionale per Bengasi. Il Fondo riceve contributi sotto forma di denaro o prestazioni, servizi o attrezzature, da parte di donatori pubblici e privati. Permetterà di realizzare tre azioni: migliorare le cure mediche per il trattamento dell’AIDS in Libia, curare all’estero i bambini malati e fornire sostegno finanziario a ogni famiglia. Devo altresì precisare che è già stato possibile garantire le cure ai bambini grazie, da un lato, alla solidarietà di diversi Stati membri e della Commissione europea e, dall’altro, ai fondi messi a disposizione delle famiglie dal governo libico.</p>
      <p sl="fr">Evidentemente la Commissione attribuisce un’elevatissima priorità a questo problema. Sta impiegando tutte le risorse, tutti gli sforzi necessari per trovare una soluzione. Ci siamo adoperati per fornire assistenza tecnica e medica all’ospedale di Bengasi in cui il contagio è scoppiato tra i bambini. Questo lavoro, iniziato a settembre 2005 e tuttora in corso, ha permesso di migliorare la qualità delle cure e delle pratiche all’interno dell’ospedale.</p>
      <p sl="fr">Al tempo stesso, la Commissione sta partecipando attivamente alle consultazioni politiche già menzionate. Siamo ovviamente rimasti molto delusi dalla conferma della condanna a morte. Certo, la questione è di competenza delle autorità giudiziarie libiche, ma, al contempo, abbiamo avviato un dialogo tra le parti interessate e crediamo che la strategia per il superamento della crisi debba essere definita nel quadro di tale dialogo. La Commissione continua a partecipare appieno a questo processo.</p>
      <p sl="fr">In conclusione, ricollegandomi alle affermazioni del Ministro Groner, intervenuto a nome della Presidenza tedesca, ricordo che il dialogo è ancora in corso. E’ innegabile, tuttavia, che si tratta di una questione molto delicata, nella quale l’Unione europea deve agire con discrezione, mostrandosi però al contempo decisa sulla necessità di ottenere la liberazione degli operatori sanitari bulgari e palestinesi. Riteniamo inoltre necessario che le Istituzioni europee esprimano chiaramente la propria solidarietà al personale medico, prestando attenzione a non compromettere lo sviluppo del lavoro avviato e a non pregiudicare il clima delle discussioni con la Libia avviando azioni intempestive.</p>
      <p sl="fr">Riprendendo le parole della Presidenza tedesca posso semplicemente confermare, onorevoli deputati, che la Commissione è molto motivata quando si tratta di proseguire gli sforzi volti a individuare una soluzione a questo problema, che, va detto, ha una dimensione particolarmente tragica per gli interessati e per gli amici bulgari.</p>
    </intervention>
    <intervention id="3-088" speaker_id="37526" name="Philip Dimitrov DIMITROV" is_mep="True" mode="spoken" nationality="Bulgaria" birth_date="31-03-1955" birth_place="Sofia" p_group="Group of the European People's Party (Christian Democrats) and European Democrats" m_state="BG">
      <p sl="it">от името на групата PPE-DE . – Поздравявам Ви с Вашия избор. Уважаеми дами и господа, благодаря Ви, че сте готови да разгледате тази резолюция, засягаща съдбата на петте български медицински сестри и палестинския лекар, които се намират от осем години в либийски затвор. Вносителите на тази резолюция представяме на Вашето внимание един текст, който с всичкото съчувствие, което изразяваме към трагедията на либийските деца, станали жертва на епидемията от HIV/AIDS , едновременно с това отхвърля категорично смъртните присъди, предлага ясно ангажиране на Европейския парламент със съдбата на българските сестри и палестинския лекар и призовава към извършването на конкретни действия от другите европейски институции в тази посока.</p>
      <p sl="it">Una risoluzione del Parlamento europeo è un atto politico. Tale atto è necessario perché, come ha affermato il rappresentante della Commissione, in diverse occasioni la leadership libica ha fatto riferimento a questo processo in termini puramente politici.</p>
      <p sl="it">In questi otto lunghi anni la detenzione, che era iniziata con la tortura, si è gradualmente trasformata in un processo, svoltosi in maniera non trasparente, con violazioni delle norme processuali generali e con una provocatoria noncuranza delle conclusioni redatte sulla questione da massimi esperti in materia.</p>
      <p sl="it">Il carattere politico di questo processo può essere facilmente riscontrato nella nuova condanna a morte, in cui si afferma che il contagio è stato frutto di un complotto ispirato dalla CIA e dal Mossad , dichiarazione da cui traspare la retorica dell’odio, una retorica che è tipica sia dei regimi totalitari sia delle opere d’arte che si ispirano alla teoria del complotto e che adottano un approccio antisistemico.</p>
      <p sl="it">E’ emerso che in Libia l’epidemia si è diffusa molto tempo prima che le infermiere bulgare giungessero nel paese, come hanno dimostrato i massimi esperti del settore nelle loro conclusioni che, come dicevo, sono state ignorate.</p>
      <p sl="it">Ultimo punto, ma non per questo meno importante, le istituzioni statali hanno il sacrosanto dovere di difendere i loro cittadini. Le infermiere bulgare sono cittadine dell’Unione europea e, pertanto, vi prego di battervi in loro difesa.</p>
      <a text="(Applausi)"/>
    </intervention>
    <intervention id="3-090" speaker_id="34231" name="Evgeni KIRILOV" is_mep="True" mode="spoken" nationality="Bulgaria" birth_date="26-01-1945" birth_place="Lyubichevo" p_group="Group of the Progressive Alliance of Socialists and Democrats in the European Parliament" m_state="BG">
      <p sl="it">от името на групата PSE . – Благодаря Ви, госпожо председател, и поздравления за Вашия избор. Към г-н Баро бих желал да кажа, че не съм особено възхитен от тона на неговото изявление. Тези деликатни, чувствителни теми, за които Вие говорихте, г-н Баро, не ни помагат в случая и струва ми се, че трябва да помислим сериозно по този въпрос.</p>
      <p sl="it">Signora Presidente, onorevoli colleghi, desidero ringraziare tutti coloro che hanno sostenuto l’iniziativa di discutere questa scottante questione nella prima tornata dell’anno. Sono certo che oggi diversi oratori accenneranno alle drammatiche violazioni dei diritti umani, alle gravi torture e alla firma forzata di confessioni in arabo senza l’ausilio di interpreti che sono state imposte alle nostre infermiere. In generale, stiamo discutendo di una farsa in cui, da otto anni, sono coinvolti il sistema giudiziario libico e il carattere politico di questa agonia umana.</p>
      <p sl="it">Tuttavia, ritengo sia ormai giunto il momento di fare il punto della situazione e di affermare chiaramente che, nonostante tutti gli sforzi compiuti dal Consiglio e dalla Commissione e nonostante i lunghi negoziati intercorsi, per i quali esprimo la mia profonda gratitudine, i risultati sono spaventosi. Il regime libico, come ogni regime dittatoriale, teme il suo popolo. Ha paura di ammettere che l’epidemia di HIV e le tragiche morti di così tanti bambini sono state provocate dal suo sistema di assistenza sanitaria. Come è stato rilevato, benché a un certo punto siano state abbandonate le accuse di complotto, i funzionari libici e persino il Colonnello Gheddafi stesso hanno recentemente continuato ad accusare di complotto alcuni paesi occidentali e i loro servizi segreti. Gheddafi afferma di non essere interessato al destino delle infermiere, bensì ai paesi che hanno ordito il complotto. Sta conducendo abili manovre per ottenere i risarcimenti desiderati, grazie ai quali potrà convincere la sua popolazione della colpa dell’Europa e degli Stati Uniti. Sostiene che nel fondo umanitario appositamente creato manchino le risorse, poiché non considera i cospicui finanziamenti già erogati dall’Unione europea per la cura dei bambini libici contagiati.</p>
      <p sl="it">Se le autorità libiche continuano a muovere l’assurda e mostruosa accusa di un complotto finalizzato a infettare e uccidere centinaia di bambini – un crimine contro l’umanità –, perché non le sfidiamo a istituire un tribunale penale internazionale sulla questione? Perché non le invitiamo a ricorrere al Consiglio di sicurezza dell’ONU? Noi non abbiamo paura della giustizia.</p>
      <p sl="it">Finora le pressioni esercitate sulla Libia sono state vane. Sostengo pienamente il testo della risoluzione, in cui si afferma che, in mancanza di una soluzione positiva del caso, è assolutamente necessario procedere a una revisione della nostra politica nei confronti della Libia. La Libia deve capire al più presto che le nostre relazioni non possono continuare come se nulla fosse successo, altrimenti i cinici sosterranno che, quando ci sono di mezzo il petrolio o il gas, i governi sono tentati di dimenticarsi dei diritti umani.</p>
    </intervention>
    <intervention id="3-092" speaker_id="1946" name="Annemie NEYTS-UYTTEBROECK" is_mep="True" mode="spoken" nationality="Belgium" birth_date="17-06-1944" birth_place="Elsene" p_group="Group of the Alliance of Liberals and Democrats for Europe" m_state="BE">
      <p sl="en">a nome del gruppo ALDE. – Signora Presidente, è un piacere vederla presiedere la seduta: congratulazioni!</p>
      <p sl="en">Per dimostrare chiaramente che non si tratta di una questione strettamente bulgara, i deputati bulgari del gruppo ALDE hanno chiesto ai colleghi di altre nazionalità di intervenire sull’argomento, proposta che, ovviamente, accogliamo tutti con favore.</p>
      <p sl="en">Come sapete, cinque cittadine dell’Unione europea – aspetto che mi preme sottolineare – sono rinchiuse in un carcere libico. Dal 1999 cinque infermiere bulgare, un medico palestinese e nove libici sono detenuti per motivi ormai noti. Il 19 dicembre 2006 gli imputati sono stati nuovamente condannati a morte. Esprimiamo la nostra totale opposizione alla condanna a morte. Protestiamo con forza contro questo verdetto ingiusto. Evidenziamo l’indifferenza mostrata verso le conclusioni di rinomati esperti internazionali in materia di HIV/AIDS, i quali hanno affermato che la diffusione del virus dell’HIV era stata causata da un’infezione ospedaliera precedente all’arrivo delle infermiere bulgare. Esprimiamo la nostra preoccupazione anche per quanto riguarda le presunte torture.</p>
      <p sl="en">L’Unione europea e il Parlamento europeo in particolare devono seguire questo caso con molta attenzione. La Commissione e il Consiglio devono tenere costantemente informato il Parlamento europeo su ogni eventuale sviluppo e la settimana prossima, in occasione della riunione dei ministri degli Esteri degli Stati membri, dovranno accordare la massima priorità alla questione.</p>
      <p sl="en">Infine, la Libia deve rendersi conto che sono in gioco la sua posizione in ambito internazionale e le sue relazioni con l’Unione e gli Stati membri. La Libia non deve perdere l’occasione di dimostrare che rispetta i principi fondamentali del diritto internazionale e dei diritti umani. Soprattutto, la Libia deve sapere che siamo assolutamente solidali nei confronti delle infermiere bulgare e del medico palestinese.</p>
    </intervention>
    <intervention id="3-093" speaker_id="4385" name="Hélène FLAUTRE" is_mep="True" mode="spoken" nationality="France" birth_date="29-07-1958" birth_place="Bapaume" p_group="Group of the Greens/European Free Alliance" m_state="FR">
      <p sl="fr">a nome del gruppo Verts/ALE. – Signora Presidente, vorrei congratularmi con lei per la sua elezione. In questo dibattito, desidero ricordare subito la posizione dell’Unione europea contro la pena di morte, che è tale in tutte le circostanze, che si tratti del caso degli operatori sanitari a Bengasi, di Saddam Hussein, degli oppositori politici in Cina o, ancora, di tutte le persone sconosciute di cui si parla meno, soprattutto negli Stati Uniti. Il diritto alla vita è un diritto fondamentale, essenziale per la dignità umana, e per questo l’abolizione della pena di morte è una delle condizioni per l’adesione all’Unione europea nonché una priorità dell’azione esterna dell’Unione, che ha sviluppato orientamenti specifici in materia.</p>
      <p sl="fr">Il caso degli operatori sanitari condannati a morte a Bengasi è tragico; è una tragedia che colpisce le famiglie e i bambini che sono stati infettati dal virus dell’AIDS. E’ pertanto fondamentale che l’Unione europea continui ad attuare il suo piano d’azione per venire in aiuto alle vittime e alle loro famiglie.</p>
      <p sl="fr">E’ tuttavia necessario aggiungere l’orrore alla tragedia? Il medico palestinese e le infermiere bulgare che sono in carcere da ormai sette anni e che vivono un inferno costante dal momento del loro arresto non hanno commesso questo reato. Innumerevoli analisi indipendenti hanno innegabilmente dimostrato la loro innocenza e le loro cosiddette confessioni sono state estorte sotto tortura, come tutti sanno.</p>
      <p sl="fr">L’équipe medica di Bengasi è dunque ostaggio di una vergognosa forma di mercanteggiamento, ed è tempo che questa parodia della giustizia abbia termine. Le azioni dell’Unione europea non sono ancora riuscite a tirare fuori l’intera équipe medica da questo inferno, e forse ora dovremmo mettere in discussione le relazioni dell’Unione europea con le autorità libiche.</p>
      <p sl="fr">Di fatto, quando parliamo del caso di Bengasi, tutti convengono sul fatto che la Libia non è un paese democratico, che il suo sistema giudiziario non è indipendente, che la tortura è la norma e che in quel paese i diritti vengono violati. Tuttavia, non appena parliamo della gestione dei flussi migratori, sembra che tutte queste affermazioni non trovino più fondamento: i discorsi diventano stucchevoli, poiché invitano la Libia a proseguire lungo il cammino verso la democrazia e danno l’impressione che in quel paese i diritti delle persone possano essere rispettati.</p>
      <p sl="fr">Non credete che, affinché la vicenda abbia un lieto fine, occorra una politica di promozione dei diritti umani e della democrazia che sia credibile, coerente, priva di doppiopesismi e attuata a ogni livello? Credo sia questo il prerequisito per il successo.</p>
    </intervention>
    <intervention id="3-094" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">Onorevoli colleghi, permettetemi di porgere il benvenuto in Aula all’ex Presidente Borrell Fontelles.</p>
    </intervention>
    <intervention id="3-095" speaker_id="4513" name="Geoffrey VAN ORDEN" is_mep="True" mode="spoken" nationality="United Kingdom" birth_date="10-04-1945" birth_place="Waterlooville" p_group="European Conservatives and Reformists Group" m_state="GB">
      <p sl="en">Signora Presidente, mi associo alle congratulazioni che le sono state rivolte per la sua elezione.</p>
      <p sl="en">Oggi parliamo di una tragedia in tre atti. Ci sono cinque infermiere bulgare e un medico palestinese, ingiustamente accusati, che da circa otto anni, ormai, sono detenuti in un carcere libico e condannati a morte da quasi altrettanto tempo. Questa terribile situazione costituisce un’enorme tragedia per loro e per le loro famiglie.</p>
      <p sl="en">Ci sono centinaia di bambini libici che hanno contratto il virus dell’HIV, probabilmente a causa di difetti nel sistema libico di trasfusione del sangue. Da impeccabili analisi svolte da esperti internazionali sappiamo che il ceppo dell’HIV da cui sono stati contagiati i bambini era già presente nonché diffuso a livello locale a Bengasi diversi anni prima che qualunque medico straniero giungesse in Libia. Occorre altresì rilevare che si sono verificati molti altri casi di trasmissione del virus dell’HIV e della BSE attraverso trasfusioni di sangue infetto negli Stati Uniti, nel Regno Unito, in Francia e in altri paesi. Nessuno di questi Stati attribuisce la colpa dell’accaduto al personale medico che ha effettuato le trasfusioni.</p>
      <p sl="en">Si tratta di una tragedia immane per i bambini e le loro famiglie e, per far fronte a questa situazione, nel novembre 2004 la Commissione europea ha varato il Piano d’azione per la lotta all’HIV a Bengasi. Fino a marzo dell’anno scorso erano stati assegnati 2 milioni di euro a questo programma e, attraverso le ONG, stanno arrivando ulteriori contributi.</p>
      <p sl="en">Il terzo elemento della tragedia è l’impatto che la vicenda sta avendo sulle relazioni tra la Libia e la comunità internazionale. Negli ultimi cinque anni la Libia ha iniziato a essere accettata ammettendo la propria responsabilità per alcuni atti terroristici passati e rinunciando al suo programma sulle armi di distruzione di massa. Il disgelo delle relazioni ha un vantaggio potenziale enorme per la Libia, data la sua necessità di accedere alla tecnologia e agli aiuti dell’Occidente al fine di potenziare la propria industria petrolifera e diversificare la propria economia, e siamo favorevoli a instaurare stretti legami con quel paese. Quindi, molte persone corrono un grave rischio per una questione che potrebbe essere risolta in tempi molto brevi.</p>
      <p sl="en">Ancora una volta, imploro il Presidente Gheddafi e la Corte suprema della Libia di esercitare i loro poteri e assicurare urgentemente il rilascio degli operatori sanitari arrestati. Sono certo che il prestigio del Presidente Gheddafi è tale che la banale accusa di perdere la faccia non potrà scalfirlo in alcun modo. Sono altresì certo che il Colonnello non intende mandare a monte tutti i progressi compiuti negli ultimi anni dandola vinta a chi cerca di utilizzare le infermiere come una sorta di ostaggio politico.</p>
      <p sl="en">So che il Commissario Ferrero-Waldner si è interessata moltissimo alla questione adoperandosi di persona a favore delle infermiere, alle quali ha fatto visita, e che ha avuto occasione di discutere con il Presidente Gheddafi. Dalle ultime conversazioni che ho avuto con lei, so che anche il Commissario condivide la nostra delusione per la mancanza di progressi e auspica una rapida soluzione del problema.</p>
      <p sl="en">Riconosco la necessità di trattare la questione con delicatezza e discrezione. Lunedì si riunirà il Consiglio “Affari generali e relazioni esterne”. Ci auguriamo che dai processi paralleli delle azioni e del dialogo, avviati in ambito diplomatico dalla Corte suprema della Libia, scaturiscano rapidi risultati. Al tempo stesso, chiedo che Consiglio e Commissione formulino le misure che adotteranno, nonché una serie di iniziative positive e allettanti a favore della Libia qualora l’esito sia quello sperato, e una serie di altre misure nel caso in cui non si registri alcun progresso. Facciamo in modo che questa vicenda non diventi l’ennesimo esempio dell’incapacità dell’Unione europea di tradurre le proprie dichiarazioni in un risultato utile. Sia il popolo bulgaro che quello libico meritano di meglio.</p>
      <a text="(Applausi)"/>
    </intervention>
    <intervention id="3-096" speaker_id="34229" name="Atanas PAPARIZOV" is_mep="True" mode="spoken" nationality="Bulgaria" birth_date="05-07-1951" birth_place="Sofia" p_group="Socialist Group in the European Parliament" m_state="BG">
      <p sl="it">Нека и аз на свой ред да Ви поздравя с Вашия избор. Бих искал да започна с благодарност към колегите от Европейския парламент, които и преди нашето присъединяване, от 2004 г. насам следят внимателно този въпрос. Заедно с г-жа Катрин Ги Kен (Catherine Guy-Quint), в Съвместния парламентарен комитет, ние неведнъж поставяхме въпроса. Г-н Ван Орден (Van Orden) като докладчик за България го поставя на няколко пъти пред Вас.</p>
      <p sl="it">Сега ние имаме изключителната възможност, с пълно единодушие, надявам се, тъй като проектът за резолюция е подкрепен от всички политически сили, да покажем на либийската страна, че Европейският парламент стои зад петте европейски гражданки и зад палестинския лекар, че Европейският парламент отстоява ценностите на хуманността, на човешките права и ще кажа ясно и точно, независимо от дипломатическите процедури, преговорите, че ние сме за това, българските сестри и палестинският лекар да бъдат освободени незабавно.</p>
      <p sl="it">Мисля, че силата на една резолюция на Европейския парламент, силата на това, което правят неправителствените организации, ще могат действително да повлияят на това отношение към българските медицински сестри и палестинския лекар, които нямат нищо общо със законността и хуманността. Надявам се, че нашият общ глас ще има реално значение за свободата на българските медицински сестри и палестинския лекар. Благодаря Ви, госпожо председател.</p>
    </intervention>
    <intervention id="3-097" speaker_id="28242" name="Alexander Graf LAMBSDORFF" is_mep="True" mode="spoken" nationality="Germany" birth_date="05-11-1966" birth_place="Köln" p_group="Group of the Alliance of Liberals and Democrats for Europe" m_state="DE">
      <p sl="de">Signora Presidente, anch’io mi congratulo vivamente con lei per la sua elezione.</p>
      <p sl="de">L’ingiustificata sentenza emessa dalla Libia nei confronti delle infermiere bulgare e del medico palestinese ha sconvolto non solo la popolazione bulgara ma l’Europa intera, compreso il mio paese, la Germania. Al contempo, ricordiamo ancora tutti chiaramente la quasi storica stretta di mano tra l’ex Presidente della Commissione Romano Prodi e il Presidente libico Gheddafi. Eravamo alla fine di aprile del 2004, in un momento in cui la Libia parlava di una strategia di serio riavvicinamento all’Europa, una strategia che non è stata ufficialmente abbandonata.</p>
      <p sl="de">A tre anni di distanza, tuttavia, ci troviamo a discutere di una sentenza che ci appare inevitabilmente grottesca, in quanto costituisce una flagrante violazione dei principi su cui poggia l’Unione europea. Cinque infermiere bulgare e un medico palestinese sono stati condannati a morte per avere infettato di proposito – secondo le accuse – con il virus dell’HIV alcuni bambini ricoverati presso l’ospedale di Al-Fatih. Non è stata addotta alcuna prova a sostegno di tale accusa. Quei bambini non sono vittime delle infermiere, ma dell’AIDS.</p>
      <p sl="de">I valori e i principi dell’Unione europea sono inalienabili, e tra essi figurano il ripudio della pena di morte e il rispetto del diritto e della giustizia, messi entrambi a repentaglio dal procedimento di cui discutiamo oggi. Il fatto è che alcune cittadine dell’Unione europea sono state condannate a morte in un processo discriminatorio e altamente discutibile a livello giuridico. Nell’aprile 2004 il Colonnello Gheddafi e Romano Prodi avevano parlato di una relazione di fiducia bilaterale, ma tale rapporto può esistere solo se corroborato da azioni.</p>
      <p sl="de">La Libia non deve avere dubbi sul fatto che questo processo costituisce un serio ostacolo all’instaurazione di un partenariato più stretto con l’Unione europea, cui essa aspira, e il Presidente Gheddafi deve sapere che gli europei sono solidali nei confronti dei prigionieri e delle loro famiglie. Per il loro bene, ci auguriamo che possano riabbracciare presto i loro cari facendo ritorno a casa, e pertanto dichiariamo che, se la Libia vuole avvicinarsi all’Unione europea, eventualità che si rivelerebbe molto proficua per entrambe le parti, potrebbe favorire la realizzazione di tale obiettivo applicando la risoluzione nonché liberando le cittadine europee e bulgare e il medico palestinese.</p>
      <p sl="de">Vorrei aggiungere che, a mio avviso, questo è l’ennesimo dibattito che dovremmo tenere a Bruxelles anziché a Strasburgo.</p>
    </intervention>
    <intervention id="3-098" speaker_id="21817" name="Mario BORGHEZIO" is_mep="True" mode="spoken" nationality="Italy" birth_date="03-12-1947" birth_place="Torino" p_group="Non" m_state="IT">
      <p sl="it">Signora Presidente, onorevoli colleghi, complimenti. Nel 2004 l’allora Presidente della Commissione Prodi si spese moltissimo per fare entrare la Libia nel processo euromediterraneo. Oggi, in visita ufficiale come Presidente del Consiglio a Sofia, si spende con parole che appaiono come lacrime di coccodrillo che scendono, che sgorgano come lacrime di coccodrillo! In realtà nei confronti di questo regime, di questo despota si doveva prendere posizione molto tempo fa, molto tempo fa, altro che protestare per le magliette del ministro Calderoli!</p>
      <p sl="it">Siamo di fronte ad un atto senza precedenti, se non si tiene conto dei processi stalinisti contro i medici, ecc. Una vergogna, un insulto ai principi del diritto internazionale e dei diritti umani! La vicenda di queste infermiere e del medico palestinese è paradigmatica della violazione arrogante dei diritti umani da parte di uno Stato che confina con l’Unione europea: noi italiani ce l’abbiamo di fronte e sentiamo nelle orecchie le parole ricattatrici, che sulle sofferenze degli emigrati africani pronuncia molto spesso questo satrapo, nei confronti del quale l’Europa deve cambiare registro, non ci si può far insultare e non si possono consentire violazioni di questo genere così pesanti, così arroganti e inammissibili, nei confronti di cittadini europei e comunque nei confronti di chiunque!</p>
    </intervention>
    <intervention id="3-099" speaker_id="28113" name="Eoin RYAN" is_mep="True" mode="spoken" nationality="Ireland" birth_date="24-02-1953" birth_place="Dublin" p_group="Union for Europe of the Nations Group" m_state="IE">
      <p sl="en">Signora Presidente, anch’io desidero unirmi al coro di congratulazioni che le hanno rivolto i colleghi per la sua elezione.</p>
      <p sl="en">La triste e drammatica vicenda dei 462 bambini infettati dal virus dell’HIV/AIDS a Bengasi negli anni ’90 non va risolta giustiziando 6 persone per reati che non hanno commesso. Due errori non fanno mai una cosa giusta.</p>
      <p sl="en">La decisione di confermare la condanna a morte di cinque infermiere bulgare e un medico palestinese, adottata dal tribunale libico il 19 dicembre 2006, è semplicemente inammissibile. Queste sentenze sono state emesse nonostante il parere fornito al tribunale libico dall’organismo di esperti internazionali, dal Consiglio internazionale delle infermiere e da Luc Montagnier, il medico francese che ha scoperto il virus dell’HIV/AIDS.</p>
      <p sl="en">Ho scritto al Presidente Gheddafi, che avevo già incontrato in precedenza, esortandolo a trovare, in questi casi, una soluzione con la comunità internazionale su base umanitaria.</p>
      <p sl="en">La settimana scorsa, a Bruxelles, ho incontrato personalmente Sifaw Hafiani, rappresentante della Libia presso l’Unione europea, e ho invitato il governo libico a risolvere la questione a livello umano e diplomatico. Non credo che, in questa situazione, sia utile giungere a uno scontro.</p>
      <p sl="en">Il governo libico ha anche accettato di incontrare a breve a Bruxelles una delegazione dell’Organizzazione irlandese delle infermiere per discutere della questione. Infermiere e personale medico di Irlanda ed Europa lavorano in ospedali di tutto il Medio Oriente e si trovano ad affrontare determinate difficoltà. A mio avviso, questa vicenda e questa situazione non fanno altro che esacerbare le difficoltà. Gli operatori sanitari, al pari dell’Organizzazione internazionale delle infermiere, sono molto preoccupati per questa vicenda e per il precedente che essa costituisce per i membri delle loro organizzazioni.</p>
      <p sl="en">Vorrei chiedere a tutti di lavorare con diplomazia per cercare di risolvere questa situazione con il governo libico. Credo che sia possibile pervenire a una conclusione soddisfacente.</p>
    </intervention>
    <intervention id="3-100" speaker_id="4504" name="Kathalijne Maria BUITENWEG" is_mep="True" mode="spoken" nationality="Netherlands" birth_date="27-03-1970" birth_place="Rotterdam" p_group="Group of the Greens/European Free Alliance" m_state="NL">
      <p sl="nl">Signora Presidente, oggi faremmo bene a riflettere sull’incubo che cinque infermiere bulgare e un medico palestinese stanno vivendo dal 1998; un incubo, come dicevo, di prigionia e tortura, con la minaccia della pena di morte che incombe su di loro. Come qualcuno ha affermato poc’anzi, un incubo è anche quello che stanno vivendo i genitori dei bambini di Bengasi, i 462 bambini che sono stati infettati dal virus dell’HIV, e sono lieta per l’interesse dimostrato dall’Unione europea anche riguardo a questo problema.</p>
      <p sl="nl">Non voglio solo esprimere il nostro orrore per la situazione attuale e la nostra speranza che nel prossimo futuro il caso dei sei prigionieri innocenti si concluda in maniera favorevole, ma soffermarmi anche sul significato che questa vicenda riveste per le nostre relazioni con la Libia, poiché ovviamente, dopo che questo episodio si sarà concluso positivamente, non tutto andrà di nuovo a gonfie vele. E’ evidente che la Libia, paese in cui l’inconfutabile prova dell’innocenza viene semplicemente ignorata dai tribunali giudiziari, non è uno Stato costituzionale. I diritti umani vengono calpestati e vi si pratica la tortura.</p>
      <p sl="nl">Il governo libico sta sacrificando persone innocenti a causa di difetti insiti nel sistema stesso di assistenza sanitaria del paese e sta giocando con la comunità internazionale chiamando in causa Lockerbie quale sorta di risarcimento per i risarcimenti versati da Gheddafi. Soltanto una mente malata può concepire simili congetture.</p>
      <p sl="nl">In quale direzione stiamo andando? Il Consiglio europeo intende instaurare una più stretta cooperazione con la Libia nell’area dell’immigrazione clandestina. Con la Libia, l’UE vuole organizzare pattugliamenti congiunti nel Mediterraneo e sottoscrivere un accordo sul ritorno degli emigranti che attraversano quel paese per raggiungere l’Unione europea. Sia chiaro che non sono favorevole all’isolamento. Una cosa è sostenere e promuovere il giusto tipo di sviluppo in Libia; un’altra, però, è spingere la cooperazione fino a questo punto.</p>
      <p sl="nl">Converrete con me che sarebbe ipocrita decidere, un giorno, che alcuni immigrati in Libia – cinque bulgare e un palestinese – vengono trattati ingiustamente e inumanamente per poi stringere, il giorno seguente, un accordo con quel paese sulla consegna di un maggior numero di immigrati alle autorità libiche. Questo è il genere di cooperazione da cui scaturirebbero violazioni dei diritti umani e pertanto è importante, come afferma la risoluzione, valutare il comportamento da tenere d’ora in avanti.</p>
    </intervention>
    <intervention id="3-101" speaker_id="28120" name="Simon BUSUTTIL" is_mep="True" mode="spoken" nationality="Malta" birth_date="21-03-1969" birth_place="Attard" p_group="Group of the European People's Party (Christian Democrats)" m_state="MT">
      <p sl="mt">Signora Presidente, come ha giustamente affermato il Commissario Barrot, si tratta di una questione spinosa e delicata, nonché estremamente toccante. Suscita forti emozioni da ogni parte poiché, da un lato, vi sono centinaia di bambini che, avendo contratto il virus dell’HIV, sono ora delle vittime. Molti dei bambini che erano stati infettati dall’AIDS sono ormai morti. Dall’altro, vi sono altre vittime, poiché tali sono anche le infermiere bulgare e il medico palestinese. Sono vittime perché da troppo tempo si trovano in un carcere libico e sono vittime per la pena di morte che incombe su di loro. Nessuna pena può essere più grave di questa. Il procedimento giudiziario si è protratto troppo a lungo e il verdetto non ha tenuto conto delle inconfutabili prove fornite da esperti di fama internazionale che hanno dimostrato l’innocenza degli imputati. Non possiamo che opporci alla pena di morte; non potremo mai accettarla. Che cosa è accaduto nel frattempo? Va detto che sono stati compiuti sforzi considerevoli, soprattutto da parte della Commissione europea, che ha lanciato il Piano d’azione per la lotta all’HIV a Bengasi. Il Piano cerca di aiutare i bambini, di aiutare le loro famiglie, di aiutare anche le autorità libiche e di migliorare le condizioni sanitarie all’interno degli ospedali, in particolare a Bengasi. Occorre inoltre rilevare che, a gennaio dello scorso anno, è stato istituito il Fondo internazionale per Bengasi. Tutti questi sono sviluppi positivi.</p>
      <p sl="mt">Tuttavia, la situazione è stata esacerbata dalla conferma della condanna a morte pronunciata alcuni giorni fa. Che cosa possiamo fare, dunque? E’ necessario un maggior senso di umanitarismo. Dobbiamo dimostrare maggiore solidarietà nei confronti dei bambini, dei genitori e delle vittime bulgare e palestinesi di questa vicenda. A questo punto, dobbiamo esortare le autorità libiche a ridurre la tensione attuale dichiarando immediatamente che non eseguiranno la pena di morte. La risoluzione non vuole dare origine a conflitti e nemmeno a minacce; è equilibrata, ma chiara, su questi punti.</p>
    </intervention>
    <intervention id="3-102" speaker_id="34232" name="Kristian VIGENIN" is_mep="True" mode="spoken" nationality="Bulgaria" birth_date="12-06-1975" birth_place="Sofia" p_group="Group of the Progressive Alliance of Socialists and Democrats in the European Parliament" m_state="BG">
      <p sl="it">Уважаема г-жо председател, уважаеми колеги -членове на Европейския парламент, има нещо символично в това, че на първата сесия на Европейския парламент след приемането на България в Европейския съюз ние обсъждаме един въпрос, който поставя на изпитание готовността на европейските институции, на европейските правителства, на европейските народи изобщо, да се борят за ценностите, върху които е изграден нашият Съюз. Защото потвърдените смъртни присъди на пет българки и на един палестинец са предизвикателство към демократичния свят. Тези смъртни присъди са основани на измислени доказателства и на изтръгнати с нечовешки мъчения фалшиви самопризнания. Те са опит за бягство от политическа отговорност на либийските ръководители и лично на Кадафи, за тежкото състояние на либийското здравеопазване. Те са опит една смърт да бъде възмездена с друга смърт, невинни хора да платят с живота си за трагедията на други невинни хора.</p>
      <p sl="it">Ние не можем да приемем това. Трябва да спрем произвола. Днес гласът на Европейския съюз трябва да бъде силен и ясен, за да бъде чут и в Триполи. Времето тече все по-бързо и става все по-важно недвусмислените декларации да бъдат последвани от недвусмислени действия. В последните години много политически лидери обещаваха подкрепа за медиците в Либия. Паралелно с това, Либия беше извадена от изолацията и една след друга европейски компании и правителства сключват милиардни сделки с нея. Има нещо лицемерно в това.</p>
      <p sl="it">Аз моля днешната дискусия да не остане само упражнение, с което да успокоим съвестта си, че сме направили всичко, което е в правомощията ни. Аз моля да пренесете тази дискусия в националните парламенти и правителства, защото животът на шест невинни човека трябва да бъде незаобиколим фактор в отношенията с Либия. Не искам дори да си представя ужаса този парламент да започне своя сесия с минута мълчание. Благодаря Ви.</p>
    </intervention>
    <intervention id="3-103" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">Signora Presidente, anch’io desidero congratularmi con lei per la sua elezione.</p>
      <p sl="en">Il Commissario Barrot ci ha invitati a dare prova di discrezione e nessuno di noi intende fare o dire qualcosa che possa compromettere la possibilità di fornire una giusta soluzione a questa terribile vicenda, di cui sono vittime le nostre concittadine europee e il medico palestinese.</p>
      <p sl="en">Il Commissario, tuttavia, ci ha anche giustamente invitati alla fermezza. La ricerca di una soluzione non deve essere pregiudicata dallo sviluppo di interessi di più vasta portata tra la Libia e l’Unione europea, quali la stretta cooperazione instauratasi, in particolare tra l’Italia e la Libia, in merito al ritorno degli immigrati clandestini, oltre un milione dei quali sono ora ospitati dalla Libia.</p>
      <p sl="en">Il Parlamento europeo ha espresso grande preoccupazione per il mancato accesso di molte di quelle persone, tanto nell’UE quanto in Libia, al procedimento di determinazione della qualità di rifugiato. Qualunque siano i nostri interessi nella gestione o prevenzione dei flussi migratori – e, purtroppo, la mancanza di una politica europea di immigrazione davvero completa ostacola la corretta gestione – non dobbiamo permettere che tali interessi prevalgano sulle richieste di giustizia e rispetto dei diritti umani. I progetti di un piano d’azione UE-Libia in materia di immigrazione sono opportunamente, benché inutilmente, congelati a causa della vicenda di Bengasi e non dovranno essere scongelati finché non si perverrà a una soluzione adeguata.</p>
      <a text="(Applausi)"/>
    </intervention>
    <intervention id="3-104" speaker_id="34930" name="Hanna FOLTYN-KUBICKA" is_mep="True" mode="spoken" nationality="Poland" birth_date="23-05-1950" birth_place="Jelenia Góra" p_group="Union for Europe of the Nations Group" m_state="PL">
      <p sl="pl">Signora Presidente, siamo dinanzi a un caso che è semplicemente un ricatto volto a ottenere determinati vantaggi economici e politici. L’Unione europea non può cedere al ricatto e deve intervenire con determinazione sulla vicenda.</p>
      <p sl="pl">Gli interessi economici non devono mai prevalere sul rispetto dei diritti umani. Questa è l’essenza dello spirito europeo e del nostro patrimonio storico. La Libia è uno dei maggiori fornitori di petrolio e gas naturale, ma ciò non deve avere alcuna attinenza col fatto che è in gioco la vita di persone innocenti. L’Unione deve esprimere la propria solidarietà alla Bulgaria e schierarsi al suo fianco nella lotta volta a revocare la sentenza iniqua e politicamente motivata emessa dal tribunale libico. Dobbiamo utilizzare tutti gli strumenti ancora a nostra disposizione, sanzioni comprese. E’ indispensabile inviare un messaggio chiaro al popolo bulgaro, convincendolo ulteriormente che valeva la pena aderire all’Unione europea e che l’Unione sarà al fianco di ciascuno dei suoi Stati membri ogniqualvolta essi si troveranno in difficoltà. In definitiva, questo è il vero significato dell’Europa comune cui tutti apparteniamo.</p>
    </intervention>
    <intervention id="3-105" speaker_id="28378" name="Luisa Fernanda RUDI UBEDA" is_mep="True" mode="spoken" nationality="Spain" birth_date="14-12-1950" birth_place="Sevilla" p_group="Group of the European People's Party (Christian Democrats) and European Democrats" m_state="ES">
      <p sl="es">Signora Presidente, innanzi tutto desidero congratularmi con lei per essere stata eletta Vicepresidente e per avere ricevuto il massimo dei voti nell’elezione che abbiamo tenuto ieri.</p>
      <p sl="es">Per l’ennesima volta, in seno a questo Parlamento, discutiamo del caso delle infermiere bulgare e del medico palestinese condannati a morte in Libia. Vorrei, in primo luogo, esprimere la solidarietà di tutto il Parlamento europeo ai bimbi malati – alcuni dei quali sono ormai deceduti – e alle loro famiglie.</p>
      <p sl="es">Al tempo stesso, però, vorrei pronunciarmi risolutamente in difesa dei nostri principi e contro la pena di morte. Nei paesi europei – grazie a Dio – già da molti anni siamo giunti alla conclusione che nessun essere umano è autorizzato a togliere la vita a un altro essere umano, né a giustificare questa possibilità.</p>
      <p sl="es">Nell’aprile 2005 i membri della Delegazione per le relazioni con i paesi del Maghreb e l’Unione del Maghreb arabo hanno avuto l’opportunità di recarsi in Libia e di parlare di questo caso con le autorità del paese. All’epoca sembrava che s’intravedesse una luce di speranza perché il progetto di cooperazione – successivamente approvato – dell’Unione europea con i bambini e l’ospedale di Bengasi era stato avviato.</p>
      <p sl="es">Tuttavia, alla luce della revisione del processo e della nuova condanna, abbiamo osservato che le relazioni tecniche che hanno scagionato le infermiere bulgare – alcune delle quali firmate dallo stesso scopritore del virus dell’AIDS e da scienziati di Oxford – hanno dimostrato, attraverso un’analisi filogenetica del virus dei bambini, che il virus era giunto in Libia molti anni prima che le infermiere bulgare arrivassero nel paese.</p>
      <p sl="es">Ciononostante, abbiamo potuto constatare che queste relazioni non sono state ammesse in tribunale e, pertanto, le infermiere e il medico non hanno potuto contare su garanzie processuali adeguate.</p>
      <p sl="es">Concludo, signora Presidente, ricordando che il Commissario Barrot ci ha chiesto di dimostrare discrezione e prudenza sulla questione. Effettivamente, credo che il comportamento tenuto nel corso degli ultimi otto lunghi anni sia stato proprio questo, con i risultati che ne sono scaturiti finora. Ora, forse, oltre ad applicare i principi della discrezione e della prudenza, l’Unione europea dovrebbe porre l’accento sulla fermezza.</p>
    </intervention>
    <intervention id="3-106" speaker_id="4334" name="Elena VALENCIANO" is_mep="True" mode="spoken" nationality="Spain" birth_date="18-09-1960" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signora Presidente, mi congratulo con lei per l’incarico ottenuto.</p>
      <p sl="es">Il gruppo socialista al Parlamento europeo ritiene estremamente grave la sentenza che conferma la condanna a morte delle infermiere bulgare e del medico palestinese, ingiustamente accusati di avere infettato centinaia di bambini con il virus dell’AIDS. Con questa condanna, assolutamente inaccettabile per tutti i democratici europei, la Libia intende condannare non solo gli accusati, ma anche la medicina e gli aiuti umanitari.</p>
      <p sl="es">Manifestiamo dunque il più totale rifiuto della pena di morte in qualsiasi circostanza e ribadiamo l’impegno dell’Unione europea a lottare per ottenere la sua abolizione o una moratoria mondiale sulla sua applicazione.</p>
      <p sl="es">La condanna a morte è particolarmente ingiusta in questo caso, primo, perché il processo non rispettava le norme di indipendenza e imparzialità del tribunale, un problema ampiamente diffuso in Libia, e, secondo, perché la sentenza contraddice le prove concrete presentate da esperti neutrali, che dimostrano l’innocenza degli imputati.</p>
      <p sl="es">Inoltre, come dicevo, in questa maniera si puniscono la medicina e la salute pubblica, perché si occultano le vere cause che hanno determinato il contagio dei bambini con il virus dell’AIDS. Ricordiamo il dramma che stanno vivendo le persone condannate, dopo otto anni trascorsi nelle prigioni libiche, in condizioni subumane e vittime di maltrattamenti; ricordiamo anche il dramma dei bimbi malati e delle famiglie dei bambini deceduti, alle quali il mio gruppo esprime la sua totale solidarietà; sosteniamo inoltre i programmi della Commissione europea in Libia per la lotta contro l’AIDS.</p>
      <p sl="es">Chiediamo l’immediata scarcerazione delle infermiere e del medico, che sono innocenti, ed esortiamo le autorità libiche a concentrarsi sui bambini infetti.</p>
      <p sl="es">Promuoviamo tutti, quindi, una politica dei diritti umani effettivamente coerente, credibile e ferma.</p>
    </intervention>
    <intervention id="3-107" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="it">A Uachtaráin agus ba mhaith comhghairdeas a dhéanamh leat as a bheith tofa. Is ábhar áthais dom, ar an ócáid seo, mo chéad chomhrá i 2007 a thabhairt daoibh i mo theanga dhúchasach, an Ghaeilge. Tá áthas orm chomh maith gurb é aidhm an chéad chomhrá sin ná comhpháirtíocht a thairiscint do cheann de na Ballstáit nua, an Bhulgáir. Níl a lán ama agam, mar sin déanfaidh mé dhá phointe ghearra.</p>
      <p sl="it">Tá nath cainte againne in Éirinn, 'ní neart go cur le chéile', agus sin atá i gceist againne inniu. Táimid ag tabhairt tacaíochta don Bhulgáir ina h-iarrachtaí ar shaoirse a bhaint amach do sheisear daoine neamhchiontacha: cúigear banaltraí agus dochtúir as an Phalaistín agus iad faoi bhagairt píonós an bháis sa Libia.</p>
      <p sl="it">Ar an dara dul síos, áfach, tá nios mó ná tacaíocht na Parlaiminte ón Bhulgáir. Tá ról lárnach ag an nGearmáin ina hUachtaránacht, agus ag an gComhairle chomh maith, chun dul i ngleic leis an gceist phráinneach seo. Caithfidh siad úsáid a bhaint as a gcuid tionchair ar an leibhéal idirnáisiúinta chomh maith.</p>
    </intervention>
    <intervention id="3-108" speaker_id="28118" name="Simon COVENEY" is_mep="True" mode="spoken" nationality="Ireland" birth_date="16-06-1972" birth_place="Cork" p_group="Group of the European People's Party (Christian Democrats) and European Democrats" m_state="IE">
      <p sl="it">A Uachtaráin, nuair a bhí an Pharlaimint ar athló i rith na Nollag agus na hAthbhliana, fuair cúig bhanaltraí ón mBulgáir cathróireacht ón Aontas Eorpach. Ag an am céanna, áfach, dúirt Cúirt sa Libia go raibh siad daortha chun báis. Tá siad cúisithe toisc go raibh baint acu le galrú 426 paistí le HIV in ionad Benghazi sa Libia.</p>
      <p sl="it">Is é seo an dara triail sa chás seo, tar éis rialú ón gCúirt Uachtarach, ach tá a lán imní ann ó thaobh cóir agus neamhchaontacht na trialach.</p>
      <p sl="it">Pare che ora il Presidente Gheddafi voglia utilizzare questa vicenda come strumento di mercanteggiamento politico. A quanto sembra intende avviare colloqui per una revisione della condanna a morte delle infermiere bulgare a patto che sia rilasciato un cittadino libico detenuto per l’attentato di Lockerbie del 1988. Tale comportamento equivale semplicemente a utilizzare le vite altrui come capitale politico. Le infermiere sono ormai detenute da otto anni e questa risoluzione deve avere l’unico obiettivo di ribadire la richiesta del loro rilascio incondizionato.</p>
      <p sl="it">Gli imputati hanno ora il diritto di appellarsi contro le sentenze. In questa fase finale del processo, occorre prendere nuovamente in considerazione le prove scientifiche sull’origine e la tempistica del contagio di Bengasi senza la presenza di un gruppo di esperti libico parziale o politicamente motivato a confutare tali affermazioni. Sostengo fermamente l’idea di nominare un relatore speciale UE per questo caso affinché controlli e segua da vicino l’appello degli imputati.</p>
      <p sl="it">L’utilizzo della tortura, cui a quanto pare si sarebbe fatto ricorso per estorcere confessioni agli imputati durante il periodo di detenzione, e i vergognosi ritardi di questo processo continuano a essere fonte di grave preoccupazione per l’UE. Giacché la Libia sostiene di voler instaurare buone relazioni con l’UE e assumere seri impegni nei suoi confronti, il Parlamento europeo deve affermare a chiare lettere che attribuiamo notevole importanza al trattamento riservato ai nostri cittadini in Libia e accordiamo la massima priorità alle richieste volte a ottenere la loro immediata scarcerazione.</p>
    </intervention>
    <intervention id="3-110" speaker_id="28306" name="Ana GOMES" is_mep="True" mode="spoken" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="en">Signora Presidente, è un piacere vederla presiedere la seduta.</p>
      <p sl="en">Siamo contrari alla pena di morte in qualsiasi parte del mondo. Siamo dunque sconvolti dalla sentenza emessa il 19 dicembre 2006 nei confronti delle cinque infermiere bulgare e del medico palestinese, soprattutto perché gli imputati non hanno potuto essere sottoposti a un processo equo in un paese in cui la tortura è la norma e in cui i cittadini sono ancora succubi di un dittatore folle e terrorista dopo aver subito per molti anni le sanzioni dell’ONU a causa delle sue avventure terroristiche.</p>
      <p sl="en">Ma ancora più sconvolgente è il fatto che i governi UE e la Commissione sembrano aver dimenticato troppo facilmente gli assassini di massa di Lockerbie e del volo UTA ordinati dal regime di Gheddafi, e ora sono lieti di ingraziarsi quel dittatore omicida, come hanno fatto di recente a Tripoli i ministri dell’Unione europea. Questo comportamento è dovuto al petrolio e agli accordi che molti di loro sembrano ritenere più importanti dei diritti umani dei cittadini europei e palestinesi? E’ dovuto al fatto che, in realtà, molti membri dei governi UE sono ostaggio della dittatura di Gheddafi poiché temono che il colonnello renda nota la loro complicità con il suo regime nell’esternalizzazione della tortura ad opera dell’amministrazione Bush nell’ambito del programma di consegne straordinarie? Perché governi come quello britannico o il mio, il governo portoghese, non svelano l’intenzione e i contenuti dei frequenti voli effettuati in e dalla Libia dal giugno 2003, individuati dalla commissione temporanea del Parlamento europeo sul presunto uso dei paesi europei da parte della CIA per il trasporto e la detenzione illegali di prigionieri? Perché i governi UE e la Commissione non agiscono infine in maniera determinata e visibile per ottenere il rilascio di queste cinque infermiere bulgare e del medico palestinese?</p>
    </intervention>
    <intervention id="3-111" speaker_id="28299" name="Bogusław SONIK" is_mep="True" mode="spoken" nationality="Poland" birth_date="03-12-1953" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">Signora Presidente, desidero congratularmi con lei per lo splendido risultato che ha ottenuto ieri.</p>
      <p sl="pl">Alcuni anni fa, stimolata dalle pressioni internazionali, la Libia ritirò il suo sostegno ufficiale al terrorismo internazionale, ammettendo altresì il proprio coinvolgimento nella tragedia di Lockerbie. La Libia, tuttavia, non rispetta ancora i diritti umani e le libertà civili. Ho osservato con interesse il graduale coinvolgimento del paese in molti settori della cooperazione internazionale, quali il commercio di petrolio e la gestione degli emigranti illegali che cercano di raggiungere l’Europa attraverso la Libia.</p>
      <p sl="pl">La Libia è un bel paese e vanta monumenti importanti ma poco conosciuti, che risalgono all’epoca dell’Impero romano. Ha bisogno di aiuto per sviluppare le sue infrastrutture turistiche. In altre parole, la Libia ha bisogno dell’Europa e l’Europa ha bisogno della Libia. Occorre sviluppare una relazione di cooperazione reciproca. Non possiamo tuttavia acconsentire alla cooperazione a qualsiasi costo, ovvero a discapito della vita delle infermiere bulgare e del medico palestinese. Sappiamo per esperienza che il Colonnello Gheddafi e il suo paese cederanno solo quando saranno sottoposti a una forte, determinata e costante pressione internazionale.</p>
      <p sl="pl">E’ questo l’approccio che dobbiamo adottare con urgenza ora. L’Unione europea deve dimostrare fermezza e solidarietà nella lotta per il rilascio di chi è stato ingiustamente incarcerato. Signor Commissario, il tempo dei negoziati condotti in segreto nella speranza di giungere a una soluzione amichevole del caso delle infermiere bulgare è finito. Dobbiamo accettare il fatto che quei tentativi sono stati vani. Il Consiglio europeo e la Commissione europea devono adottare un tono molto più determinato. Devono utilizzare tutti gli strumenti possibili per ostacolare i contatti che la Libia cerca di instaurare con l’Europa, ostracizzandola dalla comunità internazionale ed emarginandola nuovamente. A seguito delle azioni della Libia, occorre porre fine a ogni forma di contatto con tale paese.</p>
    </intervention>
    <intervention id="3-112" speaker_id="28172" name="Pierre SCHAPIRA" is_mep="True" mode="spoken" nationality="France" birth_date="10-12-1944" birth_place="Alger" p_group="Socialist Group in the European Parliament" m_state="FR">
      <p sl="fr">Signora Presidente, la situazione è sconvolgente, scandalosa e inammissibile. Questa è una seconda condanna a morte per le infermiere bulgare e il medico palestinese. La giustizia libica ha nuovamente dimostrato la propria iniquità e la strumentalizzazione politica del proprio apparato giudiziario. La questione dell’AIDS non è altro che un misero pretesto.</p>
      <p sl="fr">Dinanzi alle gravi violazioni dei diritti fondamentali commesse dalle autorità libiche e al fallimento di tutte le iniziative intraprese, dobbiamo reagire con fermezza. Vorrei che gli Stati membri dell’Unione facessero fronte comune contro il regime di Gheddafi, parlassero con una voce sola e non cedessero ad alcuno dei suoi ricatti.</p>
      <p sl="fr">In questo modo, gli Stati membri potrebbero approfittare del giro di capitali europee programmato dal Colonnello Gheddafi per rifiutargli il diritto di entrare nel territorio dell’Unione europea fino all’avvenuto rilascio degli operatori sanitari. Il regime libico deve capire che gli Stati membri dell’Unione sosterranno tutti la Bulgaria e agiranno tutti con la stessa determinazione che dimostrerebbero se a essere direttamente interessati dalla questione fossero i loro cittadini.</p>
    </intervention>
    <intervention id="3-114" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Come eurodeputato e come medico, non credo che un dottore palestinese e cinque infermiere bulgare, il cui sacrosanto dovere è aiutare e curare i malati, avrebbero consciamente e deliberatamente infettato dei bambini con il virus dell’HIV nello svolgimento del loro lavoro in Libia.</p>
      <p sl="sk">Tendo piuttosto a chiedermi se sia possibile credere alla Libia e al suo leader screditato, il Colonnello Gheddafi. Quel paese è tuttora guidato da una persona che ha intenzionalmente e deliberatamente ordinato l’annientamento di vittime innocenti da parte di terroristi che hanno fatto esplodere un aereo civile sulla città di Lockerbie. Al di là della sua ammissione di responsabilità per questo terribile reato, l’unico aspetto “positivo” della Libia sono i suoi vasti giacimenti di petrolio e gas naturale.</p>
      <p sl="sk">La pena capitale inflitta agli operatori sanitari è un atto orribile e cinico da parte di Gheddafi e del suo regime, non un’espressione dello Stato di diritto e della giustizia. Mi chiedo anche se quest’azione non possa far parte di un gioco sporco da parte della Libia, che tenta di arraffare ingenti somme di denaro quale forma di risarcimento per le vite dei bambini, o se, ora che la Bulgaria è entrata a far parte dell’UE, la Libia non stia forse ricattando l’Occidente e l’Unione europea nel tentativo di orchestrare il rilascio dei terroristi libici che sono stati giustamente condannati e incarcerati per le loro azioni.</p>
      <p sl="sk">Chiedo quindi alla Commissione europea e alla Germania quale paese che detiene la Presidenza del Consiglio europeo, di utilizzare tutti i mezzi disponibili per esercitare pressioni politiche ed economiche sulla Libia al fine di salvare le vite delle infermiere bulgare e del medico palestinese. Eventuali concessioni politiche a Gheddafi e al suo regime autoritario costituirebbero un grave e fatale errore. Accettare politici con un passato terroristico o, ancor peggio, collaborare con loro, è immorale e può pregiudicare i principi su cui si fonda l’Europa: verità, Stato di diritto, diritti umani e rispetto della dignità umana.</p>
    </intervention>
    <intervention id="3-115" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio. – Signor Presidente, onorevoli deputati, vi ringrazio per i vostri contributi nonché per l’interesse che avete dimostrato per le condizioni delle cinque infermiere bulgare e del medico palestinese.</p>
      <p sl="de">Come in passato, deve essere chiaro che l’Unione europea sarà generosa nella sua solidarietà verso la Bulgaria, le infermiere e il medico palestinese, nonché negli sforzi che prodigherà a loro nome.</p>
      <p sl="de">Posso garantirvi che la Presidenza – sulla base, ovviamente, di questo dibattito, ma anche di precedenti decisioni – dirà chiaramente e coerentemente come stanno le cose nei colloqui che avrà con le autorità libiche.</p>
      <p sl="de">Né i procedimenti né il verdetto possono essere considerati soddisfacenti: come hanno affermato altri oratori, l’Unione europea è contraria alla pena di morte non solo sul suo territorio ma anche in altre parti del mondo. Effettivamente, come avete rilevato in molti, la Libia si è avvicinata all’Europa e, sebbene il cambiamento di rotta intrapreso dal paese alcuni anni fa sia stato giusto e opportuno, affinché questo riavvicinamento trovi espressione concreta dobbiamo affermare con assoluta chiarezza che non possiamo accettare quanto avvenuto finora in Libia in questo caso.</p>
      <p sl="de">La Presidenza tedesca del Consiglio si unirà pertanto alla Commissione nel tentativo di intensificare le pressioni sulla Libia, affinché le persone condannate a morte non debbano più vivere nell’incertezza come sono costrette a fare da ormai molti anni. D’altro canto, però, abbiamo anche chiarito – e continueremo a farlo in futuro – che ovviamente siamo anche consapevoli dell’altro aspetto di questa tragedia e continueremo a sostenere le persone contagiate, non ultimi i bambini, laddove sia necessario il nostro aiuto; tuttavia, giacché il nostro sostegno non deve essere utilizzato per altri fini, è importante che la Presidenza possa contare anche sull’appoggio del Parlamento.</p>
    </intervention>
    <intervention id="3-116" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. – Signor Presidente, con cui mi congratulo per la sua rielezione, posso dirvi che la collega, Commissario Kuneva, ed io abbiamo seguito con la massima attenzione l’intero dibattito, che riflette la profondissima preoccupazione di tutto il Parlamento europeo per l’inaccettabile situazione in cui versano queste persone, detenute dal 1999, una data che non vi deve sfuggire. Siamo convinti, a nome della Commissione, che le Istituzioni europee abbiano l’assoluto dovere di dare prova di solidarietà in questa vicenda e che il nostro sostegno debba essere determinato.</p>
      <p sl="fr">Confermo dunque, come ha appena fatto la Presidenza del Consiglio, che tutte le Istituzioni europee si dimostreranno solidali nei confronti di questa tragedia. Vorrei altresì informarvi della forte determinazione della collega, Commissario Ferrero-Waldner, a trovare una soluzione per via negoziale. Il Commissario Ferrero-Waldner è pienamente coinvolto in un dialogo che è senza dubbio difficile, ma che deve assolutamente giungere a una conclusione positiva. Infine, benché poc’anzi io abbia fatto riferimento a iniziative forse improvvisate o intempestive, che potrebbero mettere a repentaglio questo indispensabile negoziato e questo dialogo fondamentale, le autorità libiche non devono dimenticare che il futuro delle relazioni tra la Libia e l’Unione europea dipenderà dalla soluzione che sarà data a questo problema.</p>
      <p sl="fr">Il Commissario Ferrero-Waldner terrà informato il Parlamento di ogni eventuale sviluppo sulla questione, signor Presidente, soprattutto dopo la riunione del Consiglio “Affari generali”.</p>
      <p sl="fr">Desidero ringraziare il Parlamento per avere affrontato l’argomento utilizzando un linguaggio assolutamente degno e consono alla gravità della questione.</p>
    </intervention>
    <intervention id="3-117" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">Grazie molte, signor Commissario.</p>
      <p sl="unknown">A conclusione della discussione, comunico d’aver ricevuto sei proposte di risoluzione ai sensi dell’articolo 103, paragrafo 2, e dell’articolo 108, paragrafo 5, del Regolamento</p>
      <p sl="unknown">La discussione è chiusa.</p>
      <p sl="unknown">La votazione si svolgerà domani alle 12.00.</p>
    </intervention>
  </section>
  <section id="creitem8" title="8. Settima e ottava relazione annuale sull’esportazione di armi (discussione)">
    <intervention id="3-119" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">L’ordine del giorno reca la relazione (A6-0439/2006), presentata dall’onorevole Romeva i Rueda a nome della commissione per gli affari esteri, sulla settima e sull’ottava relazione annuale del Consiglio ai sensi della misura operativa n. 8 del Codice di condotta dell’Unione europea per le esportazioni di armi [2006/2068(INI) ].</p>
    </intervention>
    <intervention id="3-120" speaker_id="28409" name="Raül ROMEVA i RUEDA" is_mep="True" mode="spoken" role="relatore" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="es">Signor Presidente, questa è la terza volta che ho l’onore di rivolgermi alla Commissione e al Consiglio per illustrare loro la valutazione annuale del Parlamento europeo sull’attuazione del Codice di condotta per le esportazioni di armi.</p>
      <p sl="es">Sono lieto di assolvere questo compito in un momento in cui, su richiesta del Segretario generale delle Nazioni Unite, è ufficialmente iniziato il processo per l’adozione di un trattato internazionale per il trasferimento di armi, che per di più è da sempre auspicato da ampi settori della società civile in tutto il mondo.</p>
      <p sl="es">Avrete notato che questa volta abbiamo esaminato due annate consecutive, il 2004 e il 2005, allo scopo di porre fine al divario temporale intercorso, in occasione delle precedenti relazioni, tra la presentazione della relazione annuale del Consiglio e la valutazione del Parlamento europeo. Tuttavia, nonostante il Consiglio abbia accelerato in modo considerevole la presentazione della propria relazione annuale, essa arriva comunque troppo tardi – la relazione del 2005 è giunta in autunno – e pertanto ribadiamo che il Consiglio dovrebbe proseguire nei suoi sforzi a favore della trasparenza e della puntualità e che la relazione annuale dovrebbe essere disponibile al più tardi entro il primo trimestre dell’anno seguente. Anche il Parlamento europeo, naturalmente, deve fare la sua parte, rispondendo con puntualità alla presentazione della relazione annuale del Consiglio.</p>
      <p sl="es">Per quanto concerne il contenuto specifico della relazione oggi in esame, che riguarda, come si è detto, la settima e l’ottava relazione annuale del Consiglio, vorrei porre l’accento su alcuni dati e fatti significativi.</p>
      <p sl="es">Innanzi tutto i dati. Secondo le statistiche presentate, permane la tendenza per quanto riguarda il peso delle esportazioni di armi europee rispetto al resto del mondo, poiché circa un terzo delle esportazioni totali di armi ha origine nell’Unione europea. Nel 2004 le esportazioni di armi europee avevano un valore di circa 10 miliardi di euro, cifra che nel 2005 ammontava a 9 miliardi. Ciò che ci interessa, tuttavia, è anche il valore totale delle licenze concesse, che permette di comprendere se il Codice di condotta venga davvero applicato correttamente. Sotto questo aspetto, le cifre salgono a 25 miliardi di euro per il 2004 e a 26 miliardi di euro per il 2005.</p>
      <p sl="es">Inoltre, cosa significativa e preoccupante è che tra i paesi che comprano le armi europee vi sono Cina, Colombia, Etiopia, Eritrea, Indonesia, Israele e Nepal, che vengono regolarmente citati nel corso dei dibattiti sulle questioni urgenti che si svolgono il giovedì pomeriggio in quest’Aula; questa, a prima vista, sembrerebbe una palese violazione del contenuto del Codice di condotta.</p>
      <p sl="es">In secondo luogo, e questo è senz’altro l’aspetto più importante evidenziato nella nostra relazione, dobbiamo esprimere grande delusione per il fatto che, nonostante già nel giugno 2005 il COREPER abbia deciso di trasformare l’attuale Codice di condotta in una posizione comune, conferendogli così uno status giuridico a livello europeo che ancora non ha, e nonostante i lavori tecnici per tale modifica siano stati fatti mesi addietro dagli esperti di COARM, il Consiglio deve ancora renderlo effettivo. Per tale ritardo manca una ragione esplicita; quella implicita e davvero importante è che alcuni governi starebbero vincolando tale trasformazione, e quindi il rafforzamento del Codice di condotta, alla simultanea revoca dell’embargo sulle armi imposto alla Cina.</p>
      <p sl="es">Vorrei mettere bene in chiaro una cosa. In quest’Aula abbiamo sempre reputato le due questioni reciprocamente indipendenti. Per quanto riguarda l’embargo sulle armi alla Cina, Consiglio e Commissione conoscono la nostra posizione, ossia che la revoca dev’essere legata a progressi chiari ed effettivi in materia di rispetto dei diritti umani in Cina, soprattutto per quanto concerne i fatti di piazza Tienanmen del 1989.</p>
      <p sl="es">Si tratta evidentemente di una questione importante di cui intendiamo discutere, ma ciò di cui ci occupiamo quest’oggi è il Codice di condotta dell’Unione europea per le esportazioni di armi, che riguarda le esportazioni di armi nel mondo intero, non solo in Cina. A tale proposito, in altre parole, e mi scuso per la franchezza, non comprendiamo né accettiamo tale ritardo, come non lo accettano le numerosissime organizzazioni in seno alla società civile che da anni lavorano per un meccanismo di controllo delle esportazioni di armi più ampio e migliore, a livello sia europeo che mondiale, allo scopo di ridurre le conseguenze dannose che spesso implica un simile commercio.</p>
      <p sl="es">Per tutte queste ragioni, mi auguro che la relazione che domani l’Assemblea approverà, dati il contenuto e la tempestività politica, contribuisca in qualche modo a migliorare il controllo delle esportazioni di armi a livello sia europeo che mondiale, nel quadro di un futuro trattato internazionale sul trasferimento di armi, che speriamo non tardi troppo a venire.</p>
    </intervention>
    <intervention id="3-121" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio. – Signor Presidente, onorevoli deputati, ringrazio l’Assemblea per aver presentato questa relazione, e in particolare il relatore, onorevole Romeva i Rueda, che in quanto tale è responsabile ormai da quattro anni della relazione annuale sul Codice di condotta dell’Unione europea e il cui lavoro gode dell’apprezzamento del Consiglio e degli Stati membri.</p>
      <p sl="de">Vorrei altresì sottolineare che il Consiglio accoglie con favore molti dei suggerimenti della relazione, che tenterà di attuare. Tra i numerosi che potrei menzionare vi è l’ulteriore sviluppo delle migliori pratiche nell’applicazione dei criteri del Codice, il miglioramento delle relazioni prodotte dagli Stati nazionali e di quelle consolidate a livello comunitario, l’attuazione completa della posizione comune sul controllo dell’intermediazione di armi, l’invito costante dei deputati al Parlamento europeo a taluni seminari e workshop , la prosecuzione dell’attività della Presidenza dell’Unione di presentare documenti del gruppo di lavoro del Consiglio sulle esportazioni di armi alla sottocommissione per la sicurezza e la difesa e l’estensione al relatore dell’invito a frequentare le riunioni con il gruppo di lavoro.</p>
      <p sl="de">L’Unione europea e gli Stati membri daranno inoltre il proprio pieno sostegno ai negoziati per un trattato internazionale sul commercio di armi, come stabilito dal Consiglio nelle conclusioni dell’11 dicembre 2006, in cui ha altresì dichiarato, tra l’altro, di accogliere con favore l’avvio ufficiale del processo di stesura di un trattato internazionale giuridicamente vincolante sul commercio di armi, ottenuto con l’adozione, da parte dell’Assemblea generale delle Nazioni Unite del 6 dicembre 2006, della risoluzione di un trattato internazionale sul commercio di armi, allo scopo di stabilire criteri internazionali comuni per l’importazione, l’esportazione e il trasferimento di armi convenzionali.</p>
      <p sl="de">Il Consiglio ha osservato con particolare piacere che, nelle parti operative della risoluzione, si richiede al Segretario generale di raccogliere il parere dei paesi membri dell’ONU in merito alla fattibilità, al potenziale campo di applicazione e ai parametri temporanei di tale strumento globale esteso e giuridicamente vincolante. Ha espresso sentimenti analoghi in merito alla nomina di un gruppo di esperti governativi che inizierebbe a esaminare tali questioni nel 2008.</p>
      <p sl="de">Pertanto il Consiglio, nelle conclusioni, ha ribadito che l’Unione europea e i singoli Stati membri svolgerebbero un ruolo attivo in tale processo. L’Unione europea e tutti gli altri paesi membri dell’ONU sono invitati a sostenere attivamente il processo di elaborazione di un trattato sul commercio di armi, a trasmettere il proprio parere al Segretario generale e partecipare ai lavori del gruppo di esperti governativi.</p>
    </intervention>
    <intervention id="3-122" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. – Signor Presidente, onorevole Romeva i Rueda, onorevoli deputati, la responsabilità del controllo e del monitoraggio sulla vendita delle armi ovviamente spetta innanzi tutto agli Stati membri. La Commissione è tuttavia coinvolta nella questione per via del suo ruolo in seno alla PESC.</p>
      <p sl="fr">Il vostro relatore, onorevole Romeva i Rueda, ha nuovamente prodotto un’ottima relazione, che si rivolge agli Stati membri affinché si adoperino di più e meglio per applicare un approccio rigoroso, armonizzato e trasparente al controllo e al monitoraggio delle esportazioni di armi comunitarie. Le migliorie apportate ai controlli europei possono e devono incoraggiare altre regioni del mondo ad adottare, come minimo e in un primo tempo, buone pratiche, e ad applicarle. Dobbiamo assicurare che le esportazioni del tutto legittime non finiscano in mani sbagliate, poiché contribuirebbero a provocare conflitti armati o violazioni dei diritti umani.</p>
      <p sl="fr">Pur essendo rivolta principalmente agli Stati membri, la sua relazione, onorevole Romeva i Rueda, comprende alcuni elementi che la Commissione sostiene. A nome del Commissario, signora Ferrero-Waldner, intendo perciò informarvi dei nostri commenti e delle nostre osservazioni al riguardo.</p>
      <p sl="fr">Innanzi tutto, la Commissione accoglie con favore la rinnovata attenzione che la sua relazione accorda alla questione delle società di sicurezza private, ed è favorevole allo sviluppo di un meccanismo che ne regoli le attività. Sotto certi aspetti la questione è legata a quella della riforma del settore della sicurezza, entro il quale le società private, esattamente al pari delle istituzioni statali, devono lavorare in accordo con i principi di controllo democratico, responsabilità, rispetto dei diritti umani e dello Stato di diritto. La Comunità europea sostiene con convinzione tutte le attività che mirano alla riforma del settore della sicurezza in molte regioni del mondo. Controlli efficaci nel campo delle esportazioni di armi sono parte di questo impegno.</p>
      <p sl="fr">La Commissione, inoltre, partecipa attivamente alla lotta alla distribuzione illegale di armi leggere e di piccolo calibro. Condividiamo l’opinione che un migliore controllo e monitoraggio delle esportazioni di armi e delle attività connesse, quali l’intermediazione, possa contribuire alla riduzione del traffico illecito di armi leggere e di piccolo calibro, la cui diffusione contribuisce alla violenza armata e all’insicurezza delle persone e sta alla base dei conflitti regionali e interni.</p>
      <p sl="fr">Nell’ambito della politica estera e di sicurezza comune, stiamo altresì collaborando con gli Stati membri allo scopo di attuare la strategia comunitaria volta a combattere l’accumulazione e il traffico illeciti di armi leggere e di piccolo calibro, adottata dal Consiglio nel dicembre 2005. Da qualche tempo la Commissione lavora a fianco delle organizzazioni internazionali e regionali, dei centri di ricerca, delle ONG e della società civile al fine di prevenire le conseguenze della vendita impropria o illecita di armi. Occorre essere consapevoli di queste sfide e saper dare loro una risposta. In numerose regioni del mondo, tale traffico può essere collegato a quello di droga o di materie prime quali legname tropicale, minerali o diamanti.</p>
      <p sl="fr">Nel 2007 la Commissione approfitterà della propria presidenza del Processo di Kimberley per contribuire a migliorare l’attuazione dei controlli. Dobbiamo prevenire il traffico di diamanti finalizzato a permettere ai gruppi ribelli di comprare armi. Dobbiamo inoltre seguire da vicino il traffico illecito di armi per via aerea. So che questo modo di trasporto viene utilizzato in molte attività connesse al traffico – soprattutto nel caso di aeromobili diretti nel continente africano – e dobbiamo avvalerci di tutte le autorità doganali per prevenirlo.</p>
      <p sl="fr">E’ vero che il quadro internazionale è sfavorevole alla negoziazione e all’adozione di strumenti multilaterali di disarmo giuridicamente vincolanti, ma questo non ci deve impedire di intensificare i controlli sulle esportazioni di armi. Sosteniamo gli sforzi degli Stati membri volti a istituire un trattato sul commercio di armi, anche se la sua negoziazione richiederà tempo. Intanto è fondamentale che l’Unione europea lavori a livello nazionale e regionale per il miglioramento e il potenziamento delle misure esistenti.</p>
      <p sl="fr">In conclusione, la Commissione contribuisce attivamente all’attuazione di strumenti internazionali e alla loro entrata in vigore nei diversi paesi. L’attuazione del programma d’azione delle Nazioni Unite per la lotta al commercio illegale di armi leggere e di piccolo calibro e la Convenzione di Ottawa che vieta le mine antipersona rappresentano un contributo attivo alla tutela delle vite umane.</p>
      <p sl="fr">In sintesi, signor Presidente, dirò che la relazione va presa in seria considerazione da parte di tutti i funzionari europei che detengono la responsabilità del monitoraggio delle esportazioni di armi. Dobbiamo collaborare per migliorare i nostri risultati al riguardo. Un approccio coerente richiede l’uso di una vasta gamma di strumenti, dalla diplomazia internazionale e dal peso politico al controllo delle esportazioni e all’aiuto allo sviluppo. Perché siano efficaci, tali strumenti vanno utilizzati in modo complementare. La questione fondamentale che la sua relazione sottolinea molto bene, onorevole Romeva i Rueda, è che non vi può essere alcun vero sviluppo umano o socioeconomico senza questa vitale sicurezza, e la sua relazione pone l’accento – come se ve ne fosse bisogno – sulla nostra responsabilità riguardo alle esportazioni di armi nel mondo.</p>
    </intervention>
    <intervention id="3-123" speaker_id="1224" name="Karl von WOGAU" is_mep="True" mode="spoken" nationality="Germany" birth_date="18-07-1941" birth_place="Freiburg" p_group="Group of the European People's Party (Christian Democrats) and European Democrats" m_state="DE">
      <p sl="de">a nome del gruppo PPE-DE. – Signor Presidente, onorevoli colleghi, innanzi tutto vorrei esprimere le mie più sentite congratulazioni all’onorevole Romeva i Rueda per il preziosissimo e scrupoloso lavoro che ha svolto negli ultimi anni e che continua a svolgere oggi in qualità di relatore per questo argomento. Vorrei inoltre ringraziarla, signor Commissario, per quello che ha detto circa le attività della Commissione nella lotta al contrabbando di armi e sul fatto, ben noto a tutti noi, che la condizione preliminare principale per lo sviluppo economico nei paesi in via di sviluppo è la sicurezza, senza la quale non si avrà alcuno sviluppo economico.</p>
      <p sl="de">La relazione Romeva riguarda le norme comuni che si applicano alle esportazioni di armi, e il problema al riguardo è che, pur avendo norme comuni rappresentate dal Codice di condotta, esso non è di per sé vincolante. Come lo si può dunque rendere giuridicamente vincolante? Innanzi tutto possono farlo i singoli Stati membri dichiarandolo tale o dandogli forza di legge, cosa che la Germania, insieme ad altri, ha fatto. Questo risultato può essere raggiunto anche mediante una singola normativa europea, una posizione comune, verso la quale stiamo ora avanzando, in direzione della quale dobbiamo proseguire.</p>
      <p sl="de">Il vero problema è tuttavia che, pur avendo norme comuni in linea di principio, queste vengono applicate da 27 uffici diversi in 27 Stati membri e, per di più, con modalità molto differenti. Anche se si scambiano reciprocamente informazioni al riguardo, gli Stati membri non raggiungono decisioni in maniera congiunta; per esempio, alla Cina è stato imposto un embargo sulle armi, ma la definizione di arma per questo embargo è soggetta a norme che vengono interpretate in modo diverso nei 27 Stati membri e in un altro modo ancora negli Stati Uniti. Così non si può andare avanti; in quest’ambito serve un terreno comune più ampio.</p>
      <p sl="de">Percorriamo la strada verso una politica di difesa comune, di cui fa parte lo sviluppo di un esercito comune. Molti sembrano ignorare il fatto che, in Bosnia-Erzegovina, per esempio, vi sono già truppe sotto il comando europeo che portano pace e sicurezza in quei luoghi. Occorre inoltre un unico mercato della difesa, verso il quale abbiamo compiuto grandi passi avanti negli ultimi anni ma, se realizzeremo entrambe queste cose, occorrerà anche una maggiore azione comune nell’ambito del monitoraggio delle esportazioni di armi. Sarà uno dei compiti importanti che dovremo affrontare nei prossimi anni, e che riguarderà anche la Presidenza tedesca del Consiglio.</p>
    </intervention>
    <intervention id="3-124" speaker_id="28306" name="Ana GOMES" is_mep="True" mode="spoken" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">a nome del gruppo PSE. – Signor Presidente, vorrei esprimerle le mie congratulazioni per la sua rielezione. Mi complimento con l’onorevole Romeva i Rueda per l’ottimo lavoro che ancora una volta ha compiuto e che spiega il voto quasi unanime in seno alla commissione.</p>
      <p sl="pt">Vi sono numerose ragioni per questo consenso parlamentare sul futuro Codice di condotta, ma la principale è la seguente: in contrasto con la tendenza di alcuni Stati membri, in cui la trasparenza continua a scarseggiare e in cui a guidare la politica delle esportazioni di armi sono considerazioni a breve termine, in seno al Parlamento crediamo che l’Unione europea debba avere una politica per l’esportazione di armi comune, efficace e credibile, che rispetti i valori fondamentali e soprattutto i diritti umani, e che sia legata alla politica di sviluppo e alla politica estera dell’Unione, in modo da favorirne e rafforzarne la coerenza.</p>
      <p sl="pt">La capacità del Parlamento di influenzare il Consiglio e l’opinione pubblica in merito a questo dibattito si basa sulla coerenza delle nostre posizioni, che devono fondarsi su principi ed essere prive di particolarismi nazionali e degli effetti dannosi di un approccio a breve termine. In questo caso il Parlamento è stato la voce dell’Europa. Il messaggio del Parlamento su quest’ultima relazione è chiaro come sempre. Innanzi tutto vogliamo che il Codice di condotta assurga a posizione comune. Si tratta di una misura necessaria, come prova il fatto che il gruppo di lavoro del Consiglio dispone di un testo pronto dal giugno 2005, che però tarda ad approvare. La risoluzione ribadisce inoltre che è importante non far dipendere questa misura dal destino dell’embargo sulle armi imposto alla Cina, che resta giustificato. E’ altresì importante potenziare i meccanismi esistenti. Le relazioni nazionali sull’attuazione del Codice di condotta, per esempio, vanno armonizzate di conseguenza in modo che possiamo utilizzarle per valutare in quale misura gli Stati membri lo rispettano. Il Commissario Barrot ha parlato di traffico di armi per via aerea, specialmente verso l’Africa.</p>
      <p sl="pt">Il lassismo generale degli aeroporti europei, rivelato dalla nostra indagine sui voli della CIA, indica che al riguardo potrebbe in effetti accadere il peggio, l’impensabile. Dopo due anni di paralisi, inoltre, è tempo di istituire un sistema di misure eccezionali per i paesi cui di recente è stato tolto l’embargo , come nel caso della Libia, paese di cui abbiamo parlato poc’anzi. L’immorale corsa alla vendita di armi alla Libia dal 2004 dimostra chiaramente l’importanza di fissare norme transitorie quando vi siano regimi che violano i diritti umani.</p>
      <p sl="pt">In conclusione, questa risoluzione non riguarda solo il Codice di condotta. Nella risoluzione il Parlamento si rivolge agli Stati membri affinché assumano un ruolo di guida nella creazione di strumenti giuridici internazionali più avanzati che regolino e, ove possibile, riducano il commercio internazionale di armi. Così come in seno alla Convenzione di Ottawa sulle mine antipersona l’Europa ha svolto un ruolo fondamentale, l’Unione deve restare in prima linea nel processo di elaborazione di un trattato delle Nazioni Unite sul commercio di armi.</p>
      <p sl="pt">L’azione esterna dell’Unione europea e dei suoi Stati membri deve avere alla base i diritti umani, lo sviluppo sostenibile e una pace e una sicurezza durevoli. Senza una politica coerente ed efficace sul controllo delle esportazioni di armi, l’Unione non riuscirà a raggiungere gli obiettivi fondamentali o a contribuire a migliorare il mondo.</p>
    </intervention>
    <intervention id="3-125" speaker_id="1946" name="Annemie NEYTS-UYTTEBROECK" is_mep="True" mode="spoken" nationality="Belgium" birth_date="17-06-1944" birth_place="Elsene" p_group="Group of the Alliance of Liberals and Democrats for Europe" m_state="BE">
      <p sl="en">a nome del gruppo ALDE. – Signor Presidente, è un piacere vederla presiedere nuovamente la seduta. Le mie congratulazioni.</p>
      <p sl="nl">Vorrei innanzi tutto e soprattutto congratularmi con l’onorevole Romeva i Rueda per la sua eccellente relazione, che gode del sostegno unanime del mio gruppo e che intendiamo approvare nella seduta plenaria di domani. La relazione elenca tutti i progressi compiuti di recente grazie agli sforzi indefessi da parte dell’Assemblea. Le ultime tre Presidenze, per esempio, hanno presentato le proprie attività in materia di Codice di condotta alla nostra sottocommissione per la sicurezza e la difesa, con cui ne hanno inoltre discusso, cosa che inviterei anche la Presidenza tedesca a fare.</p>
      <p sl="nl">Abbiamo inoltre notato, per esempio, la messa a punto e i chiarimenti dei criteri per quanto riguarda la situazione dei diritti umani nel paese di destinazione e i rischi che comporta la prevenzione delle esportazioni di armi o della riesportazione di armi già esportate. Il mio gruppo, insieme ad altri, pensa che occorrano ulteriori miglioramenti per quanto concerne la situazione interna del paese di destinazione, le ripercussioni sulla situazione della regione e la compatibilità tra le esportazioni di armi e le capacità tecniche ed economiche del paese acquirente.</p>
      <p sl="nl">Il maggior motivo di delusione per noi è la mancata trasposizione da parte degli Stati membri del Codice di condotta in una posizione comune del Consiglio, che lo avrebbe reso molto più efficace di quanto non sia ora. Questa sarebbe una dimostrazione decisamente migliore della serietà degli Stati membri nel contribuire al controllo delle armi e al disarmo nel mondo. Ho dedicato grande interesse alle dichiarazioni della Commissione al riguardo e ho inoltre sentito con piacere che la Commissione presiederà il Processo di Kimberley. Questo è per me motivo di particolare piacere, signor Commissario, in quanto molto tempo fa vi ho contribuito io stessa.</p>
      <p sl="nl">In conclusione, vorrei mettere assolutamente in chiaro che il mio gruppo è contrario alla revoca dell’embargo sulle armi imposto alla Cina e che invita gli Stati membri a incrementare notevolmente gli sforzi per l’istituzione di un trattato internazionale sul commercio di armi sotto l’egida delle Nazioni Unite. Il contesto internazionale potrebbe non essere un terreno molto fertile per gli accordi multilaterali, come il Commissario Barrot ha molto giustamente sottolineato, ma non per questo i paesi membri dell’ONU e gli Stati membri dell’Unione devono ridurre il proprio impegno al riguardo.</p>
    </intervention>
    <intervention id="3-127" speaker_id="28114" name="Liam AYLWARD" is_mep="True" mode="spoken" nationality="Ireland" birth_date="27-09-1952" birth_place="Kilkenny" p_group="Group of the Alliance of Liberals and Democrats for Europe" m_state="IE">
      <p sl="it">thar ceann an Ghrúpa UEN . – A Uachtaráin, is mór an onóir dom labhairt i mo theanga dhúchais anseo tráthnóna inniu. An fiú tada an Cód Iompair um Easpórtáil Armlóin, a chairde? Sin í an cheist is tábhachtaí atá le freagairt againn.</p>
      <p sl="it">Faraoir, is iad na tíortha is saibhre a cheannaíonn an t-armlón is cumhachtaí. Sin é an fáth go bhfuil an oiread sin armlóin sa Mheán Oirthear, armlón atá faighte acu ó Bhallstáit an Aontais Eorpaigh agus ó Rialtas Mheiriceá.</p>
      <p sl="it">Ní féidir an fhírinne a sheachaint. Tá cogaí san Iaráic, san Iaráin, agus sa Chuáit ó na h-ochtóidí. Deineadh ionsaí ar an Araib Shádach i rith Cogadh na Murascáile.</p>
      <p sl="it">Tá baint mhíleata ag an tSiria le hachrann na Liobáine.</p>
      <p sl="it">Bíodh sé ceart nó mícheart, tá blianta caite ag an Iosrael i mbun troda i gcoinne fórsaí na Liobáine, na Siria agus na Palaistíne.</p>
      <p sl="it">Ach tharla sé seo ar fad toisc go raibh na tíortha seo ábalta teacht ar armlón lena</p>
      <p sl="it">n-aidhmeanna míleata and polaitiúla a bhaint amach.</p>
      <p sl="it">Ba chóir d’iarthar an domhain a bheith ag iarraidh easportáil armlóin a laghdú seachas a bheith á méadú. Sin é an fáth go gcaithfear An Cód Iompair um Easpórtáil Armlóin a chur i bhfeidhm níos déine.</p>
      <p sl="it">Is in olcas seachas chun maitheasa atá an teannas sa Mheán Oirthear ag dul, de réir mar a dhíoltar breis armlóin leo.</p>
    </intervention>
    <intervention id="3-128" speaker_id="28139" name="Carl SCHLYTER" is_mep="True" mode="spoken" nationality="Sweden" birth_date="07-01-1968" birth_place="Danderyd" p_group="Group of the Greens/European Free Alliance" m_state="SE">
      <p sl="sv">a nome del gruppo Verts/ALE. – Signor Presidente, vorrei ringraziare il relatore per la relazione molto costruttiva e completa. Ho apprezzato in particolare la menzione delle società di sicurezza e del settore, sempre più diffuso, dei finti soldati. Se voi che sedete tra il pubblico doveste leggere le normative comunitarie che regolano le esportazioni di armi, vedreste quanto sono fantasiose. Secondo tali normative, i diritti umani e gli accordi internazionali vanno rispettati. Le armi non vanno esportate nei paesi in cui lo sviluppo sociale è a rischio, ma solo nei paesi stabili. Qual è, tuttavia, la realtà? La relazione annuale sulle esportazioni di armi è assolutamente ipocrita. Quattordici Stati comunitari esportano armi in Israele e dodici in Indonesia. Israele e Indonesia sono esempi di paesi in cui regnano pace, stabilità e sicurezza? Cinque paesi esportano armi in Arabia Saudita. Si tratta di un paese che garantisce il rispetto dei diritti umani? No, è un paese in cui le donne non hanno la minima opportunità di esercitare il proprio peso politico. Secondo il criterio 8 del Codice di condotta per le esportazioni di armi, tali esportazioni non devono interferire con lo sviluppo sociale ed economico del paese acquirente. Mezza Africa, tuttavia, figura nell’elenco di paesi verso i quali esportiamo armi. E’ giunto il momento di iniziare ad applicare questo Codice di condotta per le esportazioni di armi. Accordo il mio sostegno agli emendamenti nn. 3 e 4. Lisbona e maggiore sviluppo non possono significare maggiore produzione di armi. Nel modo più assoluto, non vi dev’essere alcuna agenzia per le esportazioni di armi se questo è il risultato.</p>
    </intervention>
    <intervention id="3-129" speaker_id="28249" name="Tobias PFLÜGER" is_mep="True" mode="spoken" nationality="Germany" birth_date="01-02-1965" birth_place="Stuttgart" p_group="Confederal Group of the European United Left - Nordic Green Left" m_state="DE">
      <p sl="de">a nome del gruppo GUE/NGL. – Signor Presidente, lo scopo generale di questo intervento è esprimere il sostegno del mio gruppo alla relazione dell’onorevole Romeva i Rueda, che in questo campo lavora a stretto contatto con noi.</p>
      <p sl="de">Gli Stati membri dell’Unione europea ora sono i primi esportatori mondiali di armi, e precedono sia gli Stati Uniti che la Russia. All’interno dell’Unione, i primi posti spettano a Francia, Germania e Regno Unito, ma anche Paesi Bassi, Svezia e Italia svolgono un ruolo importante. Le armi uccidono: sia quelle esportate dall’Unione, sia quelle provenienti da altri paesi. Questa pratica equivale a una palese violazione dei diritti umani, cui bisogna porre fine.</p>
      <p sl="de">Per rispondere alla domanda circa il ruolo del Codice di condotta, vorrei citare un documento prodotto dalla Conferenza congiunta su Chiesa e società svoltasi in Germania, che dice: “Il Codice di condotta non ha tuttavia avuto l’effetto di porre un freno alle esportazioni di armi europee. Secondo le ricerche di SIPRI, gli Stati dell’Unione, nel 2005, hanno superato gli esportatori di armi tradizionali, Russia e Stati Uniti”. Che il Codice comunitario sia ancora una mera attività volontaria da parte degli Stati membri è scandaloso. Occorre una posizione comune del Consiglio, che sia giuridicamente vincolante per tutti.</p>
      <p sl="de">L’Unione europea ha ora istituito un’agenzia degli armamenti, la cui funzione è promuovere l’industria delle armi all’interno dell’Unione europea. La relazione che ho citato poc’anzi si esprimeva in questi termini: “Inoltre, la creazione dell’Agenzia europea per la difesa offre lo strumento con cui la cooperazione europea in materia di armamenti può essere promossa, il che non viene controbilanciato da alcuno sforzo di monitoraggio del riarmo”. E’ proprio questo il problema, ed è per questo motivo che abbiamo presentato un emendamento secondo il quale dovrebbe esserci, anziché un’agenzia degli armamenti, un’agenzia per il disarmo, perché ciò che serve, più che promuovere le esportazioni di armi tramite un’agenzia, è porre loro fine.</p>
      <p sl="de">Vorrei farvi alcuni esempi concreti dei paesi verso cui sono dirette le esportazioni di armi. La Germania esporta armi in Iraq, per un valore che ha raggiunto i 28,9 milioni di euro nel 2004 e i 25 milioni di euro nel 2005. La relazione si riferisce all’esportazione di armi verso i seguenti paesi: Afghanistan, Algeria, Bangladesh, Colombia, Egitto, India, Indonesia, Iraq, Israele, Giordania, Kazakistan, Malaysia, Nigeria, Oman, Pakistan, Qatar, Federazione russa, Arabia Saudita, Singapore, Thailandia, Tunisia ed Emirati Arabi Uniti – in altre parole, decisamente troppi. Per questo motivo chiediamo di interrompere l’esportazione di armi; gli armamenti uccidono, e questo deve finire.</p>
      <p sl="de">Ciò che mi aspetto dall’Unione europea e dalla Presidenza tedesca del Consiglio è che s’intraprendano azioni a tale scopo e che non si finanzi oltre l’agenzia degli armamenti, perché ora si è giunti ad avere una sorta di correlazione tra le avventure militari dell’Unione europea da un lato e le sue esportazioni di armi dall’altro. Perciò si deve porre fine alle sue esportazioni di armi.</p>
    </intervention>
    <intervention id="3-130" speaker_id="28587" name="Georgios KARATZAFERIS" is_mep="True" mode="spoken" nationality="Greece" birth_date="11-08-1947" birth_place="Athina" p_group="Independence/Democracy Group" m_state="GR">
      <p sl="el">a nome del gruppo IND/DEM. – Signor Presidente, vi sono tre regole per quanto riguarda le armi. La prima è che le armi vengono fabbricate per uccidere le persone, non per uccidere i polli.</p>
      <p sl="el">La seconda regola è che chiunque abbia denaro comprerà armi di qualche tipo.</p>
      <p sl="el">La terza regola è che non vi sono regole nel commercio di armi.</p>
      <p sl="el">Siamo onesti: chi ha venduto le armi a Israele perché potesse invadere il Libano l’estate scorsa? Chi ha venduto le armi alla Turchia affinché potesse invadere e occupare Cipro negli ultimi 40 anni? Questi sono i dati di fatto al riguardo. Chi ha armato Saddam Hussein? Gli americani lo hanno armato per farne il proprio strumento contro l’Iran. Chi ha armato Bin Laden, il maggior terrorista attualmente in guerra con l’umanità intera? Gli americani lo hanno armato e finanziato quando si battevano contro la Russia sullo scacchiere afghano. Quindi non vi sono regole. Non ha senso tentare di adottare regole che non verranno applicate.</p>
      <p sl="el">Venerdì scorso è esploso un missile nell’ambasciata statunitense di Atene. Il missile non è mai stato comprato dall’esercito greco, eppure ci ha arrecato gravissimi danni, e non sappiamo da dove sia venuto. Dall’Albania, dal Libano? Perché era un missile uguale a quelli usati dall’esercito albanese e dagli Hezbollah . In ogni caso, è arrivato. Nel paese in cui vi sono 150 000 kalashnikov . Non abbiamo mai comprato una sola di queste armi, eppure entrano nel nostro paese. Sapete qual è il problema dell’accordo di Schengen? E’ che le armi vengono trasportate da una parte d’Europa all’altra senza che nemmeno un funzionario doganale le controlli.</p>
      <p sl="el">Vorrei ricordarle, signor Commissario, che sette anni fa il cannone più grande mai costruito fu trasportato proprio attraverso l’Europa. Un cannone di 50 metri per Saddam Hussein, che fu trovato da un funzionario doganale a Patrasso. Di conseguenza, le nostre fatiche sono vane. Fermiamo la produzione, diamo inizio al disarmo se davvero vogliamo salvare vite umane. Con ciò che facciamo adesso, sembriamo semplicemente vigili urbani che tentano d’indovinare chi verrà ucciso e dove.</p>
    </intervention>
    <intervention id="3-131" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio. – Signor Presidente, onorevoli deputati, vi sono davvero molto grato per aver compreso la mia esigenza di abbandonare tra breve la vostra seduta per poter mantenere un altro impegno a Stoccarda; vorrei esprimere il mio apprezzamento a tutti voi, avendo già detto grazie al relatore, ma vorrei anche ringraziarvi, onorevoli deputati al Parlamento europeo, per la vostra dedizione e il vostro ininterrotto interesse, poiché dobbiamo continuare ad affrontare questo tema con cautela. Posso assicurarvi che senza dubbio la Presidenza continuerà a cercare il dialogo con i deputati dell’Assemblea.</p>
      <p sl="de">Naturalmente diversi oratori hanno fatto riferimento alla posizione comune, e inoltre sarete a conoscenza del fatto che va adottata all’unanimità dagli Stati membri. Benché questo non sia effettivamente accaduto, forse potremmo riuscire a dare un nuovo slancio. In ogni caso, la Presidenza tenterà di determinare se vi sia stato un qualche cambiamento in talune posizioni. Naturalmente oggi non posso dirvi che cosa ne risulterà, ma stiamo cercando di intervenire al riguardo. Vi ringrazio ancora per il vostro interesse e per aver compreso la mia esigenza di abbandonare la seduta.</p>
    </intervention>
    <intervention id="3-132" speaker_id="4513" name="Geoffrey VAN ORDEN" is_mep="True" mode="spoken" nationality="United Kingdom" birth_date="10-04-1945" birth_place="Waterlooville" p_group="European Conservatives and Reformists Group" m_state="GB">
      <p sl="en">Signor Presidente, per la maggior parte il contenuto della relazione Romeva i Rueda, forse sorprendentemente, non ha sollevato obiezioni. Tuttavia è chiaro che le democrazie occidentali sono molto brave ad autoflagellarsi. Abbiamo rilevato tale insistente tendenza in alcuni degli interventi di questo pomeriggio e in alcuni degli esempi alquanto selettivi che sono stati citati. Spessissimo erigiamo strutture giuridiche e di altra natura per estendere i poteri normativi dell’Unione europea e per imporci dei limiti, mentre se consideriamo i movimenti terroristici e rivoluzionari nel mondo, le persone che davvero sono causa di dolore e sofferenza, scopriamo che le loro armi e attrezzature non provengono dalle democrazie, ma da altri paesi. E’ su quei paesi che dovremmo concentrare la nostra attenzione. Abbiamo pertanto bisogno di un intervento internazionale e di un trattato che si possa applicare ai veri colpevoli. Altrimenti corriamo il rischio di inviare il messaggio sbagliato sia ai nostri cittadini che a coloro che forniscono le armi che alimentano i conflitti.</p>
      <p sl="en">Dinanzi a tali circostanze, dobbiamo concentrare gli sforzi su un trattato internazionale sul commercio di armi nel quadro dell’ONU che sia ben mirato. In effetti, in seno alle Nazioni Unite si è già iniziato un lavoro notevole. Il 6 dicembre 2006 l’Assemblea generale delle Nazioni Unite ha adottato una risoluzione che incarica il Segretario generale di portare avanti questa iniziativa. Ban Kimoon passerà al vaglio le opinioni dei paesi membri dell’ONU nel 2007 e un gruppo di esperti governativi si riunirà nel 2008, dopodiché il Segretario generale presenterà una relazione alla sessantatreesima Assemblea delle Nazioni Unite.</p>
      <p sl="en">L’Unione europea deve concentrarsi sulla promozione di questa linea d’azione in seno alle Nazioni Unite. Ben poco verrà da un regime comunitario di esportazione di armi che limiti le nazioni europee lasciando paesi come la Cina liberi di vendere armi a chiunque ritengano opportuno. La Cina è il più prodigo fornitore di armi a regimi detestabili e ad altri gruppi in tutta l’Asia e l’Africa, tra cui Sudan, Birmania, Zimbabwe e altri paesi, e certamente accoglierebbe con favore restrizioni più severe alle esportazioni di armi rivolte solo gli Stati membri dell’Unione.</p>
      <p sl="en">Se un Codice di condotta è prezioso, non fraintendiamo né sminuiamo l’importanza delle industrie della difesa per la sicurezza nazionale e per le nostre economie, soprattutto nei paesi come Regno Unito, Francia, Germania, Svezia e alcuni altri. Le industrie della difesa britanniche svolgono un ruolo economico e strategico vitale e non devono essere assoggettate a restrizioni giuridiche inopportune che non si applicheranno in molti altri paesi. Il problema non riguarda le nostre industrie della difesa, ma le società e i governi stranieri meno scrupolosi. Il Regno Unito, la cui industria della difesa è tra le maggiori al mondo, ha il dovere di sostenere le Nazioni Unite in questa impresa e ha rispettato i propri obblighi. L’associazione britannica degli industriali per la difesa ha dichiarato di essere favorevole al principio sotteso al trattato internazionale sul commercio di armi. Il Regno Unito è stato tra i coautori della risoluzione dell’Assemblea generale dell’ONU del 6 dicembre 2006.</p>
      <p sl="en">Se dobbiamo ottenere un trattato internazionale che affronti davvero i gravi problemi posti da alcuni esportatori di armi, è indispensabile un trattato delle Nazioni Unite, che tra gli altri comprenda la Cina.</p>
    </intervention>
    <intervention id="3-133" speaker_id="28580" name="Panagiotis BEGLITIS" is_mep="True" mode="spoken" nationality="Greece" birth_date="25-02-1957" birth_place="Velo Korinthias" p_group="Socialist Group in the European Parliament" m_state="GR">
      <p sl="el">Signor Presidente, innanzi tutto vorrei dire che la relazione Romeva i Rueda coglie davvero il problema; l’onorevole Romeva ha prodotto un lavoro molto importante e noi del gruppo socialista al Parlamento europeo lo sosterremo come abbiamo fatto in seno alla commissione per gli affari esteri.</p>
      <p sl="el">Purtroppo il Presidente in carica del Consiglio Gloser ha lasciato l’Aula; dico purtroppo perché oggi avevamo bisogno di discutere del problema politico di base che abbiamo di fronte: il motivo per cui il Consiglio continua a rifiutarsi di convertire il Codice di condotta in uno strumento giuridicamente vincolante per tutti, in un’effettiva posizione comune. E’ questa la questione importante per tutti ed è in quest’ambito che verremo giudicati, che la nostra responsabilità politica verrà giudicata.</p>
      <p sl="el">I cittadini europei vogliono sapere quali sono gli interessi nazionali, economici o strategici di quei governi e Stati membri che ancora si oppongono alla nostra volontà di convertire il codice di condotta in uno strumento e in una posizione politica molto più vincolanti. Non si tratta di una questione di secondaria importanza, ma di una questione collegata alla credibilità stessa dell’Unione europea. E’ legata ai principi e ai valori su cui vogliamo costruire l’idea comune di un’Unione europea di pace, sicurezza, stabilità e sviluppo per le nazioni e il mondo in via di sviluppo.</p>
      <p sl="el">Noi, deputati al Parlamento europeo e membri del gruppo socialista al Parlamento europeo, abbiamo accordato il nostro sostegno all’imposizione di un embargo sul commercio di armi alla Cina sulla base delle sue continue violazioni dei diritti umani, e al riguardo dobbiamo mantenere salda la nostra posizione. A un certo punto, tuttavia, dobbiamo dire onestamente che l’embargo e le sanzioni contro la Cina non hanno avuto assolutamente alcun risultato nel miglioramento della situazione dei diritti umani in Cina. E’ su questo che dobbiamo riflettere.</p>
      <p sl="el">La responsabilità degli Stati membri che esportano armi, soprattutto in aree instabili del mondo e in paesi terzi che violano i principi fondamentali delle Nazioni Unite mantenendo forze d’occupazione negli Stati membri dell’Unione europea, come nel caso della Turchia a Cipro, è enorme. Oggi la decisione del Consiglio di convertire il Codice in uno strumento giuridicamente vincolante rappresenterebbe un contributo non solo simbolico, ma anche sostanziale da parte dell’Unione europea al consolidamento della stabilità globale.</p>
    </intervention>
    <intervention id="3-134" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">Signor Presidente, mi congratulo con l’onorevole Romeva i Rueda per l’ottima relazione. Devo esprimere il mio timore che i nostri sforzi per un Codice di condotta dell’Unione europea per le esportazioni di armi siano in larga misura vani.</p>
      <p sl="en">Non dobbiamo farci illusioni. I colossi della produzione e del traffico di armi nel mondo, che si trovano principalmente negli Stati Uniti, in Russia e in Cina, non solo sono al di fuori della nostra giurisdizione, ma in ogni caso fanno da sé le loro leggi. Le fobie paranoiche di sicurezza nazionale, la diffusa corruzione e la totale follia vengono sfruttati appieno e manipolati da coloro il cui mestiere è vendere la metodologia della morte e della distruzione. Esportare strumenti per uccidere è per loro un affare globale che vale più di un trilione di dollari l’anno, e non hanno intenzione di farsi limitare dal romanticismo da sogno degli europarlamentari.</p>
      <p sl="en">Smettiamo dunque di perdere tempo con utopie legislative inefficaci e iniziamo a pensare al modo migliore per affrontare il problema in modo efficace e alla radice, che è l’incontrollabile ricerca, produzione e commercio di armi da parte della nefanda e mortifera industria delle armi.</p>
    </intervention>
    <intervention id="3-135" speaker_id="4751" name="Bart STAES" is_mep="True" mode="spoken" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">Signor Presidente, onorevoli colleghi, un dibattito ragionevole non si tiene nel vuoto, e visti gli esempi che gli onorevoli Schlyter e Pflüger hanno citato per noi, vorrei evidenziare tre questioni che ci aiuteranno ad affrontare la realtà. Innanzi tutto, ogni anno più di 500 000 persone vengono uccise dalle armi convenzionali, il che si traduce in un essere umano al minuto, o 90 persone nel corso di questa discussione. In secondo luogo, un paese su tre spende più per la difesa che per l’assistenza sanitaria. In terzo luogo, alcuni paesi in Asia, Africa, Medio Oriente e America latina spendono in media 22 miliardi di dollari in armi. Questo denaro si potrebbe usare per realizzare gli Obiettivi di sviluppo del Millennio, quali l’istruzione di base per tutti i bambini e l’eliminazione della mortalità infantile.</p>
      <p sl="nl">L’onorevole Romeva i Rueda ha espresso idee valide nella relazione, e a ragione afferma che il Codice di condotta dell’Unione europea va reso giuridicamente vincolante e inserito in una posizione comune. A mio parere, è immorale collegare quest’ambizione alla revoca dell’embargo sulle armi imposto alla Cina.</p>
      <p sl="nl">In conclusione, la relazione giustamente dichiara anche che si deve ottenere un trattato internazionale per l’embargo di armi in seno alle Nazioni Unite. Mi auguro che il mio paese, ora che è membro del Consiglio di sicurezza, rivolga l’attenzione a quest’ambito particolare.</p>
    </intervention>
    <intervention id="3-136" speaker_id="28331" name="Jaromír KOHLÍČEK" is_mep="True" mode="spoken" nationality="Czechia" birth_date="23-02-1953" birth_place="Teplice" p_group="Confederal Group of the European United Left - Nordic Green Left" m_state="CZ">
      <p sl="cs">Onorevoli colleghi, credo che la Commissione sia stata molto attenta nella scelta del Commissario che ci ha presentato l’introduzione alla relazione, consapevole com’è del fatto che nell’Unione europea l’arma utilizzata più spesso è l’automobile. Per questo motivo i commenti d’apertura ci sono stati rivolti dal Commissario per i trasporti.</p>
      <p sl="cs">Più seriamente, il codice di condotta dell’Unione europea per le esportazioni di armi offre ben poco di nuovo al riguardo. Credo che la relazione lo esprima molto bene e vorrei congratularmi con il relatore.</p>
      <p sl="cs">Il titolo della relazione, “Codice di condotta dell’Unione europea per le esportazioni di armi”, suona molto bene. Ma che cosa si cela dietro quel titolo? I grandi paesi dell’Unione sono tra i grandi esportatori di armi; perciò, in seguito all’allargamento della Comunità, la concorrenza dovrebbe essere tranquillamente eliminata. Il che ora comprende anche i concorrenti interni. La relazione purtroppo non dice molto circa il fatto che gli Stati Uniti, che sono tra i maggiori esportatori di armi al mondo, non hanno aderito al controllo delle armi, né del fatto che i grandi paesi dell’Unione eludono tuttora tutte le riduzioni delle esportazioni.</p>
      <p sl="cs">L’anno scorso almeno quattro paesi hanno condotto test per le armi nucleari, ma secondo il relatore solo la Corea del Nord e l’Iran sono pericolosi, mentre gli altri la passano liscia. L’embargo sulle armi imposto alla Cina è ancora in vigore dietro il pretesto che non ha portato a un miglioramento chiaro e durevole dei diritti umani e della libertà politica. Scusate l’audacia, ma su questa base potremmo proibire l’esportazione di armi verso la maggior parte dei paesi del mondo, a partire dai maggiori Stati membri dell’Unione e dagli Stati Uniti. L’elenco comprenderebbe anche Somalia e Arabia Saudita e, se sbaglio, vi prego di correggermi.</p>
      <p sl="cs">Vorrei esprimere un ultimo commento. Solo Belgio e Finlandia tra i vecchi Stati membri, e Repubblica ceca, Polonia, Ungheria, Slovacchia ed Estonia tra i nuovi hanno richiesto licenze per l’esportazione di armi. I maggiori esportatori di armi mancano nella lista. Questo è il più grande problema degli accordi esistenti. Il gruppo GUE/NGL, insieme a numerosi altri deputati al Parlamento europeo, sostiene fermamente il controllo razionale delle esportazioni di armi. In gioco, tuttavia, c’è l’effettivo pacchetto di misure avanzate nella proposta. Finora i risultati sono stati pessimi.</p>
    </intervention>
    <intervention id="3-137" speaker_id="28497" name="Gerard BATTEN" is_mep="True" mode="spoken" nationality="United Kingdom" birth_date="27-03-1954" birth_place="London" p_group="Europe of Freedom and Direct Democracy Group" m_state="GB">
      <p sl="en">Signor Presidente, la commissione per gli affari esteri “giudica inaccettabile che non sia stata intrapresa alcuna azione per adottare il codice come posizione comune”. Una posizione comune non sarebbe vincolante come tale, ma definirebbe gli orientamenti generali cui gli Stati membri devono adeguarsi. Il relatore descrive la posizione comune come “giuridicamente più vincolante per gli Stati membri dell’Unione rispetto a un Codice di condotta”.</p>
      <p sl="en">La relazione invita la Presidenza e i governi degli Stati membri a spiegare perché il Codice non è stato adottato come posizione comune. Si esprime rammarico per l’assenza di una posizione comune, con la motivazione che questo ha indebolito l’ulteriore sviluppo dei controlli alle esportazioni comunitarie, e impedito interventi volti a un’ulteriore armonizzazione generale dei controlli delle esportazioni comunitarie.</p>
      <p sl="en">Nella relazione ci si dice convinti “che lo sviluppo e l’attuazione di una politica europea armonizzata in materia di controllo delle esportazioni di armi contribuirebbe in modo decisivo a un approfondimento della politica estera e di sicurezza comune dell’Unione”. Ecco che lo si dice ben chiaro. Le argomentazioni contenute nella relazione sono espedienti per promuovere la PESC e il bisogno onnipresente e smodato di armonizzare ogni cosa.</p>
      <p sl="en">Il Regno Unito ha una storia e un retroterra diverso rispetto agli altri paesi d’Europa. Abbiamo antichi legami storici con gli alleati del Commonwealth e in tutto il mondo. Il Regno Unito ha un curriculum finora impeccabile e ben più positivo nel difendere i propri vitali interessi nazionali rispetto a qualunque altro paese rappresentato in quest’Aula. Lo United Kingdom Independence Party pertanto respinge la relazione, in quanto dev’essere compito del Regno Unito decidere la propria politica di esportazione delle armi alla luce dei propri interessi di politica nazionale, internazionale, estera e di difesa, e ai sensi di qualsiasi legittimo accordo internazionale che abbia sottoscritto.</p>
    </intervention>
    <intervention id="3-138" speaker_id="28278" name="Luis YÁÑEZ-BARNUEVO GARCÍA" is_mep="True" mode="spoken" nationality="Spain" birth_date="12-04-1943" birth_place="Coria del Río" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, il mio intervento contrasterà totalmente con quello del precedente oratore, e innanzi tutto dirò che né il Regno Unito né alcun altro paese isolato, per quanto grande e potente possa essere, è in grado di affrontare un qualsiasi problema globale del mondo di oggi – uno dei quali è questo – per quanto l’onorevole collega possa credere che il Regno Unito sappia badare a se stesso.</p>
      <p sl="es">Nemmeno l’Unione europea può badare a se stessa, ma vi sono cose che possiamo fare, e nella sua relazione l’onorevole Romeva presenta numerose proposte, come ha fatto nelle due precedenti occasioni – questa è la terza. Questa volta è relatore per la settima e l’ottava relazione del Consiglio sul controllo delle esportazioni di armi.</p>
      <p sl="es">Vorrei esprimere un ulteriore commento su un elemento che ho ravvisato in diversi discorsi: non è intenzione di questa relazione, né del relatore, né di quelli tra noi che l’hanno votata in seno alla commissione per gli affari esteri, attaccare l’industria delle armi di per sé o l’esportazione di armi, bensì l’uso improprio – l’abuso – di esportazione di armi, e promuovere quindi il controllo attualmente stabilito nel Codice di condotta non vincolante. Pertanto il relatore sostiene – come pure faranno molti altri domani, ne sono certo – una posizione comune dell’Unione sul controllo delle armi.</p>
      <p sl="es">Si tratta di qualcosa di assolutamente essenziale, che contribuirà a potenziare la PESC e che migliorerà la denuncia, il controllo e la nostra capacità di porre fine ad abusi, eccessi e violazioni delle norme in materia di esportazione di armi non solo a paesi in conflitto, ma anche a Stati falliti o le cui relazioni con il mondo sono scarse.</p>
      <p sl="es">Ho esaurito il tempo a mia disposizione. Vorrei semplicemente congratularmi con l’onorevole Romeva per la sua relazione.</p>
    </intervention>
    <intervention id="3-140" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">Signor Presidente, vorrei accordare il mio sostegno all’avvertimento contenuto nella relazione secondo cui la vendita irresponsabile di armi può portare alla corruzione. Secondo la Convenzione anticorruzione dell’OCSE, cui il Regno Unito ha aderito, le indagini sui casi sospetti non devono essere influenzate da considerazioni d’interesse economico nazionale, dall’effetto potenziale sulle relazioni con un altro Stato o dall’identità delle persone coinvolte. Il criterio 1 del Codice dell’Unione europea sulle armi impone agli Stati membri di rispettare gli obblighi internazionali e il criterio 2 di rispettare i diritti umani.</p>
      <p sl="en">Pertanto avrei voluto essere una mosca sulla parete della stanza in cui ieri i funzionari britannici hanno tentato di spiegare al gruppo di lavoro sulla corruzione dell’OCSE il motivo per cui il governo ha ordinato di abbandonare un’indagine del nostro ufficio per le frodi gravi su presunti pagamenti illeciti per assicurarsi vendite di armi da parte di British Aerospace all’Arabia Saudita. Sono riusciti a sfatare l’idea diffusa che ciò sia avvenuto perché i sauditi minacciavano di cancellare il contratto e dare quelli futuri alla Francia, e cioè per proteggere i posti di lavoro? La linea del governo era quella della necessità nell’interesse della sicurezza nazionale, per timore che l’Arabia Saudita interrompesse i collegamenti di intelligence . Purtroppo per l’alibi del governo, il capo dell’MI6 si è rifiutato di sottoscrivere questa tesi.</p>
      <p sl="en">Il governo Blair ha promesso di essere più candido di un giglio. Invece ha rappresentato, per i nuovi e ambiziosi Stati membri, un deplorevole esempio di come corruzione e vendita di armi siano compagni inseparabili. Prima il Regno Unito sottrarrà parte della propria capacità produttiva alle armi, meglio sarà.</p>
    </intervention>
    <intervention id="3-141" speaker_id="2073" name="Richard HOWITT" is_mep="True" mode="spoken" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, innanzi tutto vorrei esprimere il mio apprezzamento per il fatto che quest’anno si è dato il via ai lavori per il trattato internazionale sul commercio di armi, con l’approvazione di 153 Stati membri dell’ONU. Vorrei riconoscere il lavoro eminente intrapreso dal governo laburista britannico per giungere a tale accordo in seno alle Nazioni Unite e, di fatto, l’odierna e tardiva conversione in suo favore del portavoce dei conservatori britannici.</p>
      <p sl="en">L’Unione europea e gli Stati membri devono mantenere un orientamento forte e attivo nel sostegno alla proposta di trattato, in particolare durante le imminenti consultazioni bilaterali con il nuovo Segretario generale delle Nazioni Unite, e dobbiamo mantenere la pressione sul governo degli Stati Uniti affinché riveda i propri obblighi verso il trattato. Abbiamo bisogno di un trattato forte, efficace e giuridicamente vincolante che copra il commercio di tutte le armi convenzionali e che fissi criteri chiari per l’inammissibilità di un trasferimento di armi, tra cui il rispetto dei diritti umani; necessitiamo inoltre di un meccanismo efficace di monitoraggio e applicazione.</p>
      <p sl="en">Per quanto riguarda altri temi della relazione, vorrei rendere omaggio ancora una volta al mio buon amico e collega, onorevole Romeva i Rueda, per l’ottimo lavoro svolto, che gode del mio pieno sostegno. Dal nostro dibattito annuale dell’anno scorso su questo tema, altri 45 milioni di persone nel mondo sono stati colpiti dalle conseguenze devastanti della guerra e, come sappiamo fin troppo bene, il problema non si esaurisce in questo spaventoso numero di morti. Secondo la FAO, i conflitti violenti oggi sono la maggiore causa di fame nel mondo.</p>
      <p sl="en">Signor Presidente, lei e io siamo stati, a nome di quest’Assemblea, nella Repubblica democratica del Congo; quest’anno, nonostante l’embargo sulle armi imposto dall’ONU, dalle ricerche è emerso che i ribelli nell’est di quel paese dispongono di munizioni e armi provenienti dalla Grecia, Stato membro dell’Unione europea, e dalla Serbia, Stato con cui stiamo negoziando un accordo di associazione. Al portavoce dei conservatori britannici che durante questo dibattito ha affermato che si tratta di autoflagellazione ai danni delle nazioni europee, rispondo che, quando una persona viene uccisa da un’arma esportata illegalmente, lo chiamo molto semplicemente omicidio. Non è un fatto che si possa scusare dicendo che, poiché lo fa anche la Cina, è accettabile. L’Europa ha il dovere di assumere il ruolo di guida morale. Dobbiamo ottenere l’accordo sulla posizione comune e, entro l’anno prossimo, mettere alla berlina gli Stati che si sono rifiutati di dare il proprio consenso in seno al Consiglio. Ringrazio i tedeschi per quanto hanno detto.</p>
    </intervention>
    <intervention id="3-142" speaker_id="28421" name="Marianne MIKKO" is_mep="True" mode="spoken" nationality="Estonia" birth_date="26-09-1961" birth_place="Võru" p_group="Socialist Group in the European Parliament" m_state="EE">
      <p sl="et">Onorevoli colleghi, l’industria delle armi è uno dei settori più avanzati dell’economia. Le aziende dei paesi occidentali oggi dominano il mercato mondiale delle armi grazie alla loro superiorità tecnologica. Abbiamo dunque una grande responsabilità, alla quale non sappiamo chiaramente far fronte. I conflitti armati non sono diminuiti, ma sono solo divenuti più dispendiosi.</p>
      <p sl="et">La quantità di denaro spesa per le armi rende impossibile gli investimenti in istruzione e sanità. Questo circolo vizioso incendia le zone di conflitto da decenni. Il denaro che si spende per la morte si sarebbe potuto utilizzare per istruire e sfamare le persone uccise fino alla fine della loro vita naturale.</p>
      <p sl="et">Le armi già prodotte alla fine raggiungono la meta logica – le zone di conflitto – anche quando nel frattempo sono state raccolte da una missione PESD, com’è accaduto in Bosnia. Lungo il percorso, le armi generano profitti per i criminali e i regimi illeciti.</p>
      <p sl="et">In qualità di presidente della delegazione alla commissione di cooperazione parlamentare UE-Moldavia, so che i separatisti della Transnistria traggono finanziamento dai traffici illegali di armi. Il territorio in Cobasna controllato dall’élite dell’ex KGB comprende le riserve di munizioni più grandi d’Europa.</p>
      <p sl="et">Per quanto riguarda il numero delle vittime, le armi leggere oggi sono vere armi di distruzione di massa. Il mitragliatore kalashnikov , per esempio, ha raggiunto lo status di icona presso gli estremisti, che però sono anche già riusciti più volte ad acquisire sistemi di armamento più sviluppati. Prima o poi rimarremo vittime della nostra stessa irresponsabilità.</p>
      <p sl="et">Perciò sostengo la trasformazione degli orientamenti procedurali comunitari per l’esportazione di armi in un documento giuridicamente vincolante. So che il Consiglio è in grado di tradurre tali orientamenti in una posizione comune. Deploro il fatto che il Presidente Gloser non oda queste parole.</p>
      <p sl="et">Mi auguro inoltre che il Regno Unito e la Francia pongano fine all’uso di crediti all’esportazione per sostenere l’esportazione di armi, e che la corruzione che accompagna questo commercio venga punita, e non solo sulla carta.</p>
      <p sl="et">Il mondo ha bisogno di un accordo internazionale per il commercio di armi, e l’Europa di maggiore trasparenza nel commercio di armi, come ha accennato il relatore, con cui mi congratulo e che ringrazio per il suo lavoro.</p>
    </intervention>
    <intervention id="3-143" speaker_id="28392" name="Józef PINIOR" is_mep="True" mode="spoken" nationality="Poland" birth_date="09-03-1955" birth_place="Rybnik" p_group="Socialist Group in the European Parliament" m_state="PL">
      <p sl="pl">Signor Presidente, una delle questioni fondamentali impressa nella nostra memoria europea collettiva è il coinvolgimento privo di scrupoli delle industrie della difesa nello scatenare le guerre mondiali del XX secolo. Penso alle vergognose votazioni tenutesi in diversi parlamenti europei per garantire finanziamenti per gli armamenti nella corsa alla Prima guerra mondiale.</p>
      <p sl="pl">Vista l’attuale situazione nel mondo, spetta all’Unione europea elaborare con urgenza una politica europea armonizzata sulle esportazioni di armi. Tale politica rafforzerà e approfondirà la PESC comunitaria. L’Unione non può tollerare una situazione per cui, in alcune parti del mondo, l’esportazione delle armi prodotte in Europa possa contribuire alla violazione dei diritti umani, ad alimentare conflitti e ad abusare di finanziamenti destinati alla promozione dello sviluppo sostenibile.</p>
      <p sl="pl">Vorrei inoltre porre l’accento sulla necessità di ampliare il campo d’applicazione della legislazione comunitaria in materia di controllo delle esportazioni di armi, in modo che copra le società di sicurezza private. Una simile legislazione è già stata introdotta negli Stati Uniti.</p>
    </intervention>
    <intervention id="3-144" speaker_id="31730" name="Joel HASSE FERREIRA" is_mep="True" mode="spoken" nationality="Portugal" birth_date="13-07-1944" birth_place="Lisboa" p_group="Socialist Group in the European Parliament" m_state="PT">
      <p sl="pt">Signor Presidente, onorevoli colleghi, le esportazioni di armi condotte dagli Stati membri dell’Unione non devono contrastare la lotta per i diritti umani o aiutare le dittature o i regimi guerrafondai. Per quanto riguarda la sicurezza in Europa e nel mondo e la prevenzione del terrorismo, occorrono ingenti sforzi se vogliamo garantire il controllo delle esportazioni europee di armi convenzionali e di merci, attrezzature e tecnologia che hanno una chiara applicazione militare.</p>
      <p sl="pt">Devo sottolineare quanto sia importante prestare grande attenzione alle attività e al background dei paesi e dei governi che acquistano armi e attrezzature militari. Le conseguenze inevitabili dei meccanismi di credito alle esportazioni vanno altresì eliminate. Quel che serve è una politica europea chiara, efficace e armonizzata al riguardo; è essenziale contribuire a rafforzare le norme internazionali in materia di fornitura di armi. Vorrei concludere con una frase da me pronunciata in quest’Aula il 16 novembre 2006: “Nessuno comprenderà che le industrie della difesa degli Stati membri dell’Unione a un certo punto sostengano effettivamente guerre illegittime e regimi dittatoriali”. Non è questo che l’Europa è chiamata a fare, né dev’essere questo l’intento dell’Unione europea.</p>
    </intervention>
    <intervention id="3-145" speaker_id="1289" name="Proinsias DE ROSSA" is_mep="True" mode="spoken" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="it">A Uachtaráin, ar an gcéad dul síos ba mhaith liom an tuairisc seo a thréaslú leis an tuairisceoir. Níl aon dabht ná go bhfuil dul chun cinn maith déanta leis an gcód saorálach faoi easpórtáil arm. Is í an fhadhb mhór a bhaineann leis, áfach, ná go bhfuil sé saorálach agus nach bhfuil dualgas dleathach ar na Ballstáit cloí leis na hoibleagáidí atá ann. Tá sé in am dúinn an cód seo a aistriú ina chomhbheartas Eorpach. In Éirinn, is oth liom a rá, níor chuir an rialtas i gcrích fós na gealltaí chun reachtaíocht 1983 faoi easpórtálaithe arm a thabhairt suas chun dáta. Dá bhrí sin, tá dreasacht ag déileálaithe arm an Stát a úsáid chun srianta níos láidre i dtíortha eile a sheachaint. Go ginearálta, ní aontaím le Coimeádaigh na Breataine ach caithfidh mé a rá go n-aontaím leis an tUasal Van Orden nuair a deireann sé go mba chóir go mbeadh an tAontas chun tosaigh ins na Náisiúin Aontaithe chun conradh nua faoi thrádáil arm idirnáisiúnta a bhaint amach. Chun críochnú, tugaim lántacaíocht do mhír 28 faoi lánchosc arm ar an tSín. Ar a laghad, ba chóir go gcoimeádfar an lánchosc sin go dtí go mbeidh dul chun cinn sásúil déanta le cearta daonna agus polaitiúla.</p>
    </intervention>
    <intervention id="3-146" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Vorrei ringraziare gli interpreti e congratularmi con l’onorevole De Rossa per il suo meraviglioso accento irlandese.</p>
    </intervention>
    <intervention id="3-147" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. – Signor Presidente, nel corso del dibattito il Parlamento ha dimostrato ancora una volta la propria notevole perizia nell’affrontare il commercio delle armi. Vorrei ringraziare ancora una volta l’onorevole Romeva i Rueda, che ha personalmente acquisito una conoscenza molto valida di questo argomento indubbiamente difficile, ma importantissimo. Possiamo infatti vedere come la diffusione mondiale di armi alimenti ogni sorta di violenza in diversi luoghi.</p>
      <p sl="fr">Ho notato inoltre che molti di voi sono ansiosi di vedere l’Unione europea svolgere un ruolo centrale in seno alle Nazioni Unite allo scopo di assicurare una legislazione internazionale in materia di commercio di armi.</p>
      <p sl="fr">Credo che il Parlamento contribuisca in questo modo al processo di rafforzamento dei controlli europei su tale commercio, che ha così tante conseguenze: vi è una dimensione etica assolutamente cruciale in tutto questo.</p>
      <p sl="fr">Vorrei pertanto ringraziare tutti i deputati che sono intervenuti in quest’ottima discussione.</p>
    </intervention>
    <intervention id="3-148" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">La discussione è chiusa.</p>
      <p sl="unknown">La votazione si svolgerà domani.</p>
    </intervention>
  </section>
  <section id="creitem9" title="9. Sviluppo delle ferrovie comunitarie - Certificazione dei macchinisti addetti alla guida di locomotori e treni - Diritti e obblighi dei passeggeri nel trasporto ferroviario (discussione)">
    <intervention id="3-150" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">L’ordine del giorno reca, in discussione congiunta:</p>
      <p sl="unknown">la raccomandazione per la seconda lettura (A6-0475/2006), della commissione per i trasporti e il turismo, sulla posizione comune del Consiglio in vista dell’adozione della direttiva del Parlamento europeo e del Consiglio che modifica la direttiva 91/440/CEE del Consiglio relativa allo sviluppo delle ferrovie comunitarie e la direttiva 2001/14/CE relativa alla ripartizione della capacità di infrastruttura ferroviaria e all’imposizione dei diritti per l’utilizzo dell’infrastruttura ferroviaria [05895/2/2006 – C6-0309/2006 – 2004/0047(COD) ] (Relatore: onorevole Georg Jarzembowski);</p>
      <p sl="unknown">la raccomandazione per la seconda lettura (A6-0480/2006), della commissione per i trasporti e il turismo, sulla posizione comune del Consiglio in vista dell’adozione della direttiva del Parlamento europeo e del Consiglio relativa alla certificazione dei macchinisti addetti alla guida di locomotori e treni sul sistema ferroviario della Comunità [05893/5/2006 – C6-0310/2006 – 2004/0048(COD) ] (Relatore: onorevole Gilles Savary);</p>
      <p sl="unknown">la raccomandazione per la seconda lettura (A6-0479/2006), della commissione per i trasporti e il turismo, sulla posizione comune del Consiglio in vista dell’adozione del regolamento del Parlamento europeo e del Consiglio relativo ai diritti e agli obblighi dei passeggeri nel trasporto ferroviario [05892/1/2006 – C6-0311/2006 – 2004/0049(COD) ] (Relatore: onorevole Dirk Sterckx).</p>
    </intervention>
    <intervention id="3-151" speaker_id="1" name="Georg JARZEMBOWSKI" is_mep="True" mode="spoken" role="relatore" nationality="Netherlands" birth_date="03-02-1947" birth_place="Braunschweig" p_group="Group of the European People's Party (Christian Democrats) and European Democrats" m_state="NL">
      <p sl="de">Signor Presidente, signor Vicepresidente della Commissione, signora Segretario di Stato, come relatore per il Parlamento, raccomando all’Assemblea che, domani, le reti ferroviarie nazionali siano aperte non solo ai treni passeggeri transfrontalieri di tutte le imprese ferroviarie, indipendentemente dal paese d’origine o dal fatto che siano statali o private – come prevede il Consiglio – ma anche ai fini del traffico passeggeri all’interno del paese a una data successiva.</p>
      <p sl="de">Questa è la linea adottata dal Parlamento europeo sin dal 2003. Abbiamo sempre ritenuto che il mercato interno europeo debba essere realizzato, una volta per tutte, anche nel settore ferroviario, rendendo così possibile, grazie a un’equa concorrenza fra imprese ferroviarie, un servizio migliore e più conveniente per i viaggiatori.</p>
      <p sl="de">Per venire incontro al Consiglio, che, signora Segretario di Stato, nutre ancora dubbi sull’apertura troppo precipitosa delle reti al traffico passeggeri privato, la commissione propone ora il 2017 come data per l’apertura delle reti al traffico nazionale. Inoltre gli Stati che hanno aderito il 1° maggio 2004 o in data successiva devono avere il diritto di differire per altri cinque anni la data limite per dare alle loro imprese ferroviarie più tempo per prepararsi per il mercato interno e per la concorrenza che esso comporta.</p>
      <p sl="de">Dobbiamo effettivamente convenire che, per gli Stati membri, dieci o quindici anni dovrebbero essere sufficienti per riorganizzare le loro imprese ferroviarie in modo tale da soddisfare la domanda e le necessità dei clienti, poiché i cittadini hanno il diritto a un trasporto passeggeri efficiente e conveniente all’interno dei propri paesi così come altrove; del resto, in mancanza di ciò, il settore ferroviario non sarà in grado di competere contro auto e aereo e quindi non avrà futuro.</p>
      <p sl="de">A parte alcuni emendamenti minori, la commissione per i trasporti e il turismo concorda con il Consiglio e la Commissione sulla necessità di permettere agli Stati membri di non aprire – o aprire solo parzialmente – le loro reti se tale apertura mettesse a rischio il traffico passeggeri regionale e locale; su questo siamo d’accordo, poiché il trasporto regionale e locale sono d’importanza vitale per i cittadini, anche per ragioni ambientali.</p>
      <p sl="de">Tuttavia, non concordiamo, signora Presidente in carica, sul grande pacchetto proposto dal Consiglio per limitare ulteriormente l’apertura delle reti. La commissione propone di respingere l’introduzione del criterio della “finalità principale” e la proposta di attribuire la preminenza a contratti di concessione a lungo termine. Sono molto lieto di constatare, nell’allegato II alla posizione comune, che la Presidenza portoghese adottò esattamente lo stesso parere del Parlamento su questo, poiché, se si confrontano i requisiti del mercato interno – che sarebbe dovuto diventare realtà molto tempo fa – e gli interessi specifici del trasporto pubblico passeggeri e regionale, risulta evidente che le speciali regole imposte per assicurare la posizione di quest’ultimo fanno già abbastanza per limitare l’apertura delle reti.</p>
      <p sl="de">La commissione non ha seguito le mie raccomandazioni e ha eliminato completamente l’imposta obbligatoria su tutti i tipi di trasporto passeggeri a beneficio dei prestatori di servizi pubblici locali – inserita a sorpresa dal Consiglio – proponendo invece emendamenti su questo punto.</p>
      <p sl="de">Nella procedura di conciliazione, Parlamento e Consiglio devono esaminare, insieme, in che misura tale imposta obbligatoria sia davvero giustificata dalla situazione e dai requisiti del sistema o se, invece, non rischi di essere solo un pretesto per deliberate limitazioni alla deregolamentazione delle reti.</p>
      <p sl="de">La commissione raccomanda anche l’incorporazione delle nuove regole sul transito, l’approvazione delle deroghe per Malta e Cipro e le formulazioni modificate per la modifica della direttiva 2001/14/CE negli interessi della pianificazione più efficace di tratte ad alta velocità.</p>
      <p sl="de">Rivolgendomi a lei, Commissario e Vicepresidente Barrot, faccio appello alla Commissione perché approvi la sostanza delle proposte del Parlamento, poiché ritengo che le dichiarazioni fatte alla commissione dai suoi collaboratori, secondo cui non sussiste alcuna ragione per l’apertura delle reti anche al traffico nazionale, vadano contro le convinzioni difese per molti anni dalla Commissione.</p>
      <p sl="de">Vi ricordo il famoso Libro bianco sul mercato unico europeo pubblicato dalla Commissione nel 1985. Sarà certo evidente a chiunque ne ricordi il contenuto che da allora si è applicato il principio secondo cui non è il completamento del mercato interno, ma piuttosto l’opposizione ad esso a dover essere giustificata, e da lei non è giunta alcuna giustificazione.</p>
      <p sl="de">Infine, permettetemi di dire che non credo che la Presidenza del Consiglio accetterà le proposte del Parlamento in toto , perciò la esorto ad avviare senza indugi la procedura di conciliazione, se possibile, già a febbraio, in modo da poterla concludere entro il termine del semestre di Presidenza tedesca l’estate prossima. Io credo che questo terzo pacchetto ferroviario sia ciò di cui hanno bisogno i cittadini e le imprese europee: lavoriamo insieme per adottarlo entro l’estate.</p>
    </intervention>
    <intervention id="3-152" speaker_id="4306" name="Gilles SAVARY" is_mep="True" mode="spoken" role="relatore" nationality="France" birth_date="06-12-1954" birth_place="Oradour sur Vayres" p_group="Socialist Group in the European Parliament" m_state="FR">
      <p sl="fr">Signor Presidente, signor Commissario, onorevoli colleghi, è un onore per me presentarvi la mia relazione sulla certificazione dei macchinisti addetti alla guida di locomotori e treni sul sistema ferroviario della Comunità.</p>
      <p sl="fr">Vorrei dire innanzi tutto che siamo dinanzi a un fatto esemplare, estremamente raro, perché si tratta del recepimento nel diritto comunitario di un accordo sociale settoriale, nella fattispecie un accordo precedente tra le società ferroviarie europee e i lavoratori delle ferrovie. Tutto ciò è previsto dai testi, ma, in generale, forti delle nostre certezze, spesso ci allontaniamo da questo accordo tra i ferrovieri e i padroni delle compagnie ferroviarie, o più in generale tra i lavoratori e il padronato, mentre non dovremmo più prenderne le distanze quando tutti si sentono toccati da un progetto europeo e da una direttiva. Io sono tra coloro che pensano che, per creare la tanto necessaria Europa delle ferrovie, occorre che i ferrovieri aderiscano a questa Europa e abbiano la convinzione che, lungi dallo scatenare una sorta di guerra civile economica tra imprese ferroviarie, il suo obiettivo è lo sviluppo delle ferrovie.</p>
      <p sl="fr">L’intero testo presentato è esemplare. Aggiungerò, rivolgendomi all’onorevole Jarzembowski, perché siamo sempre stati di parere diverso su questo argomento, che non basta decretare date di liberalizzazione per creare il mercato interno europeo. Questa battaglia di date è terribilmente restrittiva. Per creare il mercato interno europeo, occorre prima di tutto realizzare l’interoperabilità del sistema ferroviario, il che richiede innanzi tutto finanziamenti considerevoli. A questo proposito, mi sembra che il treno della liberalizzazione stia avanzando molto più rapidamente del treno del bilancio o dell’interoperabilità.</p>
      <p sl="fr">Per tornare alla direttiva, essa avrà scarso impatto sul Regno Unito perché esiste un unico tunnel per entrarvi e vi sono poche frontiere terrestri. Non riguarderà molto la Spagna a causa del diverso scartamento. Non riguarderà un certo numero di altri paesi che non hanno necessariamente frontiere ferroviarie dirette con l’Unione: penso alla Finlandia e alla Grecia. La liberalizzazione riguarda quindi essenzialmente l’interoperabilità e la mia relazione si riferisce all’interoperabilità umana, vale a dire al riconoscimento di una licenza per i macchinisti sull’intero territorio dell’Unione.</p>
      <p sl="fr">Desidero ringraziare i colleghi deputati per il notevole lavoro. Riguardo alla direttiva, vorrei fare le seguenti osservazioni. Anzitutto, si tratta di una licenza per l’intera rete e non semplicemente per la rete internazionale, perché riteniamo che tutti i macchinisti debbano poter avere l’ambizione di passare al livello internazionale e che esistano poche differenze tra la guida di un TGV, un treno a grande velocità, all’interno di uno degli Stati membri e di un TGV che attraversa la frontiera. Credo che ciò sia assolutamente essenziale.</p>
      <p sl="fr">Poi, il grande apporto del Parlamento – che è anche all’origine di una controversia con il Consiglio – riguarda il fatto che riteniamo che il personale viaggiante addetto a mansioni attinenti alla sicurezza debba essere preso in considerazione in un ulteriore testo, e proponiamo un piano al riguardo. Accade spesso che vengano salvate vite umane grazie al personale di bordo che ha appreso un certo numero di compiti: evacuazione dei treni, protezione dei passeggeri, segnalazione, attivazione di certi circuiti di allarme. E’ del tutto legittimo che questi lavoratori qualificati abbiano un riconoscimento e, soprattutto, che si cerchi di armonizzarne le qualifiche in tutti i paesi d’Europa per evitare che qualcuno di essi sia sottoqualificato. E’ una questione di sicurezza e non semplicemente una questione sociale.</p>
      <p sl="fr">Il Parlamento ha avanzato una proposta sull’argomento e pensiamo che sia molto importante presentarla adesso: siamo infatti in un mondo in cui esistono parecchie società ferroviarie ed è del tutto legittimo, poiché stiamo creando l’Europa delle ferrovie, prevedere regole di compensazione applicabili tra le imprese ferroviarie quando si scambiano personale che hanno formato. In altri termini, quando un’impresa forma con notevole spesa un macchinista e questo macchinista la lascia dopo due anni per un’altra impresa, occorrono regole minime affinché l’impresa che lo assume rimborsi in parte la società che lo ha formato. Poiché non esiste un’università ferroviaria, la formazione è attualmente dispensata da alcune imprese, essenzialmente le imprese storiche, e occorre evitare che le società che entrano sul mercato ne approfittino per diventare più competitive con una spesa inferiore.</p>
      <p sl="fr">Signor Commissario, penso che le proposte del Parlamento europeo siano valide. Non ignoro certo le divergenze che rimangono con il Consiglio, essenzialmente quelle che ho appena citato concernenti il campo di applicazione. Penso tuttavia che la posizione del Parlamento sia giusta. Ricordo che i nostri colleghi, di tutti i gruppi politici, hanno votato all’unanimità in seno alla commissione per i trasporti e il turismo. Abbiamo dunque una posizione forte che faremo valere in sede di conciliazione, come per gli altri fascicoli, ad esempio quello dell’onorevole Jarzembowski. So che il collega è favorevole alla liberalizzazione, tuttavia non capisco …</p>
      <a text="(Il Presidente invita l’oratore a concludere)"/>
      <p sl="fr">Volevo dire semplicemente sì alla liberalizzazione, purché sia regolamentata e purché siano salvaguardati i servizi pubblici.</p>
    </intervention>
    <intervention id="3-153" speaker_id="4243" name="Dirk STERCKX" is_mep="True" mode="spoken" role="relatore" nationality="Belgium" birth_date="25-09-1946" birth_place="Herent" p_group="Group of the Alliance of Liberals and Democrats for Europe" m_state="BE">
      <p sl="nl">Signor Presidente, signora Presidente in carica del Consiglio, signor Commissario, lo scopo delle relazioni oggi all’esame è conferire alle ferrovie europee maggiore attrattiva agli occhi degli utenti. Uno dei fattori che da anni forniscono all’Unione europea una spinta enorme in questo senso è l’apertura del mercato, che porta più investimenti nelle ferrovie e migliora la qualità dei servizi offerti, ed è a questo, infatti, che si riferisce il lavoro connesso alla risoluzione sui diritti dei passeggeri.</p>
      <p sl="nl">Dopo la proposta della Commissione, è stato fatto molto in prima lettura, nonché con la posizione comune del Consiglio e il voto in seno alla commissione per i trasporti e il turismo. Voglio ringraziare calorosamente i colleghi che hanno partecipato ai lavori, in particolare i relatori ombra, per il contributo che hanno dato a questa relazione.</p>
      <p sl="nl">A mio parere, stiamo ora formulando un insieme completo e realistico di diritti, che prevedono la responsabilità da parte delle imprese ferroviarie in caso di incidenti – io spero che non se ne verifichino mai, ma se dovessero accadere, dovrebbero essere affrontati nello stesso modo in tutta Europa. Questi diritti comprendono anche aspetti come l’accoglienza ai passeggeri, l’indennizzo in caso di ritardo o perdita di coincidenze ferroviarie, l’accessibilità di treni e stazioni alle persone disabili, diritti e normative riguardanti i bagagli o oggetti di maggiori dimensioni come biciclette o carrozzine, l’accessibilità ai biglietti, al cui riguardo vorrei esortare i colleghi a non lasciarsi prendere la mano e a non obbligare le imprese ferroviarie a mettere a rischio la propria redditività adottando sistemi di biglietteria scomodi e proibitivamente costosi utilizzati da pochissime persone. Dobbiamo, invece, assicurare che i biglietti siano ampiamente accessibili e disponibili a chi sceglie di viaggiare in treno. Anche le informazioni ai passeggeri dovrebbero essere chiare e accessibili, e dovrebbe esistere una procedura ampiamente pubblicizzata e facilmente accessibile a tutti per la presentazione dei reclami.</p>
      <p sl="nl">Vorrei chiedere alla Presidente del Consiglio di convincere i suoi colleghi ad aggiungere un punto, vale a dire che l’intero sistema di diritti sia esposto in modo molto chiaro ai cittadini e ai viaggiatori nelle stazioni e sui treni.</p>
      <p sl="nl">Io penso che siamo riusciti a compilare un sistema di diritti molto equilibrato. Spero che, per quanto riguarda le divergenze di opinione che ancora abbiamo con il Consiglio, riusciremo a giungere a un compromesso in sede di conciliazione sulla base di un dialogo efficace.</p>
      <p sl="nl">Esiste, tuttavia, un’importante divergenza di opinione tra il Consiglio e il Parlamento: non comprendiamo perché tutti questi diritti non si applicheranno a tutti i passeggeri delle ferrovie. Se qualcuno ha un incidente e subisce un danno, è importante se si trova su un treno che attraversa o meno un confine nazionale?</p>
      <p sl="nl">La responsabilità deve essere prevista in maniera chiara e comprensibile per tutti i passeggeri delle ferrovie all’interno dell’Unione europea. Treni e stazioni devono essere accessibili, anche per chi desidera salire sul treno in sedia a rotelle, e indipendentemente dal fatto che il treno viaggi da Hannover ad Amsterdam o da Hannover a Berlino.</p>
      <p sl="nl">Vorrei quindi chiedere al Consiglio di abbandonare la sua posizione al riguardo e assicurare che tutti i passeggeri ferroviari abbiano i diritti che meritano. In ultima analisi, ogni cittadino europeo saprebbe così di godere di un insieme di diritti fondamentali su qualunque treno viaggi all’interno dell’Unione europea. Saprebbe che, quando sale su un treno, può godere con tranquillità della diversità dell’Unione europea.</p>
      <p sl="nl">Poiché è proprio questa diversità dell’Unione europea, come ha affermato questa mattina la Presidente Merkel, a costituire l’anima dell’Europa, vorremmo incoraggiare tutti a familiarizzare con quest’anima dell’Europa viaggiando in treno, se possibile.</p>
    </intervention>
    <intervention id="3-154" speaker_id="photo_generic" name="Karin Roth" is_mep="True" mode="spoken">
      <p sl="de">Presidente in carica del Consiglio ? . Signor Presidente, onorevoli deputati, in rappresentanza del ministro federale Tiefensee, il quale purtroppo non può essere qui presente a causa di un impegno importante, desidero esprimere la mia gratitudine per questa opportunità di rivolgermi oggi alla vostra Assemblea.</p>
      <p sl="de">La Presidenza tedesca del Consiglio è appena iniziata e, con il voto imminente sulle proposte per il terzo pacchetto ferroviario, ci troviamo già di fronte a uno dei più importanti fascicoli di questo semestre nel settore dei trasporti. Queste tre misure ci faranno compiere un passo significativo verso l’apertura completa del mercato e quindi verso il completamento dello spazio ferroviario europeo, continuando ciò che abbiamo cominciato insieme con i primi programmi di misure.</p>
      <p sl="de">Con il primo pacchetto ferroviario, adottato nel 2001, abbiamo permesso alle singole imprese ferroviarie che operano nel trasporto merci di avvalersi in modo pratico e indipendente delle reti ferroviarie dei paesi vicini nel traffico transfrontaliero.</p>
      <p sl="de">L’adozione del secondo pacchetto ferroviario ha segnato un’ulteriore pietra miliare nel nostro percorso verso la realizzazione di un mercato unico delle ferrovie in Europa, di cui c’è grande urgenza. Così, il 1° gennaio 2007, l’apertura dei mercati per il traffico merci è diventata una realtà. Questo passo rappresenta un grande progresso di cui Consiglio e Parlamento possono essere orgogliosi in uguale misura.</p>
      <p sl="de">Tale apertura dei mercati è urgente e necessaria a causa dell’enorme rapidità con cui sta aumentando il traffico merci, ma questa non è certo una novità per voi. Secondo le stime della Commissione, entro il 2020 si registrerà un aumento del 45 per cento del traffico merci su strada, che equivarrebbe a 1,5 milioni di autocarri in più sulle strade. Le ferrovie, invece, hanno ancora un grande potenziale che possiamo sfruttare. Dobbiamo quindi far sì che maggiori quantità di merci siano trasportate su rotaia e, soprattutto, provvedere in tal senso con urgenza.</p>
      <p sl="de">Se vogliamo che l’apertura dei mercati sia qualcosa di più di una data, dobbiamo sostenere il processo e impegnare tutte le nostre energie al fine di rimuovere in tempi rapidi gli ostacoli ancora esistenti. In questo quadro occorre altresì garantire l’effettiva possibilità di impiegare il personale addetto a operazioni di trasporto merci – in particolare i macchinisti addetti alla guida – anche nel trasporto transfrontaliero senza difficoltà. Norme di questo tipo sono state stabilite in quella che è denominata la direttiva sulla certificazione dei macchinisti, sulla quale è ora attesa una decisione.</p>
      <p sl="de">Non vedo differenze sostanziali nelle posizioni del Consiglio e del Parlamento in relazione a questa direttiva, anche se vi sono un paio di punti che vorrei sottolineare. In primo luogo, la commissione vuole ora fare in modo – modificando l’articolo 1 della direttiva – che oltre ai macchinisti anche il personale addetto a mansioni attinenti alla sicurezza sia costretto a ottenere la certificazione. In linea di principio, questo approccio è corretto. La questione, tuttavia, è a chi debba applicarsi tale obbligo. L’espressione “altro personale viaggiante addetto a mansioni attinenti alla sicurezza” è così vaga che è impossibile capire a chi esattamente si riferisca.</p>
      <p sl="de">A mio parere, vale la pena chiarire questo punto prima di passare a qualsiasi altra questione. Solo così potremo decidere a quali condizioni e in quali termini è necessaria una certificazione. La posizione comune del Consiglio ha preso in considerazione tale questione e stabilisce che l’Agenzia ferroviaria europea deve accertare se altri membri del personale debbano essere certificati. L’Agenzia può così aiutarci a definire a quali condizioni ha senso certificare personale diverso dai macchinisti. Dovremmo attendere i risultati dell’indagine dell’Agenzia prima di includere prematuramente questo punto nella direttiva.</p>
      <p sl="de">In secondo luogo, nell’emendamento n. 23 si propone che, se un macchinista viene impiegato da un’impresa diversa da quella che ha curato la sua formazione, sia prevista una compensazione obbligatoria del costo di detta formazione. C’è consenso tra Consiglio e Parlamento su questo punto in merito al contenuto. Ma perché regolamentare la questione mediante la legislazione, quando potrebbero essere molto più efficaci soluzioni contrattuali? La posizione comune del Consiglio prevede che la dirigenza e la manodopera disciplinino il trasferimento dei costi di formazione mediante accordi contrattuali. A tale proposito, di fatto, non ci sono differenze.</p>
      <p sl="de">Vorrei ora passare al secondo atto legislativo del terzo pacchetto ferroviario, vale a dire la proposta relativa ai diritti e agli obblighi dei passeggeri, che mira non solo a migliorare i diritti dei consumatori, ma anche a promuovere l’attrattiva a lungo termine dell’uso delle ferrovie all’interno della Comunità. Andrebbe sottolineata anche l’importanza di questa proposta di regolamento per le persone a mobilità ridotta, poiché grazie al regolamento tali persone potrebbero viaggiare in treno con molta più facilità.</p>
      <p sl="de">La posizione comune del Consiglio si sovrappone, sotto molti aspetti, alle richieste del Parlamento, per esempio, adottando le disposizioni COTIF/CIV sulla responsabilità delle imprese ferroviarie per danni personali o ai bagagli e la conclusione di contratti di trasporto.</p>
      <p sl="de">Sussistono, tuttavia, differenze, in particolare riguardo al campo di applicazione del regolamento. Allontanandosi dalla posizione comune, la commissione del Parlamento europeo per i trasporti e il turismo chiede che il regolamento si applichi, in linea di principio, al traffico ferroviario nazionale. E’ stato tuttavia particolarmente difficile giungere a un accordo su questo punto nel Consiglio. La Presidenza ritiene che il compromesso rappresentato dalla posizione comune non debba quindi essere messo in pericolo.</p>
      <p sl="de">Lo stesso vale per il terzo e ultimo atto legislativo del terzo pacchetto ferroviario, la direttiva sulla liberalizzazione. La posizione comune, alla quale siamo giunti con tutti gli Stati membri con notevoli sforzi, prevede l’apertura dei mercati internazionali per il trasporto di passeggeri, incluso il cabotaggio nei viaggi internazionali, a partire dal 2010, ma inizialmente senza l’apertura delle reti nazionali. E’ molto positivo che la commissione parlamentare per i trasporti e il turismo sia d’accordo sulla data del 2010.</p>
      <p sl="de">Sulla spinosissima questione dell’apertura delle reti nazionali, il Parlamento ha proposto un nuovo compromesso. Anche se apprezzo moltissimo tale iniziativa, nutriamo seri dubbi sulla possibilità di giungere a un accordo sulla base di questa proposta di compromesso. A tale riguardo, la proposta di compromesso rappresenta anche un allontanamento dall’approccio graduale che ha caratterizzato sinora la liberalizzazione, e c’è quindi da temere che molti Stati membri non considereranno affatto un compromesso il nuovo compromesso.</p>
      <p sl="de">Nel caso dell’apertura delle reti ferroviarie nazionali, dobbiamo chiederci se non stiamo pretendendo troppo da molti degli Stati membri. Alla luce dell’auspicata approvazione congiunta di tutte e tre le proposte legislative, è lecito chiedersi se, spingendo per i massimi requisiti in relazione al trasporto passeggeri, non stiamo danneggiando le soluzioni molto più urgenti per il trasporto merci.</p>
      <p sl="de">Sono consapevole che non sarà facile giungere a un accordo su questo punto. I servizi di trasporto ferroviario di passeggeri in Europa devono essere attraenti e affidabili. Il Parlamento e il Consiglio devono quindi riconoscere la loro responsabilità comune ed esserne all’altezza.</p>
      <p sl="de">Penso di poter dire che il terzo pacchetto ferroviario è così importante che è nell’interesse di tutti noi giungere a un accordo. La Presidenza tedesca del Consiglio ce la metterà tutta per renderlo un successo e per realizzare lo spazio ferroviario integrato di cui abbiamo estremamente bisogno. Questo richiede cambiamenti coraggiosi, ma anche un senso di proporzione e a volte una po’ di pazienza. Il Consiglio e il Parlamento hanno spesso dimostrato, in passato, la loro buona volontà e hanno raggiunto compromessi reciprocamente accettabili anche partendo da posizioni opposte.</p>
      <p sl="de">Non ci spaventa affatto cercare un compromesso durevole mediante un ragionevole processo di conciliazione. Tuttavia, chiedo al Parlamento di non proporre un numero eccessivo di emendamenti sostanziali, onde evitare di rendere il raggiungimento di un consenso un compito quasi impossibile ancor prima di cominciare. Penso di essere stata chiara.</p>
      <a text="(Applausi)"/>
    </intervention>
    <intervention id="3-155" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. – Signor Presidente, onorevoli parlamentari, sono molto soddisfatto dei progressi compiuti su questo terzo pacchetto ferroviario dal marzo 2004. Si tratta di un insieme di proposte legislative di una certa complessità tecnica e giuridica. Ringrazio, in modo particolare, l’onorevole Jarzembowski, l’onorevole Savary e l’onorevole Sterckx, che hanno tutti svolto un lavoro davvero notevole.</p>
      <p sl="fr">Quasi tre anni dopo l’adozione delle proposte iniziali della Commissione, il Parlamento e il Consiglio devono trovare un compromesso su tutti i testi, come ha appena spiegato molto bene la Presidente Roth.</p>
      <p sl="fr">Innanzi tutto, tengo a sottolineare che, con un’eccezione, è stato mantenuto dal Parlamento e dal Consiglio l’intero pacchetto legislativo proposto dalla Commissione. A queste proposte è infatti sottesa una logica d’insieme che permetterà di europeizzare le ferrovie. Aggiungo che anche la nuova proposta sugli obblighi di servizio pubblico ha compiuto notevoli progressi, anche se non è oggi all’ordine del giorno, e penso che una lettura del terzo pacchetto ferroviario in parallelo con questa proposta permetterà di pervenire a un compromesso d’insieme al termine della procedura legislativa. Ovviamente, saranno necessari gli sforzi di tutti, come lei ha detto, signora Ministro. La Commissione è pronta a compierli e il vostro Commissario si sforzerà di svolgere un ruolo di mediatore.</p>
      <p sl="fr">Ho alcune osservazioni da fare sulle tre relazioni. Ringrazio in primo luogo l’onorevole Jarzembowski. La Commissione è lieta che Consiglio e Parlamento siano giunti a un consenso sull’apertura del mercato dei servizi internazionali con cabotaggio, che si realizzerà nel 2010, come aveva proposto la Commissione.</p>
      <p sl="fr">Invece, l’apertura del mercato dei servizi nazionali pone alcuni problemi. Nel 2004 la Commissione si era accontentata di proporre l’apertura del mercato dei servizi internazionali. Aveva concluso, sulla base della sua analisi, che non sussistevano le condizioni finanziarie e normative per giustificare un’apertura più ampia.</p>
      <p sl="fr">Va detto che la gestione delle linee nazionali, e soprattutto delle linee regionali in certi paesi dell’Unione europea, è particolarmente problematica e non è sempre redditizia. E’ vero, onorevole Jarzembowski, che l’introduzione di maggiore concorrenza in questo mercato è vantaggiosa per aumentare l’efficacia della gestione, ma siamo obbligati ad arrivarci mediante una regolamentazione armonizzata degli obblighi di servizio pubblico.</p>
      <p sl="fr">Non siamo quindi affatto contrari al principio dell’apertura del mercato dei servizi nazionali, ma riteniamo che, nel quadro di questo terzo pacchetto ferroviario, una decisione rischi di essere prematura. Vorremmo valutare la questione alla luce di un’analisi più dettagliata e vorremmo prendere in considerazione altri elementi contenuti nella proposta sugli obblighi di servizio pubblico di cui è relatore l’onorevole Meijer. Ecco perché, onorevole Jarzembowski, abbiamo qualche riserva sull’apertura del traffico nazionale.</p>
      <p sl="fr">In compenso, posso sostenere una serie di emendamenti del Parlamento ad altri articoli del testo, come l’estensione a 15 anni della durata dei contratti quadro per le concessioni di capacità nel caso di infrastrutture specializzate. Parimenti, siamo favorevoli a cambiare la formulazione dell’articolo sui contratti quadro, al chiarimento del campo di applicazione dell’imposta destinata a finanziare i servizi pubblici nonché delle modalità previste a tal fine, e alla sostituzione del concetto di equilibrio economico con quello di redditività per l’analisi dell’eventuale impatto del cabotaggio su un servizio pubblico esistente nel quadro di un servizio internazionale. Questo è tutto per quanto riguarda la prima proposta, alla quale l’onorevole Jarzembowski ha dedicato molto lavoro.</p>
      <p sl="fr">La seconda proposta è quella dell’onorevole Savary, che ha ottenuto l’unanimità in seno alla commissione. Questa proposta permette infatti, come ha indicato molto bene l’onorevole Savary, di realizzare un’interoperabilità umana che è importante tanto quanto l’interoperabilità dei materiali. Avete ristabilito il campo di applicazione proposto dalla Commissione all’origine. In una rete ferroviaria sempre più aperta, riteniamo infatti importante garantire che il personale – che, come avete precisato, comprende il personale qualificato, responsabile della sicurezza dei treni, e non soltanto i macchinisti – sia formato correttamente e che il suo stato di salute sia adeguato. Ho preso nota anche delle osservazioni della Presidente Roth, ma penso che sia possibile trovare un accordo.</p>
      <p sl="fr">Mi permetta, onorevole Savary, di formulare alcune riserve su taluni emendamenti riguardanti il finanziamento della formazione. Lei ha proposto che un’impresa ferroviaria che impiega un macchinista la cui formazione è stata finanziata totalmente o parzialmente da un’altra impresa ferroviaria con cui il macchinista ha volontariamente interrotto il rapporto di lavoro dopo meno di cinque anni di attività, rimborsi all’impresa che ha fornito la formazione una parte dei costi sostenuti per la formazione stessa. In linea di principio, siamo d’accordo, ma è vero che l’emendamento pone problemi, in particolare giuridici; ciò non è dovuto a un approccio più contrattuale? La Commissione esita a intervenire in un campo per il quale non disponiamo veramente di dati di fatto; non conosciamo pienamente la dimensione del problema né le opzioni possibili per risolverlo. Fatta questa riserva, onorevole Savary, siamo d’accordo su questa proposta, che ha ottenuto l’unanimità in seno alla commissione.</p>
      <p sl="fr">Passo ora alla relazione dell’onorevole Sterckx sui diritti e gli obblighi dei passeggeri nel trasporto ferroviario internazionale. Il primo problema riguarda il campo di applicazione e la sua estensione ai servizi nazionali. La Presidente Roth ci ha appena spiegato che, in seno al Consiglio, questo campo di applicazione poneva alcuni problemi. Vorrei dirle tuttavia, onorevole Sterckx che, a mio parere, bisogna ammettere che è impossibile distinguere le sezioni delle diverse tratte, perché altrimenti gli utenti non conoscerebbero mai i loro diritti, come ha detto molto bene. La Commissione sosterrà quindi i vostri emendamenti e darà il suo contributo per giungere a un compromesso con il Consiglio su questo punto. Inoltre, un approccio che lascia più libertà agli Stati membri per tutti i servizi ferroviari soggetti a contratti di servizio pubblico sembra logico e dovrebbe facilitare questo compromesso.</p>
      <p sl="fr">L’altra questione è quella della responsabilità civile in caso di incidenti. La vostra volontà di stabilire una responsabilità rigorosa delle compagnie ferroviarie allineerebbe la loro responsabilità a quella delle compagnie aeree. A tale proposito, la vostra intenzione riflette chiaramente la posizione della Commissione e perciò posso sostenere questo approccio ambizioso, anche se va al di là del regime COTIF/CIM.</p>
      <p sl="fr">Signor Presidente, signora Ministro, onorevoli parlamentari, i nostri servizi vi trasmetteranno la posizione dettagliata della Commissione su ciascun emendamento. Naturalmente la Commissione ascolterà con attenzione la discussione e sarà a vostra disposizione per eventuali domande.</p>
      <p sl="fr">Per concludere, riprenderò le sue parole, signora Ministro. Credo infatti che dobbiamo adoperarci tutti per portare a termine questo terzo pacchetto ferroviario. Sarebbe un vero peccato perdere quest’occasione per rivalutare il ruolo del settore ferroviario in Europa. Abbiamo bisogno del settore ferroviario per trasferire una parte del trasporto merci, in particolare, dalla strada alla rotaia. E’ indispensabile che questo terzo pacchetto ferroviario imbocchi il binario giusto e giunga a destinazione. Vi ringrazio tutti dell’ottimo lavoro già realizzato e vi esorto a fare tutto il possibile per condurlo a buon fine.</p>
    </intervention>
    <intervention id="3-156" speaker_id="4271" name="Elisabeth JEGGLE" is_mep="True" mode="spoken" nationality="Germany" birth_date="21-07-1947" birth_place="Untermarchtal" p_group="Group of the European People's Party (Christian Democrats)" m_state="DE">
      <p sl="de">a nome del gruppo PPE-DE. – Signor Presidente, signor Commissario, onorevoli colleghi, vorrei porgere un caloroso benvenuto alla signora Roth nella veste di Presidente in carica del Consiglio. Come hanno già spiegato il relatore e anche il Commissario, la certificazione europea dei macchinisti sulla quale voteremo domani rappresenta un importante passo verso l’apertura del trasporto ferroviario in tutta l’Europa. La certificazione dei macchinisti fa parte del terzo pacchetto ferroviario, che include anche altre due procedure legislative che consideriamo importanti, vale a dire quella sull’indennizzo dei passeggeri e quella sull’apertura del trasporto transfrontaliero di passeggeri dal 2010. Queste tre procedure legislative creano le condizioni essenziali per attuare con successo la piena liberalizzazione del trasporto ferroviario nell’UE.</p>
      <p sl="de">La certificazione europea dei macchinisti assume particolare importanza alla luce dell’apertura a livello di Unione europea dei mercati del trasporto merci, entrata in vigore all’inizio di quest’anno. Farà risparmiare tempo e denaro. Attualmente, ciascuno dei 27 Stati membri dell’UE ha requisiti diversi riguardo a quali membri del personale viaggiante ferroviario debbano avere una certificazione e riguardo alle modalità di certificazione. Fino ad ora, il riconoscimento delle varie licenze per macchinisti addetti alla guida di treni ha comportato molta burocrazia, ma si spera che la normalizzazione in questione a livello di Unione europea eliminerà questi problemi.</p>
      <p sl="de">Un ulteriore vantaggio di questa certificazione europea dei macchinisti è che migliorerà significativamente la libera circolazione dei ferrovieri nonché la sicurezza delle ferrovie.</p>
      <p sl="de">Tuttavia, questa certificazione risulterà un vero successo solo se, in ultima analisi, ridurrà anche la burocrazia – e abbiamo stabilito un percorso anche per questo. Per esempio, siamo riusciti a evitare di introdurre una certificazione per tutto il personale viaggiante, come qualcuno avrebbe voluto. Ora il primo passo sarà la certificazione dei macchinisti e, il secondo, quella del personale viaggiante addetto a mansioni attinenti alla sicurezza – che il Commissario non aveva considerato una buona soluzione. L’Agenzia ferroviaria europea dovrà decidere quale forma dovrà assumere questo secondo passo sulla base dell’esperienza acquisita a quella data. Questa è la nostra posizione.</p>
      <p sl="de">Siamo riusciti anche a spostare la data di introduzione alla fine di quest’anno, poiché un’introduzione tempestiva farà risparmiare denaro alle imprese ferroviarie. Abbiamo dovuto accettare un compromesso sugli allegati riguardanti gli aspetti tecnici – ma è un compromesso perfettamente ragionevole, che quindi ha il nostro appoggio. Lo trovo molto soddisfacente.</p>
      <p sl="de">Desidero ringraziare il relatore, onorevole Savary, per la costruttiva cooperazione. Noi sosterremo questa relazione domani in plenaria.</p>
    </intervention>
    <intervention id="3-157" speaker_id="23768" name="Bogusław LIBERADZKI" is_mep="True" mode="spoken" nationality="Poland" birth_date="12-09-1948" birth_place="Sochaczew" m_state="PL">
      <p sl="pl">a nome del gruppo PSE. – Signor Presidente, rappresento il gruppo Socialista al Parlamento europeo, e il nostro approccio al problema è il seguente. Per quanto riguarda la relazione dell’onorevole Jarzembowski, siamo molto preoccupati e impegnati per il risanamento delle ferrovie. Tale risanamento comporta a nostro parere un utilizzo migliore del potenziale delle ferrovie e il beneficio del positivo contributo che potrebbero dare a un sistema di trasporto europeo.</p>
      <p sl="pl">Abbiamo molto a cuore gli interessi dei passeggeri, compresa la necessità di rendere le ferrovie accessibili a tutti i gruppi sociali, dal punto di vista sia tecnico che economico. Infine, consideriamo molto importante che le ferrovie possano offrire una gamma più ampia di servizi attraenti sul mercato. Un modo di realizzare questo obiettivo è permettere la concorrenza tra ferrovie sul mercato internazionale.</p>
      <p sl="pl">Percepiamo quindi la liberalizzazione come un mezzo e non come un fine in sé. Siamo favorevoli alla liberalizzazione dei servizi internazionali nel 2010, e vorremmo sottolineare che sono in questione servizi internazionali, non semplicemente transfrontalieri. Possiamo accettare la posizione del Consiglio e la sua proposta riguardo al ruolo degli organismi nazionali di regolamentazione e il controllo della fornitura di servizi pubblici. Possiamo anche accettare tutte le disposizioni intese a garantire un funzionamento efficiente dei sistemi dei servizi passeggeri nazionali.</p>
      <p sl="pl">Abbiamo presentato un emendamento riguardante la presentazione, nel 2012, di una relazione di valutazione degli effetti della liberalizzazione del 2010. Le nostre idee sono in linea con quelle gentilmente espresse dal Commissario Barrot. Ci aspettiamo molto da tale relazione.</p>
      <p sl="pl">La questione della possibile liberalizzazione dei servizi nazionali ha sollevato molte discussioni in seno alla commissione per i trasporti e il turismo. Come compromesso di massima, suggeriamo di esaminare la possibilità di liberalizzazione negli anni 2017-2022, rispettivamente per i Quindici e per l’UE nel suo insieme. Il gruppo è diviso su questo punto. Comunque, crediamo che sia importante inviare il messaggio che l’Europa è interessata a creare un sistema europeo di trasporti. Ci ha fatto altresì molto piacere sentire dal ministro che il Consiglio è pronto a cercare un compromesso e un modo per giungere a un accordo.</p>
      <p sl="pl">Il mio gruppo ha anche accolto con viva soddisfazione la posizione del Commissario Barrot e la sua dichiarazione secondo cui la Commissione desidera essere attivamente coinvolta. Concludendo, desidero ringraziare i relatori per l’impegno profuso. Grazie a tutti.</p>
    </intervention>
    <intervention id="3-159" speaker_id="4377" name="Josu ORTUONDO LARREA" is_mep="True" mode="spoken" nationality="Spain" birth_date="13-02-1948" birth_place="Bilbao" p_group="Group of the Alliance of Liberals and Democrats for Europe" m_state="ES">
      <p sl="es">a nome del gruppo ALDE. – Signor Presidente, signora Presidente in carica del Consiglio, signor Commissario, onorevoli colleghi, è da molti anni che perseguiamo l’obiettivo di creare uno spazio comune europeo caratterizzato dalla libera circolazione al suo interno di persone, beni, capitali e servizi, e in questi anni abbiamo indubbiamente compiuto progressi, ma abbiamo ancora molto da fare per realizzare ciò che ci proponiamo.</p>
      <p sl="es">Uno dei compiti che rimangono da completare è proprio quello che oggi affrontiamo: l’apertura allo spazio comune europeo dei servizi di trasporto ferroviario di passeggeri. Stiamo parlando di un servizio che riguarda direttamente i cittadini e, pertanto, dobbiamo agire con prudenza per evitare che il conseguimento del nostro obiettivo possa creare un danno tale da vanificare il beneficio atteso. Come è successo in altri tipi di liberalizzazioni, dobbiamo agire con attenzione e pazienza affinché le nostre decisioni lascino un margine sufficiente di adattamento ai cambiamenti e non abbiano un impatto negativo su alcun servizio pubblico di base.</p>
      <p sl="es">Il gruppo dell’Alleanza dei Democratici e dei Liberali per l’Europa è assolutamente favorevole all’apertura al mercato dei servizi internazionali, proposta dalla Commissione, nonché dal Consiglio nella sua posizione comune, ma vogliamo, inoltre, che si liberalizzino anche gli altri servizi nazionali e che ciò sia incluso in questa modifica della direttiva 91/440/CEE oggi in discussione.</p>
      <p sl="es">In relazione a questo ultimo aspetto, sappiamo che molti, come i nostri colleghi francesi e altri, temono che la libera concorrenza possa avere ripercussioni negative sulla prestazione dei servizi ferroviari interni meno redditizi.</p>
      <p sl="es">Noi condividiamo tale preoccupazione e, per questo motivo, anche se appoggiamo in generale gli emendamenti della commissione per i trasporti e il turismo, voteremo a favore dell’emendamento n. 37 affinché nel 2012, sulla base dell’esperienza di due anni nella liberalizzazione dei servizi internazionali, la Commissione ci presenti una relazione analizzando, con cinque anni di anticipo, lo stato di preparazione dell’apertura al mercato dei servizi passeggeri all’interno degli Stati. Respingiamo inoltre l’emendamento n. 18, perché ci sembra ragionevole poter limitare per un periodo massimo di 15 anni il diritto dei servizi internazionali al cabotaggio quando ciò implica competere con un’altra concessione statale anteriore aggiudicata mediante procedura pubblica trasparente e aperta.</p>
      <p sl="es">Sosteniamo che l’introduzione di nuovi servizi internazionali che comportano una concorrenza non deve ripercuotersi sulla redditività economica degli attuali servizi ferroviari regionali e locali, e che occorre poter stabilire regole che dovranno essere rispettate dai servizi sia statali che internazionali e che saranno destinate a compensare gli obblighi del servizio pubblico.</p>
      <p sl="es">Parimenti, incoraggiamo l’iniziativa privata a investire nello sviluppo delle ferrovie e, a tal fine, proponiamo che gli accordi quadro di aggiudicazione di servizi di trasporto ferroviario possano raggiungere una durata di 15 anni, ed estendersi anche oltre in casi di elevati investimenti in infrastrutture specializzate dotati di un piano di ammortamento annuale che giustifichi tale durata eccezionale.</p>
      <p sl="es">Desidero infine ringraziare i relatori, onorevoli Jarzembowski, Sterckx e Savary, per il lavoro che hanno realizzato.</p>
    </intervention>
    <intervention id="3-160" speaker_id="28615" name="Roberts ZĪLE" is_mep="True" mode="spoken" nationality="Latvia" birth_date="20-06-1958" birth_place="Rīga" m_state="LV">
      <p sl="lv">a nome del gruppo UEN. – Signor Presidente, signora Presidente Merkel e signor Commissario Barrot, sono estremamente lieto che tre dei miei colleghi, con i quali avevo inizialmente avuto l’onore di partecipare all’elaborazione del terzo pacchetto ferroviario, abbiano preparato con molto successo la seconda lettura. Dico “con successo” perché, in primo luogo, il pacchetto è stato mantenuto e, in secondo luogo, perché il Parlamento europeo sta seguendo rigorosamente il principio secondo cui nell’Europa futura non potremo applicare norme differenti tra il cosiddetto trasporto internazionale e il trasporto nazionale. I passeggeri in Europa dovrebbero godere delle stesse tutele indipendentemente dal fatto che attraversino o meno un confine di Stato. Nel pensare alla liberalizzazione nel mercato del trasporto di passeggeri, dobbiamo seguire dei principi. Se esiste il mercato interno dell’Unione europea, esiste anche nel trasporto interno. Non può essere che nel settore del mercato dei servizi o dei beni diciamo che esiste un mercato unico dell’Unione europea, ma che qui il mercato è limitato all’interno dei confini degli Stati membri. Se guardo con gli occhi di un cittadino degli Stati baltici a questo terzo pacchetto ferroviario e domando cosa cambierà per me come cliente, la posizione comune del Consiglio mi risponderebbe che non cambierà nulla. Infatti, così come è scollegato dalla rete elettrica dell’Unione europea, il Baltico è scollegato anche dal sistema di trasporto ferroviario internazionale dell’Unione europea. Il Parlamento deve quindi essere pronto ad avviare la procedura di conciliazione, pensando a coloro che hanno necessità specifiche, nonché ai passeggeri nell’Europa occidentale e centrale e a quelli alla periferia orientale. A mio parere, dobbiamo anche trovare una nuova soluzione riguardo alla qualità del trasporto merci su ferrovia, ma questo è un problema di cui dovremo occuparci in futuro. Grazie.</p>
    </intervention>
    <intervention id="3-161" speaker_id="28238" name="Michael CRAMER" is_mep="True" mode="spoken" nationality="Germany" birth_date="16-06-1949" birth_place="Gevelsberg" p_group="Group of the Greens/European Free Alliance" m_state="DE">
      <p sl="de">a nome del gruppo Verts/ALE. – Signor Presidente, signor Vicepresidente della Commissione, signora Presidente in carica del Consiglio, onorevoli colleghi, fino a oggi viaggiare senza restrizioni attraverso l’Europa, da Lisbona a Tallinn, da Londra ad Atene, da Parigi a Varsavia, è stato possibile solo su strada o per via aerea. La rete ferroviaria, d’altro lato, assomiglia a un mosaico composto da 27 tasselli e, di conseguenza, le ferrovie vengono trascurate.</p>
      <p sl="de">Le reti nazionali dovrebbero essere aperte. Nel contempo, il gruppo Verde/Alleanza libera europea vuole essere sicuro che anche gli interessi sociali e ambientali siano salvaguardati. Inoltre, dobbiamo imparare dagli errori commessi nel Regno Unito e in Estonia, per esempio, dove non solo le reti sono state aperte, ma è stata anche privatizzata l’infrastruttura. E’ stato un disastro. Per questa ragione, e anche sulla base della nostra esperienza delle strutture monopolistiche delle imprese europee dell’energia elettrica, affermiamo che un requisito essenziale dovrebbe essere che l’infrastruttura rimanga nel settore pubblico.</p>
      <p sl="de">L’Europa non può essere soddisfatta della situazione attuale delle ferrovie – né certamente possono esserlo i clienti. Una certificazione europea internazionale per i macchinisti addetti alla guida di treni è addirittura una proposta esotica. Né è accettabile che io promuova l’uso di treni francesi sulla rete tedesca mentre la Francia chiude la sua rete ad altri operatori. Grazie alla licenza europea per i macchinisti, non sarà più necessario cambiare conducenti al confine tra gli Stati membri.</p>
      <p sl="de">I diritti dei passeggeri dovrebbero essere rafforzati nei servizi ferroviari passeggeri di tutti gli Stati membri, con la possibilità di richieste di indennizzi giuridicamente applicabili in caso di ritardi. Tutti i treni – compresi i treni ad alta velocità come il TGV francese e l’ICE tedesco – dovrebbero avere un compartimento multiuso per consentire il trasporto di attrezzature sportive e biciclette. Informazioni esaurienti sui servizi ferroviari europei e la possibilità di acquistare biglietti per qualsiasi destinazione in Europa dovrebbero essere la regola più che l’eccezione. L’accesso deve essere garantito alle persone a mobilità ridotta. Le reti ferroviarie nazionali dovrebbero essere aperte anche per il trasporto di passeggeri su lunghe distanze, al più tardi entro il 2017 – o entro il 2022 nel caso dei nuovi Stati membri. Subordineremo comunque il nostro consenso su questo punto alla seguente condizione: non deve crearsi alcun dumping sociale né alcuna concorrenza distruttiva.</p>
      <p sl="de">Sappiamo che l’apertura delle reti ha comportato un aumento sostanziale del trasporto merci su rotaia, ma sappiamo anche che gli Stati membri che non hanno aderito hanno registrato un calo. Ci sono solo cinque imprese ferroviarie autorizzate in Francia, e le tonnellate/chilometro trasportate in quel paese sono diminuite del 28 per cento tra il 1999 e il 2005. In Germania esistono oltre 700 imprese ferroviarie approvate, e in quel paese il trasporto merci è aumentato del 25 per cento nello stesso periodo, mentre l’aumento nei Paesi Bassi è stato addirittura del 40 per cento. Questi sono successi concreti. Noi vogliamo replicare questi risultati positivi nel trasporto di passeggeri ed è per questo che vogliamo l’apertura delle reti anche per il trasporto europeo di passeggeri.</p>
      <p sl="de">Desidero ringraziare i relatori e i colleghi per la cooperazione.</p>
    </intervention>
    <intervention id="3-162" speaker_id="4508" name="Erik MEIJER" is_mep="True" mode="spoken" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">a nome del gruppo GUE/NGL. – Signor Presidente, molto tempo prima che nascesse l’Unione europea, esisteva una buona cooperazione nel settore delle ferrovie, caratterizzata da servizi ferroviari transfrontalieri e a lunga distanza, dalla possibilità di acquistare nel proprio paese biglietti diretti per destinazioni lontane e da un orario internazionale disponibile in ogni paese. Ora questo positivo stato di cose è a rischio.</p>
      <p sl="nl">La rete ferroviaria europea è in uno stato di continua disintegrazione, analogo a quello in cui si trovano attualmente gli Stati Uniti. Presto ci rimarranno solo reti distrettuali metropolitane e collegamenti ad alta velocità tra le città principali. Il 27 e 28 settembre 2005, in prima lettura, il Parlamento ha perso un’opportunità storica per mantenere e rafforzare un solido coordinamento europeo e servizi di alto livello spingendosi troppo lontano nella sua votazione e non seguendo le proposte della Commissione nel campo della protezione dei diritti dei passeggeri.</p>
      <p sl="nl">Nell’emendamento n. 37 sui diritti dei passeggeri, il diritto dei viaggiatori di acquistare biglietti ferroviari integrati per l’intera rete ferroviaria dell’Unione europea è stato sostituito con un invito alla cooperazione volontaria. In questo modo le imprese ferroviarie sono libere di ridurre la vendita di biglietti e le informazioni relative a destinazioni lontane e restringere sempre più le offerte a vantaggio dei passeggeri per viaggiare all’estero.</p>
      <p sl="nl">L’anno scorso, tre dei maggiori Stati membri hanno abolito i tagliandi Euro Domino che concedevano ai cittadini residenti in altri Stati un migliore accesso alle loro reti ferroviarie. I biglietti InterRail per viaggiare in tutta Europa, utilizzati principalmente dai giovani per conoscere altri paesi europei, concedono sempre meno accesso a treni veloci e a lunga distanza. Il pubblico non ha più alcuna idea della forma complessiva delle ferrovie europee. Poiché i monopoli statali hanno fallito, le ferrovie europee sono divise in un numero di società in concorrenza sullo stesso territorio. Di conseguenza, anni di cooperazione hanno trasformato questo territorio in un campo di battaglia e i collegamenti transfrontalieri si sono diradati o sono cessati del tutto.</p>
      <p sl="nl">L’Unione europea rimane a guardare continuando a presumere che, sulla base dell’articolo 5 della direttiva 91/440, le imprese ferroviarie devono essere gestite come società commerciali e, su questa base, devono perseguire come obiettivo prioritario la riduzione dei costi. In questo modo spingiamo i viaggiatori ad abbandonare il treno e a preferire l’aereo per distanze medio-lunghe.</p>
      <p sl="nl">Più il trasporto pubblico dipende dal mercato, minore diventa la sua possibilità di sopravvivenza. Non solo l’avvento dell’automobile e di una rete autostradale ampiamente disponibile, ma anche l’esenzione dalle imposte sul combustibile destinato all’aviazione e l’avvento di compagnie aeree a basso costo, hanno fatto sì che il trasporto ferroviario sia considerato costoso in termini relativi.</p>
      <p sl="nl">Per sopravvivere le ferrovie devono essere rese appetibili alle generazioni più giovani. Se tale generazione incomincia a considerare normale spostarsi in automobile e in aereo e considera il treno un pezzo da museo inaccessibile, le ferrovie registreranno maggiori perdite e dovranno ridurre ancor di più i costi. Chi si aspetta che la posizione delle ferrovie sia rafforzata imponendo gli stessi meccanismi di concorrenza imposti al trasporto aereo e stradale rimarrà deluso. Questa evoluzione è dannosa per i passeggeri e il personale ferroviario nonché per la protezione dell’ambiente.</p>
      <p sl="nl">Sono consapevole che da molti anni l’onorevole Jarzembowski si batte per dare più spazio al mercato e per introdurre più velocemente un maggior numero di società competitive nella rete ferroviaria, non solo nel trasporto merci transfrontaliero, ma anche nel trasporto nazionale di passeggeri. A suo tempo, il collega aveva affermato che, se i suoi auspici non fossero stati soddisfatti nel primo pacchetto ferroviario nel 2001, avrebbe continuato a lottare per ottenere ciò che voleva nel terzo pacchetto. Il mio gruppo non l’ha mai sostenuto in questo.</p>
      <p sl="nl">Nell’emendamento n. 35 il mio gruppo ha proposto di non approvare la relazione sulla liberalizzazione dell’onorevole Jarzembowski e, nel caso in cui venisse adottata, di consentire almeno agli Stati membri di limitare la concorrenza. Questo può essere fatto adottando gli emendamenti nn. 33, 34 e 36, formulati a tale scopo. Riguardo alla relazione Sterckx, sosteniamo la volontà dell’organizzazione europea dei consumatori nei nostri emendamenti nn. 70-73.</p>
      <p sl="nl">Infine, solo la relazione Savary, che permette ai macchinisti di attraversare più facilmente i confini e lavorare in circostanze tecnicamente diverse, è un contributo prezioso all’integrazione delle ferrovie europee.</p>
    </intervention>
    <intervention id="3-163" speaker_id="28506" name="Mike NATTRASS" is_mep="True" mode="spoken" nationality="United Kingdom" birth_date="14-12-1945" birth_place="Leeds" p_group="Europe of freedom and democracy Group" m_state="GB">
      <p sl="en">a nome del gruppo IND/DEM. – Signor Presidente, durante tutta questa settimana ci siamo sentiti ripetere che questo è l’inizio di una nuova luminosa era, con un nuovo Presidente e nuovi deputati per il Parlamento europeo. Tuttavia, come dimostra questa relazione, abbiamo ancora alcune questioni in sospeso.</p>
      <p sl="en">In prima lettura, nel 2005, l’onorevole Sterckx disse che non dobbiamo cincischiare con accordi internazionali che sono già soddisfacenti. Vorrei quindi ricordargli che la Convenzione COTIF è un accordo pratico tra 42 singole nazioni, compresi numerosi paesi esterni all’UE, volto a facilitare il trasporto ferroviario tra esse, eppure oggi l’onorevole Sterckx vuole far deragliare questo accordo. Indugia nell’impressione che né gli Stati membri né le compagnie ferroviarie nazionali sarebbero capaci di stabilire da soli codici di diritti dei passeggeri. Ciò non è certamente vero nel Regno Unito.</p>
      <p sl="en">L’onorevole Sterckx afferma che di fatto la questione riguarda i diritti dei consumatori, eppure si ammette che una maggiore regolamentazione è sinonimo di tariffe più alte. Perché i miei connazionali avrebbero bisogno di normative comunitarie se il risultato è costituito da tariffe più alte? Ma l’onorevole Sterckx non ha elaborato una relazione sui diritti dei consumatori. La relazione riguarda il controllo dell’Unione europea. Il relatore afferma che è inutile formulare normative che si applicano solamente al 5 per cento dei passeggeri delle ferrovie che utilizzano servizi internazionali, quindi perché lo stiamo facendo? Esiste una grande quantità di regolamentazione comunitaria che non tocca la vasta maggioranza di cittadini senza interessi transfrontalieri, ma che nel contempo nuoce alla capacità di offrire servizi nazionali. Nell’UE, onorevole Sterckx, la distinzione transfrontaliera è irrilevante, e il treno della cuccagna comunitaria sarà inarrestabile finché non si fermerà contro i respingenti. Questa è la verità dietro a tutto l’autocompiacimento di questa settimana.</p>
    </intervention>
    <intervention id="3-164" speaker_id="28457" name="Luca ROMAGNOLI" is_mep="True" mode="spoken" nationality="Italy" birth_date="12-09-1961" birth_place="Roma" p_group="Non" m_state="IT">
      <p sl="it">a nome del gruppo ITS . – Signor Presidente, onorevoli colleghi, questo intervento celebra la fine di una nota discriminazione che affligge chi è stato componente dei Non Inscritti ed è pure il primo intervento che su relazioni presentate è fatto in nome del nuovo gruppo “Identità, Tradizione, Sovranità”. Approfitto dunque per sottolineare che finalmente diversi milioni di cittadini europei non sono più rappresentati a mezzo servizio e questo dovrebbe essere motivo di soddisfazione per quanti si dicono pienamente democratici e magari poi, almeno fino alla caduta del muro di Berlino, in diversi paesi dell’Unione erano, forse magari lo sono tuttora, fieri di condividere responsabilità, ideali e non solo, con l’Internazionale comunista.</p>
      <p sl="it">Veniamo comunque al merito della nostra discussione sullo sviluppo delle ferrovie comunitarie: siamo contrari alla liberalizzazione, anche alla luce delle tante nefaste esperienze in diversi paesi che hanno proceduto alle liberalizzazioni stesse. Pertanto non possiamo essere favorevoli alle proposte del bravo relatore Jarzembowski su questi aspetti.</p>
      <p sl="it">Riteniamo indispensabile la clausola di reciprocità, altrimenti la liberalizzazione non sarà affatto corrispondente a quella libera concorrenza che dovrebbe favorire i consumatori. Sui diritti e doveri del passeggero le nostre idee collimano assai di più con quelle del collega Sterckx: siamo favorevoli all’estensione del campo di applicazione del regolamento sui diritti del passeggero al trasporto nazionale. Penso ad esempio a quanto questo sia necessario proprio nel mio paese, tanto più che riteniamo che un passeggero non possa essere considerato di categoria diversa a seconda del vettore che utilizza. Dignità e diritti del passeggero devono essere garantiti da tutti i servizi, privati o pubblici, che operano sul territorio dell’Unione e quindi riteniamo più che sufficiente in proposito la deroga temporanea prevista dall’emendamento 22.</p>
      <p sl="it">Seppure è vero che la definizione di persona a mobilità ridotta è molto estesa quanto vaga, tanto da poter riguardare diversi milioni di passeggeri al giorno, è assolutamente condivisibile che vi sia l’adattamento del materiale rotabile e delle stazioni. E’ anche necessaria l’assistenza a bordo dei treni, magari attraverso la possibilità del gratuito accompagnamento e quindi siamo favorevoli agli emendamenti 47 e 66.</p>
      <p sl="it">Esprimiamo invece un giudizio negativo su diversi emendamenti, in particolare riteniamo che non si possa introdurre l’obbligo d’apposito scompartimento per il trasporto di biciclette e attrezzature sportive, in ogni treno e tanto più senza nessuna altra specificazione. La nostra posizione è quindi negativa sugli emendamenti 26, 58, 59 e 69.</p>
      <p sl="it">Infine, in merito alla patente ferroviaria, il gruppo concorda con l’orientamento favorevole alla certificazione dei macchinisti, ma manteniamo un certo scetticismo sull’opportunità di certificare pure il personale di bordo, come avviene nel caso di altri mezzi di trasporto.</p>
    </intervention>
    <intervention id="3-165" speaker_id="28512" name="Jim ALLISTER" is_mep="True" mode="spoken" nationality="United Kingdom" birth_date="02-04-1953" birth_place="Crossgar" p_group="Non" m_state="GB">
      <p sl="en">Signor Presidente, aprire alla concorrenza il mercato ferroviario va benissimo ed è senz’altro necessario. Tuttavia, se non si dispone di infrastrutture ferroviarie sufficienti, è davvero una considerazione secondaria.</p>
      <p sl="en">Nel mio collegio elettorale dell’Irlanda del Nord abbiamo beneficiato di miglioramenti essenziali sul collegamento ferroviario nord-sud da Larne fino al confine con la Repubblica irlandese e a Dublino. Ciò è stato fatto nell’ambito della rete transeuropea. Tuttavia, l’altro tratto chiave della nostra infrastruttura, vale a dire il collegamento da Belfast alla nostra seconda città, Londonderry, si trova in uno stato d’abbandono e di conseguenza è in declino. Ne ho discusso con il Commissario quando qualche tempo fa visitò l’Irlanda del Nord. Questa tratta nordoccidentale, in particolare a nord di Ballymena, ha ricevuto investimenti minimi, e la spesa proposta di 10,5 milioni di sterline non servirà a risolvere la necessità fondamentale di miglioramenti infrastrutturali, ma solo ad arrestare un ulteriore deterioramento, lasciandoci con una rete che non è percorribile dai necessari treni veloci. E’ urgente includere questa linea nordoccidentale nel programma delle reti transeuropee, con i conseguenti investimenti e ammodernamenti. Per questo faccio appello alla Commissione.</p>
      <p sl="en">Un ponte ferroviario sul fiume Foyle aprirebbe l’opportunità di un collegamento fino a Donegal e offrirebbe così un collegamento veramente transnazionale. Questa linea nordoccidentale deve non solo essere salvata, ma anche migliorata radicalmente e, attraverso le reti transeuropee, l’UE può dare un contributo notevole.</p>
      <p sl="en">Infine, sulla relazione Savary, devo dire che mira a imporre un carico normativo eccessivo al settore ferroviario. Aggiungerà un ulteriore strato di regolamentazione comunitaria che andrà a sovrapporsi a una regolamentazione nazionale già adeguata, non offrendo, a mio giudizio, alcun beneficio al settore ferroviario né ai suoi utenti.</p>
    </intervention>
    <intervention id="3-166" speaker_id="2206" name="Reinhard RACK" is_mep="True" mode="spoken" nationality="Austria" birth_date="07-08-1945" birth_place="Leoben/Stmk." p_group="Group of the European People's Party (Christian Democrats) and European Democrats" m_state="AT">
      <p sl="de">Signor Presidente, questa mattina Angela Merkel, Cancelliere tedesco e Presidente del Consiglio, ha tenuto un brillante discorso in quest’Aula. Ci ha dimostrato in parole semplici che l’Unione europea non è una questione facile, ma è un’idea per cui vale la pena lottare.</p>
      <p sl="de">Possiamo confermare entrambi questi aspetti specificamente nel contesto del tema di questo pomeriggio. Sensibilizzare i cittadini riguardo al nostro lavoro non è semplice. Spesso hanno l’impressione che non li riguardi. L’Europa è così lontana, dicono, e questo pregiudizio prende piede quando i politici qui vi contribuiscono.</p>
      <p sl="de">Tuttavia, si tratta di un pregiudizio e quindi non è vero. In questi ultimi giorni e settimane, molti colleghi ed io siamo stati ripetutamente contattati – e lo siamo tuttora – da numerose parti interessate e lobbisti proprio su questo argomento. Le imprese ferroviarie ci hanno spiegato quello che vogliono e di cui hanno bisogno, e quello che non vogliono e di cui non hanno bisogno. Hanno dimostrato che l’Europa le riguarda. Numerosi rappresentanti dei consumatori si sono rivolti a noi e ci hanno detto quello che, a loro giudizio, i cittadini si aspettano e di cui hanno bisogno. Anch’essi sentono che l’Europa li riguarda. Inoltre, numerosissime organizzazioni di lavoratori e datori di lavoro ci hanno ripetutamente contattato in queste ultime settimane e mesi, dimostrando che l’Europa riguarda la loro clientela.</p>
      <p sl="de">Certamente, da tutte queste sollecitazioni sono scaturite preoccupazioni molto diverse tra loro e questo costituisce un altro problema fondamentale per la nostra comunità europea. Cercare di ridurre tutto a un denominatore comune complicherà notevolmente le cose, diluirà la questione e il risultato sarà né carne né pesce.</p>
      <p sl="de">Inoltre – e questo riguarda un terzo elemento del diritto europeo – i nostri processi impiegano un tempo molto lungo. Sappiamo che anche il nostro pacchetto ferroviario dovrà andare in conciliazione. Non sarà un compito facile giungere a un accordo con il Consiglio in proposito e i lunghi periodi di transizione previsti in molti casi comporteranno in ultima analisi tempi ancora più lunghi.</p>
      <p sl="de">Tuttavia, non dobbiamo lasciarci scoraggiare. La relazione Sterckx sui diritti dei passeggeri vale la pena di essere difesa. Intendiamo formulare un unico testo legislativo, e così faremo, per tutti i servizi passeggeri nell’Unione europea. Vogliamo una compensazione finanziaria e non belle parole. Vogliamo anche diritti per i passeggeri disabili e a mobilità ridotta. A questo proposito, mi sembra importante che consideriamo tra le aree problematiche anche il caso di madri o padri che viaggiano da soli con bambini piccoli e offriamo loro un aiuto. E’ importante per tutti noi, comunque, realizzare in ultima analisi un risultato positivo e che i cittadini europei constatino che di fatto l’Europa li riguarda ed è qualcosa per cui vale la pena lottare.</p>
    </intervention>
    <intervention id="3-167" speaker_id="25718" name="Saïd EL KHADRAOUI" is_mep="True" mode="spoken" nationality="Belgium" birth_date="09-04-1975" birth_place="Leuven" p_group="Group of the Progressive Alliance of Socialists and Democrats in the European Parliament" m_state="BE">
      <p sl="nl">Signor Presidente, vorrei innanzi tutto ringraziare i deputati al Parlamento che hanno contribuito più o meno direttamente al risultato che oggi stiamo discutendo. Come sapete, porteremo avanti la questione e probabilmente avvieremo la procedura di conciliazione, che comporterà parecchio lavoro.</p>
      <p sl="nl">Riguardo alla relazione Sterckx, vorrei ripetere quanto affermato in prima lettura, vale a dire che siamo riusciti, superando le divergenze tra partiti politici, a raggiungere un consenso sui punti chiave riguardanti i diritti dei passeggeri. Forse è possibile colmare il divario che ci separa dal Consiglio, il quale desidera limitare questi diritti al trasporto internazionale di passeggeri introducendo misure di transizione per situazioni in cui esistano contratti di servizio pubblico che sanciscano già questi diritti dei passeggeri.</p>
      <p sl="nl">Nel contempo, dobbiamo assicurarci che queste eccezioni siano definite molto chiaramente e impedire così che il regolamento si svuoti del suo significato.</p>
      <p sl="nl">I pareri sono chiaramente divisi sulla relazione Jarzembowski, non solo tra i gruppi, ma anche al loro interno, poiché la situazione in cui versa il mercato ferroviario e le potenziali implicazioni di una liberalizzazione del mercato ferroviario nazionale suscitano pareri molto diversi da un paese all’altro. Personalmente mi dispiace molto che la maggior parte dei colleghi, soprattutto nella commissione per i trasporti e il turismo, abbia votato a favore della liberalizzazione del trasporto nazionale di passeggeri. Si tratta di qualcosa che di fatto non è stato richiesto dal settore, qualcosa le cui implicazioni non sono state esaminate in modo adeguato e la cui approvazione non è auspicata oggi dalla Commissione, dal Consiglio, dai sindacati, dalle organizzazioni dei consumatori né dall’Associazione delle imprese ferroviarie europee.</p>
      <p sl="nl">Devo dire all’onorevole Sterckx che è così soprattutto perché non siamo riusciti, in una maniera giuridicamente attendibile, a fugare il timore che la liberalizzazione danneggerà i servizi pubblici nei nostri Stati membri o li renderà proibitivi, per la semplice ragione che nuovi concorrenti saranno interessati evidentemente soltanto alle poche linee redditizie all’interno del mercato ferroviario, il che condurrà a una considerevole perdita economica per il prestatore di servizio pubblico, che avrà bisogno di attirare nuove fonti di reddito per mantenere le linee minori non redditizie, altrimenti sarà costretto a chiuderle.</p>
      <p sl="nl">Sarebbe stato preferibile, come ha già detto il Commissario, esaminare la questione della liberalizzazione congiuntamente alla relazione Meijer, in modo da istituire procedure chiare e uniformi che permettano agli Stati membri o alle regioni di offrire sezioni della rete a una particolare società nel quadro dei contratti di prestazione del servizio pubblico.</p>
      <p sl="nl">Votare sulla liberalizzazione in questa fase, senza prima adeguare il settore, è come mettere il carro davanti ai buoi: non funzionerà. Inoltre, come ho già detto molte volte, non penso che la liberalizzazione del mercato sia in se stessa una panacea per spingere più persone a viaggiare in treno. In Belgio, ad esempio, il numero degli utenti delle ferrovie ha avuto un’impennata in questi ultimi anni – l’anno scorso del 6,6 per cento – non a causa della liberalizzazione, ma come risultato di investimenti in nuovo e comodo materiale rotabile e dell’adozione di una favorevole politica dei prezzi.</p>
    </intervention>
    <intervention id="3-168" speaker_id="4440" name="Anne E. JENSEN" is_mep="True" mode="spoken" nationality="Denmark" birth_date="17-08-1951" birth_place="Kalundborg" p_group="Group of the Alliance of Liberals and Democrats for Europe" m_state="DK">
      <p sl="da">Signor Presidente, signora Presidente in carica del Consiglio, signor Commissario, come relatrice del mio gruppo per la direttiva sulla certificazione dei macchinisti, desidero vivamente sostenere l’approccio illustrato dall’onorevole Savary. Il Consiglio, naturalmente, ha in buona parte condiviso l’approccio adottato dal Parlamento in prima lettura e, pertanto, rimangono soltanto alcuni punti in sospeso sui quali possiamo non essere d’accordo. Il fatto è che un quadro comune per la formazione dei macchinisti è una logica conseguenza delle forme di liberalizzazione già adottate. Il grande dibattito ha riguardato chi debba rientrare nel campo di applicazione della direttiva sulla certificazione dei macchinisti. Esclusivamente i macchinisti addetti alla guida o anche altro personale? Il mio gruppo è soddisfatto del risultato oggi all’esame. E’ stato raggiunto un equilibrio adeguato per cui vi rientrano i macchinisti e altro personale addetto a mansioni attinenti alla sicurezza. Riteniamo altresì importante che i macchinisti possano avere accesso ai dati che li riguardano. E’ una semplice questione di certezza giuridica e consideriamo importante la proposta secondo cui i costi della formazione siano rimborsati se il macchinista cambia posto di lavoro poco dopo aver ricevuto la sua formazione. Il fatto è che la formazione è costosa e non dobbiamo creare un sistema in cui un certo numero di imprese ferroviarie possono agire in modo irresponsabile ed evitare sistematicamente di sostenere i costi della formazione impiegando personale che abbia ricevuto di recente una formazione da altre società. Spero vivamente che domani si registri una maggioranza abbastanza vasta qui in Parlamento a favore della proposta della relazione Jarzembowski sulla liberalizzazione del trasporto di passeggeri.</p>
      <p sl="da">La liberalizzazione è necessaria, e non solo del 5 per cento del trasporto passeggeri transfrontaliero, ma anche del trasporto nazionale di passeggeri. E’ necessaria se vogliamo che i treni nell’Unione europea possano offrire un’alternativa sufficientemente competitiva alle altre forme di trasporto e, così facendo, forniscano un trasporto ecologico e all’insegna del risparmio energetico. Cosa accade quando si attua la liberalizzazione e si crea la libera concorrenza? Ovviamente il passeggero viene messo al primo posto. Treni puntuali e comodità del trasporto diventano gli obiettivi principali e, invece di essere solo parole contenute in slogan e pubblicità, diventano parte integrante dell’immagine dell’intera impresa ferroviaria, la quale riconosce che senza clienti non c’è reddito. I diritti dei passeggeri devono applicarsi non solo al trasporto transfrontaliero, ma anche a quello nazionale. L’onorevole Sterckx ha dimostrato chiaramente che non ha senso distinguere tra diritti dei passeggeri in relazione, rispettivamente, al trasporto nazionale e a quello internazionale. In Danimarca, le imprese ferroviarie sono all’avanguardia e hanno già adottato le proposte da noi presentate in Parlamento sui diritti dei passeggeri in caso di ritardi – una iniziativa che evidentemente può essere realizzata.</p>
    </intervention>
    <intervention id="3-169" speaker_id="28376" name="Leopold Józef RUTOWICZ" is_mep="True" mode="spoken" nationality="Poland" birth_date="18-10-1932" birth_place="Kraków" p_group="Non" m_state="PL">
      <p sl="pl">Signor Presidente, in considerazione del tempo a disposizione farò riferimento a un solo punto. Lo sviluppo delle ferrovie comunitarie e le decisioni sulla capacità dell’infrastruttura ferroviaria e sulle imposte devono essere subordinati alla definizione della funzione dei servizi in questione e alla relativa domanda. Tutto ciò è determinato dall’economia e dai passeggeri. Lo sviluppo delle ferrovie dovrebbe anche comportare la cooperazione con altre forme di trasporto. Tale approccio potrebbe creare l’ambiente favorevole per investimenti di capitale privato e per le sovvenzioni europee e nazionali necessarie perché gli investimenti a lungo termine garantiscano lo sviluppo delle ferrovie.</p>
      <p sl="pl">E’ giusto dare la priorità a promuovere gli investimenti nei treni passeggeri ad alta velocità, ma lo sviluppo del trasporto merci è ugualmente importante. Sono necessari investimenti per migliorare i raccordi frontalieri nell’ottica di creare un mercato comune e sviluppare il commercio oltre i nostri confini orientali.</p>
      <p sl="pl">Paesi come la Polonia hanno binari inutilizzati a scartamento allargato. Si potrebbero creare interporti per treni container all’estremità di queste linee. Ciò allevierebbe la pressione sulla inadeguata rete stradale e sarebbe vantaggioso per l’ambiente. Io credo che le idee contenute nella relazione dell’onorevole Jarzembowski contribuiranno al processo di liberalizzazione del trasporto ferroviario e a un maggiore sviluppo in Europa.</p>
    </intervention>
    <intervention id="3-170" speaker_id="4385" name="Hélène FLAUTRE" is_mep="True" mode="spoken" nationality="France" birth_date="29-07-1958" birth_place="Bapaume" p_group="Group of the Greens/European Free Alliance" m_state="FR">
      <p sl="fr">Signor Presidente, come sapete, per i Verdi è essenziale realizzare una vera politica europea dei trasporti che permetta un trasferimento modale dal trasporto su strada a quello su rotaia. I trasporti su strada causano il 25 per cento delle emissioni di gas a effetto serra: si tratta quindi di una sfida significativa.</p>
      <p sl="fr">La domanda che dobbiamo porci è la seguente: l’apertura alla concorrenza, in particolare del trasporto ferroviario dei passeggeri, vincerà tale sfida? Credo al contrario che ci si possa aspettare che le proposte formulate nella relazione Jarzembowski si traducano, di fatto, in un rischio di peggioramento del servizio per gli utenti. Tariffe, biglietteria, informazioni sugli orari, gestione delle coincidenze: come si orienteranno gli utenti tra i diversi servizi proposti dalle imprese ferroviarie? Ci possiamo aspettare l’abbandono delle linee meno redditizie, che rivestono tuttavia funzioni fondamentali di coesione sociale e territoriale. Ci si può aspettare anche una maggiore pressione sulle condizioni di lavoro del personale ferroviario, come accade per le compagnie low cost nel settore dell’aviazione, o ancora una concorrenza accanita sulle tratte più proficue, senza che ciò influisca sul numero finale di passeggeri trasportati.</p>
      <p sl="fr">Per rafforzare il trasporto ferroviario, occorre un reale impegno europeo per finanziare l’ammodernamento delle infrastrutture, la cui vetustà è un notevole freno al suo sviluppo. Bisogna anche superare gli ostacoli all’interoperabilità e adottare – ciò è indispensabile – una fiscalità che penalizzi realmente i trasporti più inquinanti, come una tassa sul cherosene o l’internalizzazione dei costi ambientali per il trasporto stradale.</p>
      <p sl="fr">La liberalizzazione, indubbiamente, non è l’unico modo per europeizzare la politica dei trasporti.</p>
    </intervention>
    <intervention id="3-171" speaker_id="28331" name="Jaromír KOHLÍČEK" is_mep="True" mode="spoken" nationality="Czechia" birth_date="23-02-1953" birth_place="Teplice" p_group="Confederal Group of the European United Left - Nordic Green Left" m_state="CZ">
      <p sl="cs">Onorevoli colleghi, siamo giunti ora al dibattito sulla seconda lettura del terzo pacchetto di misure in materia di ferrovie. La composizione del pacchetto è stata controversa dall’inizio, un parere condiviso dalle parti sociali e non limitato solo ai deputati della sinistra.</p>
      <p sl="cs">Abbiamo affermato chiaramente in molte occasioni che il mancato svolgimento di una valutazione del secondo pacchetto ferroviario costituisce una violazione delle condizioni a cui il Parlamento l’ha adottato, congiuntamente con la Commissione. In questa discussione manca un dibattito razionale. Oggi stiamo discutendo la relazione estremamente controversa dell’onorevole Jarzembowsky sull’apertura del mercato per il trasporto ferroviario senza menzionare lo stato dell’infrastruttura e del materiale rotabile, né l’attuazione di misure nel quadro dell’accordo del Commissario per i trasporti con la Comunità delle ferrovie europee.</p>
      <p sl="cs">Consentitemi di andare dritto al punto: la Commissione e il Consiglio stanno cercando di estendere le scadenze in questa relazione o di renderle flessibili. In considerazione di questa discrepanza fondamentale, i membri del gruppo confederale della Sinistra unitaria europea/Sinistra verde nordica voteranno ancora una volta contro la relazione. Vi sono soprattutto alcuni emendamenti pericolosi che mirano a esacerbare la situazione. D’altro lato, appoggiamo le ottime relazioni dell’onorevole Savary e dell’onorevole Sterckx, con i quali desidero congratularmi, poiché tengono conto della situazione pratica, nonché delle richieste dei sindacati e dei pragmatici responsabili aziendali.</p>
      <p sl="cs">Voglio ribadire che alcuni emendamenti potrebbero peggiorare notevolmente la situazione. Io credo che l’esito del voto su questo pacchetto rifletterà preoccupazioni simili da parte dei nuovi Stati membri. Si tratta, fra l’altro, di applicare periodi di transizione e di specificare le condizioni dei servizi di trasporto di passeggeri.</p>
      <p sl="cs">Spero che potremo presto chiarire i problemi dell’allegato sul trasporto ferroviario di merci alla Convenzione relativa ai trasporti internazionali per ferrovia (COTIF), principalmente sulla base di un accordo tra gli Stati membri che l’hanno ratificato. La situazione attuale è insoddisfacente.</p>
      <p sl="cs">Un’ultima osservazione: la formulazione adottata nella relazione Sterckx sembra un tentativo di imporre sanzioni in caso di ritardi dei treni. Personalmente, invece di sanzioni, vorrei vedere un impegno a rispettare un contratto di trasporto secondo il modello svizzero, basato sul trasporto di merci e passeggeri alla loro destinazione. Insieme ad alcuni altri deputati, voterò sugli emendamenti con questo obiettivo in mente. Qualunque sarà il risultato, credo che torneremo sull’argomento in futuro.</p>
    </intervention>
    <intervention id="3-172" speaker_id="1969" name="Johannes BLOKLAND" is_mep="True" mode="spoken" nationality="Netherlands" birth_date="05-03-1943" birth_place="Oegstgeest" p_group="Independence/Democracy Group" m_state="NL">
      <p sl="nl">Signor Presidente, in questi ultimi mesi, il parere sul tema del terzo pacchetto ferroviario si è rivelato tutt’altro che unanime – nel Consiglio e in Parlamento, in ogni caso. Posso capire l’atteggiamento cauto del Consiglio, date le differenze fra gli Stati membri e la divisione dei poteri all’interno dell’Europa, e posso, in larga misura, identificarmi con esso. Questo non cambia, tuttavia, il fatto che il Consiglio non abbia optato per la migliore soluzione pensando al futuro.</p>
      <p sl="nl">Le relazioni Sterckx e Savary certamente hanno parte in questo, il che non si può dire per la relazione Jarzembowski, in cui, a mio giudizio, si è rotto l’equilibrio raggiunto dal Consiglio tra la futura apertura del mercato e la situazione esistente.</p>
      <p sl="nl">A seguito degli emendamenti contenuti in questa relazione si è creata una situazione per cui tutti i servizi di trasporto di passeggeri potranno essere erogati contemporaneamente in modi diversi, anche se ciò avverrà per gradi. Di conseguenza, ne potrebbe scaturire un conferimento di priorità alle linee redditizie a spese di quelle meno proficue, una qualità inferiore di prestazione del servizio e possibili rischi di sicurezza. Tali inconvenienti possono essere evitati dando agli Stati membri la possibilità di scelta tra diversi modelli di concorrenza. A nome del mio gruppo, ho presentato due emendamenti a tale scopo.</p>
      <p sl="nl">Inoltre, poiché è importante rispettare gli accordi esistenti sui servizi ferroviari con limiti di durata, a mio parere l’emendamento n. 18 è inutile.</p>
      <p sl="nl">Spero, anche se ho i miei dubbi, che domani perverremo alla decisione giusta.</p>
    </intervention>
    <intervention id="3-173" speaker_id="2247" name="Mathieu GROSCH" is_mep="True" mode="spoken" nationality="Belgium" birth_date="14-09-1950" birth_place="Eupen" p_group="Group of the European People's Party (Christian Democrats)" m_state="BE">
      <p sl="de">Signor Presidente, signor Commissario, signora Presidente in carica del Consiglio, il pacchetto ferroviario è una trilogia interessante, e tutte le trilogie contengono un elemento drammatico. Chiunque conosca l’onorevole Jarzembowski saprà che gli piace sempre assicurarsi che le sue proposte non siano noiose.</p>
      <p sl="de">Le prime due proposte hanno conquistato un consenso molto vasto in seno al Parlamento. Considero molto positivo che stiamo parlando della liberalizzazione delle ferrovie e stiamo discutendo le misure accompagnatorie con anticipo. Sarebbe un peccato commettere lo stesso errore che abbiamo commesso con il trasporto su strada, ad esempio – vale a dire liberalizzare prima e soltanto in seguito verificare dove possa essere necessaria un’ulteriore regolamentazione.</p>
      <p sl="de">Questo vale, a mio parere, anche per la certificazione europea dei macchinisti. E’ ovvio che ci dovrebbe essere equivalenza di formazione in tutta Europa, anche per il personale direttamente incaricato di mansioni attinenti alla sicurezza. Non possiamo sviluppare una rete ferroviaria europea quando i requisiti per i macchinisti e i criteri differiscono da paese a paese. L’onorevole Savary ha riportato in ampia misura il parere del Parlamento su questo punto e desidero ringraziarlo per la sua relazione.</p>
      <p sl="de">Lo stesso vale per i diritti dei passeggeri. In parole semplici, basterebbe dire che il trasporto ferroviario dovrebbe essere puntuale e di alta qualità. In molti paesi, i cittadini sarebbero soddisfatti anche solo se venissero rispettati questi due requisiti. Tuttavia, noi ci siamo spinti addirittura oltre. La mia preoccupazione è che forse stiamo puntando un po’ troppo in alto. Se da un lato la qualità del servizio e i diritti dei passeggeri dovrebbero chiaramente essere rispettati, dall’altro non dovremmo guardare troppo in alto, quando già conosciamo il tipo di difficoltà che comporta soddisfare tutti questi requisiti nel trasporto internazionale, in particolare. Anche nel trasporto internazionale, dovrebbero valere le stesse regole. Come ha già detto il Commissario, è inaccettabile che i diritti dei passeggeri cambino improvvisamente quando attraversano il confine da un paese a un altro. Le proposte riguardanti le persone a mobilità ridotta sono particolarmente valide.</p>
      <p sl="de">Vorrei tuttavia ricordare all’Assemblea che il pacchetto conteneva originariamente una quarta proposta, che si è persa per strada. Non dobbiamo dimenticare che occorre garantire un certo livello di qualità anche per il trasporto merci. Il fatto che abbiamo introdotto sanzioni per questo tipo di trasporto non deve indurci a trascurarlo per il timore che vengano introdotte sanzioni anche in altri campi.</p>
      <p sl="de">Riguardo alla liberalizzazione del mercato, è ovvio che anche il trasporto internazionale deve essere liberalizzato. Gli stessi criteri devono valere a Parigi, a Bruxelles e a Colonia. Emerge ora la questione della gestione nazionale. Provengo da un piccolo paese, il Belgio, in cui, a questo proposito, abbiamo in certa misura perso un’occasione, poiché le linee principali sono transfrontaliere, per esempio la linea Aquisgrana-Bruxelles e la linea che collega Bruxelles ad Anversa per poi proseguire verso i Paesi Bassi. Rimane tuttavia una domanda riguardo ai piccoli paesi, come sa anche l’onorevole Jarzembowski: chi è disposto e può pagare per questi servizi e come possono essere organizzati? Questa domanda deve essere affrontata parallelamente al presente pacchetto; è possibile farlo nel quadro della relazione Meijer, prima che esprimiamo il nostro parere su questo argomento in generale. Inoltre, appoggio la proposta del Commissario di includere la relazione Meijer nel pacchetto complessivo con questa proposta dell’onorevole Jarzembowski.</p>
    </intervention>
    <intervention id="3-174" speaker_id="1866" name="Willi PIECYK" is_mep="True" mode="spoken" nationality="Germany" birth_date="11-08-1948" birth_place="München" p_group="Socialist Group in the European Parliament" m_state="DE">
      <p sl="de">Signor Presidente, signora Presidente in carica del Consiglio, signor Commissario, è difficile immaginare una modalità di trasporto che abbia così urgente bisogno di sostegno politico come le ferrovie. Il terzo pacchetto ferroviario ci fa compiere un piccolo passo in avanti. Non vi sono aspetti controversi riguardo alle relazioni Savary e Sterckx, e desidero ringraziare i relatori.</p>
      <p sl="de">Devono rientrare nel campo di applicazione della normativa non solo i macchinisti, ma anche altro personale. Non dobbiamo preoccuparci esclusivamente dei passeggeri sui servizi transfrontalieri, ma dei passeggeri in generale. Il punto controverso è – ed è sempre stato – come affrontare l’apertura del mercato. Sia noi che il Consiglio abbiamo tradizionalmente affrontato la questione in modo maldestro. Questo ha a che fare con i meccanismi nazionali di salvaguardia, ma anche con i nostri timori. Queste posizioni devono essere rispettate, naturalmente, ma non ci aiutano a conseguire un risultato.</p>
      <p sl="de">Ovviamente potremmo trascurare la liberalizzazione del trasporto ferroviario se non fosse per il fatto che – come è stato sottolineato molte volte – altri settori dei trasporti sono stati liberalizzati in questi anni senza riguardo per i costi sociali o ambientali, con conseguenze disastrose. Nel periodo 1995-2004 si è registrata una crescita enorme del traffico stradale e aereo, mentre le ferrovie sono rimaste indietro, in una situazione di stagnazione.</p>
      <p sl="de">Il futuro appare ancora più tetro. Entro il 2020, il volume del trasporto merci aumenterà del 50 per cento e quello del trasporto passeggeri del 35 per cento, eppure i vari modi di trasporto non trarranno profitto in ugual misura dall’atteso aumento del 35 per cento del trasporto di passeggeri. L’aumento sarà del 108 per cento per l’aviazione, del 36 per cento per l’automobile e solo del 19 per cento per le ferrovie. Queste sono le proiezioni della Commissione. Nessuno può essere seriamente soddisfatto di queste cifre.</p>
      <p sl="de">Forse si vedono già aumenti del numero di passeggeri a livello nazionale; ma dobbiamo guardare al quadro complessivo. Quando si pensa che, per rilasciare una tonnellata di inquinamento da CO2 nell’atmosfera, una persona deve viaggiare per 17 000 km in treno, ma bastano solo 3 000 km in aereo, si è portati a riconsiderare la propria posizione sull’apertura dei mercati ferroviari.</p>
      <p sl="de">Oggi non stiamo discutendo la relazione Meijer, che sarà discussa presto, né il pacchetto sui porti, ma – per ragioni di politica energetica e ambientale – stiamo discutendo l’apertura del mercato. Vorrei dire alla Presidente Roth che, per quanto riguarda i requisiti impegnativi, quello del 2017/2022 non è affatto un approccio energico, bensì molto delicato, che tiene conto anche degli Stati membri minori. Sia il Consiglio che il Parlamento hanno incorporato meccanismi di salvaguardia per gli Stati membri più piccoli. Questi paesi hanno ovviamente bisogno di speciale protezione e considerazione.</p>
      <p sl="de">Ribadisco che, se vogliamo dare alle ferrovie una reale opportunità, dobbiamo permettere una misura di apertura del mercato in questo campo. Attendo con ansia la procedura di conciliazione e spero che la Presidenza del Consiglio sia molto attiva e disposta al compromesso e porti a conclusione con successo la questione.</p>
    </intervention>
    <intervention id="3-175" speaker_id="4747" name="Paolo COSTA" is_mep="True" mode="spoken" nationality="Italy" birth_date="23-07-1943" birth_place="Venezia" p_group="Group of the Alliance of Liberals and Democrats for Europe" m_state="IT">
      <p sl="it">Signor Presidente, onorevoli colleghi, la distinzione tra trasporti internazionali, e trasporti tra Stati membri e trasporti nazionali risale al 1956, precisamente all’articolo 70 del trattato istitutivo della Comunità europea del carbone e dell’acciaio, ossia alla prima norma europea in materia di trasporto.</p>
      <p sl="it">Mi pare del tutto ovvio che all’avvio della costruzione del mercato interno dei trasporti si dovesse affidare con prudenza all’istituzione europea i trasporti che attraversano le frontiere, ma resta altrettanto ovvio che poi la falsa distinzione fra trasporti internazionali e trasporti interni decadesse per i trasporti su strada, per i trasporti marittimi, per i trasporti aerei, per i trasporti di tratte interne e perfino, dal 1° gennaio di quest’anno, per i trasporti ferroviari di merce.</p>
      <p sl="it">Perché allora, signora Presidente del Consiglio, questa distinzione dovrebbe continuare a sussistere solo per l’ultima enclave premoderna, quella costituita dal trasporto ferroviario passeggeri? Perché, signor Vicepresidente della Commissione, fare tanta fatica per liberalizzare entro il 2010, fra tre anni, il 5% del mercato ferroviario dei passeggeri. Perché rinunciare a che gli effetti benefici della concorrenza aiutino anche il restante 95% del mercato ferroviario a riacquistare quella competitività rispetto a strada e cielo senza la quale non usciamo da nessuno dei problemi che abbiamo di fronte. Perché consentire che solo il 5% dei passeggeri possa finalmente godere di quelle ovvie protezioni che spettano a tutti i consumatori, in particolare ai portatori di handicap , e che abbiamo già esteso a tutti i passeggeri aerei?</p>
      <p sl="it">Non vi pare che dieci anni di transizione per tutti, addirittura quindici per i nuovi paesi membri, siano un periodo sufficiente per consentire anche al più traballante dei monopoli nazionali, che oggi difendono il loro mercato interno riservato, di prepararsi ad affrontare una concorrenza che non può essere distruttiva, perché oggi il mercato sta declinando e solo la concorrenza può aiutare ad allargare un mercato per tutti.</p>
      <p sl="it">Insomma, è possibile, signori, che non troviamo la capacità di uscire da una logica che valeva 50 anni fa e che oggi onestamente mette in pericolo tutta la nostra strategia?</p>
    </intervention>
    <intervention id="3-176" speaker_id="photo_generic" name="Karin Roth" is_mep="True" mode="spoken">
      <p sl="de">Presidente in carica del Consiglio. – Signor Presidente, onorevoli deputati, desidero ringraziarvi per le vostre osservazioni molto aperte e interessanti sul pacchetto ferroviario, che indicano l’importanza delle ferrovie nel settore dei trasporti e la necessità che diventino ancor più importanti. Il Parlamento è molto unito in questo, e ciò rafforza la Commissione, il Consiglio e tutti noi.</p>
      <p sl="de">Io credo fermamente che le differenze tra i 27 paesi debbano essere tenute in considerazione, anche per quanto riguarda il loro entusiasmo per l’apertura dell’accesso al mercato. Se dimostriamo un sano giudizio ed entusiasmo nell’accettare le richieste dei singoli paesi offrendo al tempo stesso opzioni di regolamentazione e deregolamentazione, otterremo una maggiore accettazione. In molti Stati membri, c’è un legittimo timore che l’apertura del mercato del trasporto di passeggeri nazionale conduca al dominio del mercato da parte di certe imprese. E’ uno dei punti di vista che inducono ad affrontare con scarsa energia il tema dell’apertura del mercato, come lei ha affermato chiaramente nella sua relazione, onorevole Jarzembowski.</p>
      <p sl="de">Desidero ringraziare i relatori e coloro che hanno partecipato alle discussioni per il loro impegno nei confronti della politica dei trasporti e in particolare delle ferrovie. Sono certa che ci incontreremo nuovamente alla prossima occasione, al fine di trovare compromessi.</p>
    </intervention>
    <intervention id="3-177" speaker_id="4393" is_mep="True" mode="spoken" role="Presidente" name="Mario MAURO" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="unknown">La discussione è chiusa.</p>
    </intervention>
  </section>
  <section id="creitem10" title="10. Composizione delle commissioni (termine per la presentazione di emendamenti): vedasi processo verbale"/>
  <section id="creitem11" title="11. Sviluppo delle ferrovie comunnitarie - Certificazione dei macchinisti addetti alla guida di locomotori e treni - Diritti e obblighi dei passeggeri nel trasporto ferroviario (seguito della discussione)">
    <intervention id="3-182" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">L’ordine del giorno reca la continuazione della discussione congiunta sulle ferrovie europee.</p>
      <p sl="unknown">In questo momento, in cui mi accingo ad assumere per la prima volta la responsabilità di presiedere il Parlamento europeo, desidero esprimere la mia riconoscenza a tutti coloro che mi hanno accompagnato fino a questo momento della mia vita e della mia carriera, i compagni di partito e i cittadini della mia provincia, Ciudad Real, in Spagna, che mi hanno permesso di essere deputato per ventidue anni al Parlamento del mio paese. In particolare, è una coincidenza storica felice discutere di ferrovie, visto che provengo da una città che si chiama Alcázar de San Juan, che è stata il centro della storia delle ferrovie e del movimento sindacale nel mio paese.</p>
    </intervention>
    <intervention id="3-183" speaker_id="28418" name="Sepp KUSSTATSCHER" is_mep="True" mode="spoken" nationality="Italy" birth_date="17-03-1947" birth_place="Villanders" p_group="Group of the Greens/European Free Alliance" m_state="IT">
      <p sl="de">Signor Presidente, onorevoli colleghi, in linea di massima sono d’accordo con il terzo pacchetto ferroviario. In origine ero dell’opinione che lo Stato non dovrebbe mai cedere a imprese private la gestione delle ferrovie, ma ora penso che, a patto che le infrastrutture rimangano di proprietà dello Stato e i servizi di trasporto locale, regionale e transfrontaliero siano trasferiti a imprese private soltanto a condizioni molto specifiche, ovvero in modo responsabile dal punto di vista sociale e ambientale, si debba accettare la concorrenza leale. Se invece il monopolio di Stato venisse semplicemente sostituito da una serie di monopoli privati, come è accaduto in parte per le imprese nel settore dell’energia, allora la liberalizzazione sicuramente non produrrebbe alcun effetto.</p>
      <p sl="de">In base alla mia esperienza di assiduo passeggero di treni ritengo che la qualità dell’offerta ferroviaria non dipenda dal livello di privatizzazione bensì dalla chiara volontà politica di accordare alle ferrovie la precedenza rispetto ai trasporti su strada. Il fattore determinante in tal senso è rappresentato dai costi reali e dall’attrattiva delle ferrovie in generale, ad esempio stazioni invitanti, orari ben programmati, affidabilità del servizio, comfort dei treni e via dicendo.</p>
      <p sl="de">Abbiamo un buon esempio nel cuore dell’Europa: la Svizzera. In questo paese il governo non è venuto meno alle proprie responsabilità, anche se il 45 per cento delle ferrovie non è di proprietà delle Ferrovie federali elvetiche. Esistono requisiti molto chiari e la volontà politica da parte dei responsabili. Le ferrovie funzionano e sono competitive rispetto al trasporto su strada. Un esempio negativo è l’Italia, dove, per ora, si è puntato soltanto sui grandi progetti e la rete ferroviaria esistente è stata gravemente trascurata per decenni. Forse grazie a questa iniziativa europea anche l’Italia adotterà un approccio diverso.</p>
    </intervention>
    <intervention id="3-184" speaker_id="31123" name="Pedro GUERREIRO" is_mep="True" mode="spoken" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Ancora una volta la maggioranza in Parlamento sta tentando di accelerare la liberalizzazione e la privatizzazione del trasporto ferroviario di passeggeri, cercando di estendere il campo di applicazione della direttiva proposta non soltanto al trasporto internazionale di passeggeri già entro il 2010, ma anche al trasporto nazionale di passeggeri entro il 2017. L’obiettivo è consegnare le linee più redditizie nelle mani dei grandi operatori economici privati, privatizzando i servizi, specificamente tramite partenariati pubblici-privati, promuovendo così, come è avvenuto in altri settori, la formazione di monopoli mirati al profitto. Tali monopoli ricevono spesso un ammontare di denaro pubblico straordinario, indipendentemente dagli interessi e dalle esigenze di ogni paese e di ogni popolo.</p>
      <p sl="pt">In Portogallo l’esperienza ha dimostrato che, in seguito all’attuazione di una simile politica, i servizi pubblici di trasporto ferroviario si sono deteriorati ostacolando la mobilità. Questa politica ha portato a un aumento dei prezzi dei biglietti, all’eliminazione di centinaia di chilometri di rete ferroviaria, alla chiusura di stazioni e al calo del numero di passeggeri e della qualità dei servizi. Inoltre, il numero degli addetti nel settore delle ferrovie è diminuito e sono stati attaccati i salari e i diritti dei lavoratori. Questa è una politica alla quale si oppongono tanto il pubblico quanto i lavoratori. Pertanto abbiamo presentato una proposta di reiezione della direttiva, come specificato in termini generali nel parere di minoranza contenuto nella relazione.</p>
    </intervention>
    <intervention id="3-185" speaker_id="28367" name="Gabriele ALBERTINI" is_mep="True" mode="spoken" nationality="Italy" birth_date="06-07-1950" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, il terzo pacchetto ferroviario compie un passo fondamentale verso l’obiettivo di un mercato liberalizzato e di una politica comune di tutela dei diritti e degli obblighi dei passeggeri a livello europeo.</p>
      <p sl="it">La relazione Jarzembowski rappresenta sicuramente il corpus centrale del terzo pacchetto e condivido in pieno l’impostazione del relatore: apre alla concorrenza non solo il trasporto ferroviario internazionale, ma anche quello nazionale, inoltre obbliga a rispettare il principio della reciprocità e con ciò evita immeritati vantaggi alle imprese dei paesi chiusi alla concorrenza.</p>
      <p sl="it">La relazione Sterckx riguarda invece i diritti e gli obblighi dei passeggeri: anche in questo caso sono d’accordo con l’impostazione del relatore, il quale prevede giustamente di estendere l’applicazione del regolamento a tutti i passeggeri del trasporto ferroviario, sia nazionale che internazionale. Il traffico internazionale di passeggeri rappresenta infatti solo il 5% del traffico ferroviario, che senso avrebbe approvare un regolamento applicabile a una percentuale tanto esigua di consumatori?</p>
      <p sl="it">Un’altra argomentazione a favore dell’estensione del campo di applicazione ci viene suggerita dalla normativa in vigore per il settore aereo, dove per gli obblighi e i diritti dei passeggeri non viene effettuata alcuna distinzione tra traffico internazionale e nazionale.</p>
      <p sl="it">Molti degli Stati membri incontreranno difficoltà nel conciliare la loro situazione attuale con le disposizioni previste dal presente regolamento, pertanto riteniamo opportuno che le misure proposte vengano realizzate in modo graduale e soprattutto siano ispirate dal criterio della fattibilità: ad esempio i passeggeri a mobilità ridotta vedranno la progressiva abolizione degli ostacoli e delle barriere architettoniche in caso di importanti lavori di ristrutturazione, della costruzione di nuove stazioni o dell’acquisto di nuovi treni e carrozze. Le imprese saranno responsabili nei confronti dei passeggeri e dei loro bagagli, in caso di ritardo ci saranno diritti minimi di indennizzo in tutta l’Unione europea.</p>
    </intervention>
    <intervention id="3-186" speaker_id="1311" name="Gary TITLEY" is_mep="True" mode="spoken" nationality="United Kingdom" birth_date="19-01-1950" birth_place="Salford" p_group="Socialist Group in the European Parliament" m_state="GB">
      <p sl="en">Signor Presidente, desidero innanzi tutto congratularmi con lei per la sua promozione. Spero che si godrà i suoi due anni e mezzo come Vicepresidente e, ovviamente, che mi farà intervenire spesso!</p>
      <p sl="en">Questa discussione è un po’ l’equivalente politico di Nerone che suona la cetra, mentre Roma è in fiamme. Si parla tanto di incoraggiare il trasferimento del trasporto di merci e di passeggeri dalla gomma alla strada ferrata e tuttavia si tollerano enormi ostacoli al funzionamento delle ferrovie. Non c’è da stupirsi che il numero dei passeggeri e il volume delle merci diminuiscano.</p>
      <p sl="en">Nel settore delle ferrovie occorre un mercato unico europeo anziché una serie di mercati nazionali totalmente incompatibili. In sua assenza, le ferrovie si trovano svantaggiate soprattutto nei confronti del trasporto aereo. Posso comprare un biglietto aereo da Manchester a Praga al computer con un semplice click , ma provate a comprare un biglietto ferroviario da Manchester a Praga! E’ impossibile.</p>
      <p sl="en">La liberalizzazione delle ferrovie si deve realizzare subito. Dobbiamo aprire il mercato ora. Ovviamente occorrono delle garanzie. Non raccomanderei a nessuno di seguire l’esperienza del Regno Unito, dove la privatizzazione – contrariamente alla liberalizzazione – è stata un vero disastro. Tuttavia, sotto il governo in carica, il Regno Unito ha corretto la rotta e ora ha il livello di investimenti nelle ferrovie più alto in assoluto, il maggiore incremento nel numero di passeggeri e, di fatto, ha registrato un aumento nel chilometraggio delle tratte ferroviarie in costruzione.</p>
      <p sl="en">Nessuno più dei paesi dell’Europa centrale e orientale ha necessità di questi investimenti. Perché stiamo tergiversando se hanno un disperato bisogno di investimenti? Questi investimenti sono indispensabili per rendere operativo un vero mercato ferroviario europeo. Occorre altresì garantire che i passeggeri ricevano un trattamento adeguato. Ricevo molte lamentele di persone a mobilità ridotta che hanno enormi difficoltà a viaggiare in treno in Europa. E’ necessario definire standard su questi aspetti, nonché realizzare un sistema adeguato di emissione dei biglietti tale da consentire di premere un bottone a Manchester e ottenere un biglietto per qualunque destinazione. Soprattutto è necessario procedere più rapidamente di quanto propongono la Commissione europea e il Consiglio.</p>
    </intervention>
    <intervention id="3-187" speaker_id="28176" name="Jeanine HENNIS-PLASSCHAERT" is_mep="True" mode="spoken" nationality="Netherlands" birth_date="07-04-1973" birth_place="Heerlen" p_group="Group of the Alliance of Liberals and Democrats for Europe" m_state="NL">
      <p sl="nl">Fino ad oggi un’ampia maggioranza in questo Parlamento sembra sostenere la liberalizzazione della rete ferroviaria sia nel trasporto nazionale sia internazionale, il che non sorprende molto, in quanto gli operatori di mercato più dinamici ci hanno dimostrato che ciò produce il 25 per cento di trasporto pubblico in più per il medesimo esborso.</p>
      <p sl="nl">In ogni caso ritengo che, in tale contesto, l’emendamento n. 37 sia cruciale. Non dovremmo considerare soltanto la concorrenza nella rete ferroviaria, ma anche e specialmente quella di contorno, o il cosiddetto modello delle concessioni, una forma importante di funzionamento del mercato, tramite la quale elementi come la sicurezza, l’efficienza, un orario logico e una sana gestione finanziaria possono tutti ricevere un’equa considerazione. Seguendo le orme del relatore ombra, l’onorevole Ortuondo Larrea, vorrei invitare il relatore a dare pieno sostegno all’emendamento n. 37.</p>
      <p sl="nl">Desidero concludere con una breve osservazione sull’emendamento n. 18. Diversamente dal relatore, ritengo che dovrebbero essere rispettati solo ed esclusivamente i contratti di concessione per i servizi internazionali di passeggeri già attribuiti mediante una procedura di aggiudicazione in concorrenza equa e aperta. In tutta onestà mi pare semplicemente una questione di buon governo. Se i contratti in essere con i privati dovessero essere denunciati, gli Stati membri potrebbero trovarsi di fronte a richieste di indennizzo per centinaia di migliaia di euro, il che, onestamente, non è proprio il messaggio che come parlamentare vorrei inviare al pubblico europeo.</p>
      <p sl="nl">Il gruppo dell’Alleanza dei Democratici e dei Liberali per l’Europa voterà pertanto contro l’emendamento n. 18 e vorrei invitare il relatore a fare altrettanto.</p>
    </intervention>
    <intervention id="3-188" speaker_id="1833" name="Marie Anne ISLER BÉGUIN" is_mep="True" mode="spoken" nationality="France" birth_date="30-06-1956" birth_place="Boulay" p_group="Group of the Greens/European Free Alliance" m_state="FR">
      <p sl="fr">Vorrei congratularmi a mia volta con il nostro nuovo Presidente di seduta: benvenuto, signor Presidente!</p>
      <p sl="fr">Signor Commissario, onorevoli colleghi, la lotta al cambiamento climatico richiede un impegno notevole da parte dell’Unione a favore dei trasporti pubblici e in particolare delle ferrovie. Recentemente, nella mia regione, la Lorena, un tragico incidente transfrontaliero, dovuto a un errore di segnalazione, ha evidenziato in modo drammatico quanto sia urgente armonizzare la rete ferroviaria, un compito non certo da poco. L’armonizzazione, poiché investe i principi dell’accesso a un servizio pubblico e dell’assetto territoriale, implica la massima prudenza, come la signora Ministro ha testé riconosciuto.</p>
      <p sl="fr">Di conseguenza, la liberalizzazione proposta dalla relazione Jarzembowski non è, a mio avviso, l’approccio corretto. Oltre al fatto che metterà a repentaglio gli obblighi di servizio pubblico degli Stati membri, l’apertura alla concorrenza alla fine non comporterà riduzioni delle tariffe per gli utenti. I cittadini che ogni giorno devono spostarsi per recarsi sul luogo di lavoro non beneficeranno neanche di miglioramenti nelle condizioni di viaggio. Al contrario, l’apertura alla concorrenza si tradurrà in un degrado delle linee secondarie, tanto importanti per lo sviluppo locale.</p>
      <p sl="fr">E che dire, signor Commissario, dell’impatto della liberalizzazione sulla sicurezza ferroviaria? Il trasferimento dalla strada alla ferrovia è indispensabile, ed è fondamentale che l’Europa lo realizzi. Termino rivolgendo una battuta alla signora Ministro, che non è presente: desidero dire che le utopie di ieri sono le realtà di oggi.</p>
    </intervention>
    <intervention id="3-189" speaker_id="28136" name="Etelka BARSI-PATAKY" is_mep="True" mode="spoken" nationality="Hungary" birth_date="15-09-1941" birth_place="Budapest" p_group="Group of the European People's Party (Christian Democrats) and European Democrats" m_state="HU">
      <p sl="hu">La liberalizzazione del trasporto ferroviario internazionale sarà pienamente realizzata con il terzo pacchetto ferroviario. E’ certamente vero che l’Europa ha bisogno di un servizio ferroviario sostenibile ed efficiente. Tuttavia, il terzo pacchetto ferroviario avrà successo soltanto se il servizio sarà offerto da compagnie moderne, economicamente sane e logisticamente preparate.</p>
      <p sl="hu">Ciò non corrisponde alla situazione odierna. Le compagnie ferroviarie nei nuovi Stati membri, e in taluni casi in quelli vecchi, combattono con un deficit accumulato e gli Stati membri sono confrontati al problema del consolidamento. Tutto ciò è in apparenza una questione interna, ma in termini di dimensioni e di significato si tratta di un problema europeo e mette a repentaglio l’attuazione di tutte e tre le proposte legislative riguardanti le ferrovie in discussione oggi, soprattutto se puntiamo in alto.</p>
      <p sl="hu">Il pacchetto ferroviario contiene una proposta che prolunga il periodo per prepararsi alla liberalizzazione del trasporto nazionale di passeggeri. Dal mio punto di vista, questo periodo prolungato di preparazione non è sufficiente. Suggerisco al Consiglio europeo di iscrivere nel proprio programma di lavoro la reale situazione nell’Europa allargata, e di affrontare la questione. Inoltre è essenziale esaminare cosa si deve e si può fare per risolvere il problema esistente delle ferrovie in una parte significativa dell’Europa. Pertanto non si tratta di tracciare una linea tra Stati membri vecchi e nuovi. Al contrario, occorre cercare il modo di creare un servizio ferroviario liberalizzato efficiente in tutta Europa, che sia competitivo e complementare ad altri settori dei trasporti.</p>
      <p sl="hu">L’obiettivo, perciò, è che i valori esistenti nei nuovi Stati membri – nel caso di specie il servizio ferroviario – non siano vittime dell’apertura del mercato interno, ma ne diventino invece una parte significativa. Purtroppo, in passato, ciò non è accaduto per certi servizi.</p>
      <p sl="hu">Quanto alla liberalizzazione del trasporto nazionale di passeggeri, ritengo la proposta di emendamento da me suggerita migliore rispetto alla proposta di compromesso. La differenza tra le due è che il mio emendamento offrirebbe una possibilità di deroga a tutti gli Stati membri che non sono in grado di prepararsi in tempo o che incontrano altri ostacoli. La proposta di compromesso prevede tale possibilità solo per i nuovi Stati membri.</p>
      <p sl="hu">Dal mio punto di vista la valutazione d’impatto previa al regolamento dovrebbe, comunque, estendersi alle specificità dei nuovi Stati membri, ma il regolamento deve essere unificato. In ogni modo, apprezzo che il relatore e la commissione per i trasporti e il turismo, nella redazione del testo legislativo, abbiano cercato – come, di fatto, la prima volta – di prestare attenzione ai problemi particolari che affliggono i nuovi Stati membri.</p>
    </intervention>
    <intervention id="3-190" speaker_id="28292" name="Inés AYALA SENDER" is_mep="True" mode="spoken" nationality="Spain" birth_date="28-03-1957" birth_place="Zaragoza" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, innanzi tutto le mie più sentite congratulazioni. Miguel Ángel, chi avrebbe mai immaginato, quando, sotto l’isolamento della dittatura franchista, partisti da Alcázar de San Juan, che era il nodo ferroviario e sindacale emblematico della Spagna, che stasera le ferrovie europee ti avrebbero riportato a Alcázar de San Juan, però questa volta nelle vesti di Vicepresidente del Parlamento europeo?</p>
      <p sl="es">Hai un aspetto splendido e per giunta qualcuno deve aver collocato alla tua sinistra dei fiori dai colori repubblicani.</p>
      <p sl="es">Desidero rivolgere il mio ringraziamento ai relatori e ai relatori ombra, in particolare all’onorevole Jarzembowski, perché è il relatore che, come sempre, ha avuto la pazienza di rimanere ad ascoltare tutti, anche coloro che dissentono dal suo pensiero, ma che in fondo gli vogliono bene e lo rispettano. Ringrazio tutti per il lavoro intenso e minuzioso e il relatore per la pazienza nei confronti delle nostre perplessità e dei nostri dubbi.</p>
      <p sl="es">Sono lieta che il Parlamento sia riuscito a persuadere il Consiglio e la Commissione a prendere in considerazione gran parte delle sue proposte, mirate al complesso compito di armonizzare e modernizzare gli attuali ventisette diversi sistemi ferroviari, allo scopo di costituire uno spazio ferroviario europeo che renda le ferrovie un mezzo di trasporto sostenibile, attrattivo, sicuro e dotato di prospettive.</p>
      <p sl="es">A mio modo di vedere il Parlamento europeo dovrebbe ancora una volta propugnare un’apertura graduale e controllata, nella quale questo pacchetto legislativo rappresenta un ulteriore passo. Però non siamo tanto ingenui né cinici da ingannare i cittadini europei sostenendo che, una volta fissata una scadenza nel calendario – che peraltro molti considerano prematura – gli attuali problemi del trasporto ferroviario scompariranno. Credete che nel 2017 scompariranno le ristrettezze di bilancio che gravano sulle reti transeuropee impedendoci di eliminare i veri ostacoli transfrontalieri nelle zone di montagna, come le Alpi o i Pirenei, per non parlare dell’RTMS? Pensate che una volta stabilita questa data magica, spariranno la congestione delle infrastrutture del trasporto ferroviario di merci o i problemi di interoperabilità dei sistemi, per non parlare degli altri problemi che fortunatamente la Commissione ora affronta, come la certificazione dei locomotori e del materiale rotabile?</p>
      <p sl="es">D’altro canto, a parte la liberalizzazione incessante, esistono anche episodi di successo del trasporto ferroviario che dimostrano che questa non è l’unica conditio sine qua non . Un esempio di successo sono i treni passeggeri ad alta velocità in Spagna.</p>
      <p sl="es">Devo ammettere che lo stesso non si può dire per le merci, però credo che la Germania sia leader in questo settore da prima della liberalizzazione. Forse proprio per tale motivo dovremmo imparare da tutte queste esperienze. Sulla base di ciò rivendichiamo il metodo di apertura progressiva che ci consentirà di concentrarci sui criteri e le condizioni, con particolare attenzione alla viabilità dei servizi pubblici e alla diversità delle formule relative alle concessioni esistenti. Per tale ragione voteremo a favore dell’emendamento n. 33.</p>
      <p sl="es">Pertanto appoggiamo l’idea che, due anni dopo l’apertura del traffico internazionale di passeggeri, la Commissione elabori una valutazione dei progressi e dei problemi e ci proponga, se del caso, nuove misure per accompagnare l’ulteriore processo di apertura, come si propone nei testi su cui le tre Istituzioni concordano, perché per lo meno sullo studio siamo tutti d’accordo.</p>
      <a text="(Il Presidente interrompe l’oratore)"/>
    </intervention>
    <intervention id="3-191" speaker_id="28208" name="Nathalie GRIESBECK" is_mep="True" mode="spoken" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">Signor Presidente, signor Commissario, onorevoli colleghi, in termini generali sono soddisfatta dei progressi ottenuti tramite il lavoro lungo e meticoloso del Parlamento europeo, nella fattispecie dei tre relatori.</p>
      <p sl="fr">Questa riforma del trasporto ferroviario di passeggeri costituisce un presupposto assolutamente indispensabile per la creazione di un autentico mercato interno che favorirà la mobilità di tutti gli europei in condizioni ottimali di sicurezza e accessibilità e contribuirà molto rapidamente, spero, alla riduzione delle condizioni tariffarie, spesso esorbitanti, senza per questo tradursi nella scomparsa dei servizi.</p>
      <p sl="fr">In merito all’accesso al mercato, vorrei comunque esprimere questa sera la mia inquietudine in ordine alla tentazione di introdurre fin d’ora una data per l’apertura del mercato nazionale di passeggeri. Non sono favorevole, personalmente, a modificare la posizione del Consiglio a tale riguardo, poiché un’apertura precipitosa, e forse mal preparata, del trasporto nazionale di passeggeri, potrebbe avere gravi ripercussioni sul servizio. Vorrei che si procedesse previamente a studi di impatto, segnatamente sugli effetti dell’apertura alla concorrenza internazionale sul sistema di cabotaggio, che deve essere offerto all’interno di un rigido schema, e sul sistema di perequazione tariffaria. Perché non prevedere un quarto pacchetto ferroviario, che potrebbe consentire di esaminare nel dettaglio i meccanismi di finanziamento e soprattutto il coordinamento con gli obblighi di servizio pubblico nonché il finanziamento delle linee deficitarie?</p>
      <p sl="fr">In quanto alla direttiva sui diritti e obblighi dei passeggeri ferroviari internazionali, mi rallegro del lavoro svolto, che responsabilizzerà fortemente gli operatori ferroviari e accorderà, in fin dei conti e spero rapidamente, più diritti ai passeggeri, in particolare quelli a mobilità ridotta. Ringrazio allora l’onorevole Sterckx del suo sostegno all’emendamento presentato dal nostro gruppo, che mira a tenere conto della situazione specifica del trasporto suburbano, che a maggior ragione rientra in una logica di obbligo del servizio pubblico.</p>
    </intervention>
    <intervention id="3-192" speaker_id="28251" name="Jörg LEICHTFRIED" is_mep="True" mode="spoken" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signor Presidente, desidero cogliere l’occasione per ringraziarla sentitamente. Desidero inoltre cogliere l’opportunità per esprimere all’onorevole Jarzembowski il mio rispetto per la determinazione, la tenacia e l’energia con cui si è dedicato alla relazione, peraltro con discreti risultati, fin da quando sono membro di questo Parlamento, anche se non concordo con la sua opinione su un aspetto specifico della relazione.</p>
      <p sl="de">In apparenza i nostri auspici per le ferrovie europee coincidono: qualità elevata, standard elevati di sicurezza, buone condizioni di lavoro. Si è sempre affermato che abbiamo visioni diverse in merito a tali aspetti e idee diverse su come realizzarli, ma non sono proprio sicuro che le cose stiano davvero in questi termini.</p>
      <p sl="de">Mi chiedo perché proprio i colleghi che nel caso della direttiva sui costi per l’utilizzo delle infrastrutture non avevano veramente rafforzato le ferrovie, enfatizzando eccessivamente alcuni aspetti, adesso stiano dalla parte di coloro che vogliono liberalizzare. Perché, ad esempio, l’ex ministro dei Trasporti austriaco ha tanto spinto a favore di questa liberalizzazione e contemporaneamente nella sua politica ferroviaria nazionale ha quasi portato alla rovina le Ferrovie austriache?</p>
      <p sl="de">E perché non abbiamo tutti optato per la soluzione forse più intelligente, ossia quella di esaminare prima gli effetti della liberalizzazione nel settore internazionale e poi decidere, alla luce dei risultati, se proseguire o meno su questa strada? Se avessimo seguito questa linea, avrei potuto dire, senza ombra di dubbio, che tutti qui sono a favore del progresso delle ferrovie in Europa.</p>
      <p sl="de">Non credo che in questa sede si stia portando avanti una sorta di campagna neoliberale contro le ferrovie. Decisamente non lo credo, anche se il relatore ha deviato un po’ a destra proprio in tempo per la presentazione della relazione in plenaria. Anch’io mi sono spostato un po’ a destra insieme a lui, ma non significa nulla.</p>
      <p sl="de">Penso invece che ci siano molti motivi diversi per seguire questo cammino verso la liberalizzazione che non condivido pienamente. Pertanto non vorrei ancora salire su questo treno. Magari col tempo mi convincerò, ma per il momento non condivido la liberalizzazione nazionale.</p>
    </intervention>
    <intervention id="3-193" speaker_id="28277" name="Stanisław JAŁOWIECKI" is_mep="True" mode="spoken" nationality="Poland" birth_date="26-12-1946" birth_place="Tanvald " p_group="Group of the European People's Party (Christian Democrats) and European Democrats" m_state="PL">
      <p sl="pl">Signor Presidente, sono lieto dei risultati ottenuti nel corso dei negoziati condotti dai relatori per questo terzo pacchetto ferroviario. Il pacchetto è uscito realmente migliorato da questi negoziati: non soltanto è stato riformulato in modo più gradevole, è realmente un pacchetto migliore. Tuttavia rimane una questione in sospeso. Inizierò a contestualizzarla con qualche breve osservazione.</p>
      <p sl="pl">Nella mia regione della Polonia sudorientale, l’anno scorso si è registrata una crescita dei servizi di trasporto ferroviario di passeggeri. Non è stato un aumento consistente, ma, di fatto, è stato il primo in tanti anni. Fino ad allora non si era registrato altro che un continuo calo dei servizi, non soltanto nella mia regione ma in tutta la Polonia. Forse il leggero incremento dell’anno scorso indica che le ferrovie stanno gradualmente cominciando a competere con i trasporti su strada, che è ciò che noi tutti desideriamo e costituisce un principio centrale della politica europea dei trasporti.</p>
      <p sl="pl">Menziono tutto questo perché, quando si introducono nuovi regolamenti relativi ai diritti dei passeggeri ferroviari, occorre prestare molta attenzione a non alterare tale tendenza. Le ferrovie devono essere competitive e quindi non devono costare molto, anzi, devono costare molto poco. Inoltre devono anche essere ben amministrate e offrire ai passeggeri uno standard di viaggio elevato. La difficoltà è che, se si prendono alla lettera questi due obiettivi, ne deriva una certa contraddizione. Un servizio non può essere a basso costo e allo stesso tempo lussuoso. Occorre dunque compiere uno sforzo per mettere a punto un compromesso adeguato a tale riguardo.</p>
      <p sl="pl">Le ferrovie stanno uscendo a poco a poco da un lungo periodo di declino. Hanno bisogno del nostro sostegno ai loro sforzi. Non dobbiamo imporre loro oneri aggiuntivi, se vogliamo impedire che ripiombino nella decadenza.</p>
    </intervention>
    <intervention id="3-194" speaker_id="28279" name="Justas Vincas PALECKIS" is_mep="True" mode="spoken" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Sarei favorevole alla liberalizzazione dei servizi di trasporto ferroviari se l’impatto sociale dell’apertura delle reti ferroviarie e gli effetti sull’ambiente fossero analizzati in modo approfondito. D’altro canto, l’apertura delle linee ferroviarie dei paesi UE dirette verso i paesi terzi spalanca le porte alla concorrenza sleale. Il diritto di utilizzare queste linee sarà acquisito dalle compagnie dei paesi terzi con succursali nei paesi UE, il cui principale interesse è trasportare i passeggeri verso i propri paesi. Alcuni paesi UE corrono il rischio di perdere il diritto di trasportare passeggeri nei paesi terzi vicini, perché questi ultimi non sono tenuti a rispettare le direttive UE e ad aprire i propri mercati di trasporto di passeggeri. Le imprese ferroviarie nei paesi UE con una frontiera esterna si troverebbero in una situazione più difficile rispetto ad altri paesi UE. Vi invito a votare contro l’emendamento n. 15. Vi esorto a non sostenere la relazione del collega Sterckx per l’emendamento n. 21 che, dal mio punto di vista, indebolisce la proposta del Consiglio.</p>
    </intervention>
    <intervention id="3-195" speaker_id="28138" name="Zsolt László BECSEY" is_mep="True" mode="spoken" nationality="Hungary" birth_date="12-01-1964" birth_place="Szeged" p_group="Group of the European People's Party (Christian Democrats) and European Democrats" m_state="HU">
      <p sl="hu">Desidero attirare l’attenzione su alcune questioni, la prima delle quali è di natura generalmente economica. Quando si parla di liberalizzazione e di liberalizzazione dei servizi, si ripete sempre la stessa cosa. Non dovrebbe accadere che nella direttiva sui servizi non via sia una scadenza o che in alcuni posti si voglia liberalizzare soltanto parzialmente – perché diciamo che un tedesco è sensibile a un simile argomento – e che, invece, riguardo ad altri settori sia necessario aprire completamente i servizi, ad esempio i servizi finanziari o ferroviari. Non lo dico per danneggiare il servizio ferroviario. Anche questo, un giorno, dovrà essere completamente liberalizzato, ma per farlo è necessario recuperare i ritardi anche in altri ambiti.</p>
      <p sl="hu">La seconda questione, concretamente, riguarda un aspetto che ho già indicato in prima lettura. I nuovi Stati membri stanno combattendo con molti problemi di amministrazione governativa interna. Pertanto ripeto ancora una volta che solo cinque anni dopo l’introduzione dell’euro potremo realmente accettare una piena liberalizzazione, poiché prima di allora non saremo in grado di capitalizzare le nostre imprese – le quali beneficiano di enormi investimenti che non possono essere sprecati – in modo tale da renderle competitive. La scadenza del 2022 contenuta nella proposta attuale è già alquanto benevola a tale riguardo.</p>
      <p sl="hu">Dobbiamo essere molto attenti – soprattutto nei nuovi Stati membri – a insistere che sia rispettato l’obbligo di fornire trasporti pubblici soltanto tramite autobus. In altre parole, dopo un incidente in cui qualcuno rimane ferito, lo Stato semplicemente si ritira dalle ferrovie nel suo obbligo di fornire trasporti pubblici. La proposta Savary, secondo il mio parere, muove nella giusta direzione da questo punto di vista, cioè verso un reale approfondimento del mercato interno.</p>
      <p sl="hu">In ordine alla relazione Sterckx, nonostante il suo contenuto sia ovviamente molto interessante, devo dire, in qualità di rappresentante di un nuovo Stato membro, che ci costerà moltissimo, soprattutto se dovrà essere realizzata nei primi dieci anni precedenti all’introduzione della libera circolazione delle persone e all’introduzione dell’euro. Si tratta di un obiettivo estremamente difficile. Non voglio oppormi a quanto è scritto nella relazione; l’obiettivo in sé è ottimo, ma in termini di tempi, non tutti gli aspetti combaciano e sarei molto favorevole se un simile grado di obbligo venisse inserito soltanto dopo l’introduzione dell’euro e della libera circolazione delle persone. Di fatto, con la liberalizzazione migliorerà anche la qualità e, di conseguenza, probabilmente in futuro non si verificheranno problemi tanto seri, ma lo ribadisco: è necessaria una sincronizzazione.</p>
    </intervention>
    <intervention id="3-196" speaker_id="28192" name="Vladimír MAŇKA" is_mep="True" mode="spoken" nationality="Slovakia" birth_date="19-09-1959" birth_place="Lučenec" p_group="Group of the Progressive Alliance of Socialists and Democrats in the European Parliament" m_state="SK">
      <p sl="sk">Signor Presidente, mi congratulo con lei per la sua nuova funzione.</p>
      <p sl="sk">Per migliorare la competitività delle ferrovie rispetto ai trasporti su strada e collocare le ferrovie sullo stesso piano di equità in termini di competitività, è necessario completare l’armonizzazione delle condizioni di regolamentazione delle operazioni di trasporto ferroviario e stradale. Nel settore dell’energia stiamo disaggregando i sistemi di trasmissione dai fornitori di energia; anche nel settore dei trasporti ferroviari è necessario completare la riforma delle compagnie ferroviarie statali che mantengono ancora la proprietà dei vettori e degli operatori delle infrastrutture in un’unica organizzazione.</p>
      <p sl="sk">Il fatto che i trasporti su strada fioriscano, anche nei paesi dove dal punto di vista ambientale sarebbe più appropriato il trasporto ferroviario, è dovuto a un’armonizzazione inadeguata, a fattori esterni, alla mancanza di interoperabilità e alla trasformazione insufficiente, nonché alla cattiva qualità del trasporto ferroviario.</p>
      <p sl="sk">Il secondo fattore cruciale è la liberalizzazione del mercato. Quando saranno aperte le reti ferroviarie per il trasporto di passeggeri, tuttavia, sarà necessario dare alle economie dei nuovi Stati membri abbastanza tempo per prepararsi a questo passo.</p>
    </intervention>
    <intervention id="3-197" speaker_id="4461" name="Luís QUEIRÓ" is_mep="True" mode="spoken" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">La ringrazio molto, signor Presidente, desidero a mia volta congratularmi per la sua elezione e rivolgerle i migliori auguri per questo suo nuovo incarico.</p>
      <p sl="pt">La liberalizzazione del trasporto ferroviario è una realtà necessaria, ma i progressi in tal senso sono stati laboriosi. Pertanto dobbiamo mantenere vivo l’impegno di accelerare la creazione di un mercato europeo dei servizi ferroviari che ci aiuterà a realizzare gli importanti obiettivi della politica comune dei trasporti.</p>
      <p sl="pt">Da questo punto di vista desidero ringraziare i nostri relatori per il loro eccellente lavoro. Anche se per molti i treni trasmettono ancora un’immagine di romanticismo e avventura, retaggio, in parte, dal famoso Orient Express , di fatto essi sono un mezzo di trasporto sicuro, ecologico, atto a spostare grandi quantità di merci rapidamente e a trasportare confortevolmente e altrettanto rapidamente un gran numero di passeggeri. Il sogno di servizi ferroviari che colleghino l’Atlantico al Baltico e al Mar Nero rimane remoto, in quanto continuiamo a incontrare ostacoli considerevoli all’effettiva libertà di movimento nel settore ferroviario.</p>
      <p sl="pt">Rimane il problema delle discrepanze riguardo, ad esempio, allo scartamento dei binari nella Penisola iberica e al di fuori di essa, nonché la gestione del traffico interno e internazionale e l’emissione dei biglietti, questioni non certo di facile soluzione. Ci troviamo di fronte a difficoltà enormi e, senza la volontà degli Stati membri, non riusciremo a sormontarle. La congestione in Europa centrale e l’accessibilità alle regioni periferiche europee sono strettamente collegate.</p>
      <p sl="pt">Se vogliamo la crescita economica dei nostri paesi, sono necessarie misure congiunte che permettano di collegare lo sviluppo di una zona al progresso di un’altra. I finanziamenti approvati per le reti transeuropee non ci entusiasmano granché. Pertanto dobbiamo trovare una qualche soddisfazione nel progresso che speriamo di approvare domani.</p>
      <p sl="pt">Il Parlamento, nella sua diversità, sta facendo del proprio meglio, ma il Consiglio non risponde positivamente a tale impeto a favore del progresso e della liberalizzazione del trasporto ferroviario. Come raggiungere tale obiettivo? Riconoscendo che le scadenze per l’apertura delle reti sono ragionevoli e non imponendo restrizioni economiche inique al processo, accettando soluzioni di compromesso per le concessioni esistenti e per gli obblighi di servizio pubblico, accettando le regole per la certificazione del personale viaggiante nell’interesse della sicurezza delle persone e delle cose ed infine, garantendo la protezione universale dei diritti di tutti i passeggeri. Accanto alla qualità del servizio, questo è il modo migliore per attirare i passeggeri verso questo mezzo di trasporto, garantendo il suo sviluppo e la continuità dell’occupazione nel settore.</p>
    </intervention>
    <intervention id="3-198" speaker_id="1852" name="Dieter-Lebrecht KOCH" is_mep="True" mode="spoken" nationality="Germany" birth_date="07-01-1953" p_group="Group of the European People's Party (Christian Democrats)" m_state="DE">
      <p sl="de">Signor Presidente, oggi parliamo di tre passi fondamentali che contribuiranno a rinvigorire le nostre ferrovie europee e ad aumentare sensibilmente i diritti dei consumatori. Vorrei concentrarmi su un unico aspetto del pacchetto globale, che si addice perfettamente all’inizio dell’Anno europeo delle pari opportunità.</p>
      <p sl="de">E’ positivo che il regolamento sui diritti e obblighi dei passeggeri ferroviari lanci un segnale e rappresenti dunque il nostro contributo alle pari opportunità. Naturalmente non ha senso emanare un regolamento che è rilevante esclusivamente per i passeggeri transfrontalieri. Tutti i passeggeri, secondo me, dovrebbero avere gli stessi diritti.</p>
      <p sl="de">In primo luogo esiste innanzi tutto il diritto di ogni cittadino al trasporto, ma i passeggeri possono fare valere i propri diritti soltanto quando li conoscono e, di conseguenza, l’informazione è una necessità. Chiedo che ogni persona a mobilità ridotta, a prescindere che la causa sia una disabilità, l’età o un altro fattore, abbia le stesse possibilità di viaggiare in treno. Perciò è chiaro che è necessario migliorare continuamente l’abbattimento delle barriere architettoniche. Un altro aspetto è altrettanto chiaro: è impossibile adattare immediatamente tutte le vetture e tutti gli edifici alle esigenze legittime di tali persone.</p>
      <p sl="de">Con l’entrata in vigore del regolamento, i gestori delle stazioni e le ferrovie dovranno prestare particolare attenzione a garantire che le persone a mobilità ridotta ricevano informazioni sull’accessibilità ai servizi ferroviari, sulle condizioni per l’accesso ai convogli e sui servizi disponibili a bordo. Affinché i passeggeri con menomazioni sensoriali siano informati nel modo più efficace sui ritardi, chiediamo che gli annunci siano effettuati con sistemi acustici e visivi.</p>
      <p sl="de">In futuro i passeggeri a mobilità ridotta avranno la possibilità di acquistare biglietti a bordo senza supplemento e, se una persona non potrà accedere ai servizi offerti sui treni a causa della sua mobilità ridotta, potrà essere accompagnata da un’altra persona che viaggia con lei gratis. L’Europa sociale si mette in marcia!</p>
    </intervention>
    <intervention id="3-199" speaker_id="29019" name="Erna HENNICOT-SCHOEPGES" is_mep="True" mode="spoken" nationality="Luxembourg" birth_date="24-07-1941" birth_place="Dudelange" p_group="Group of the European People's Party (Christian Democrats) and European Democrats" m_state="LU">
      <p sl="fr">Signor Presidente, desidero porgerle le mie più sentite congratulazioni. Ha compiuto un magnifico percorso.</p>
      <p sl="fr">L’11 ottobre 2006 è stata una giornata nera per le ferrovie francesi e lussemburghesi. Su un tratto delle linea a doppio binario, utilizzata temporaneamente a binario unico a causa dei lavori in corso, si è verificata una collisione tra due treni che ha causato sei morti e due feriti gravi. Un treno passeggeri proveniente da Lussemburgo si è scontrato con un treno merci in territorio francese. L’incidente, dovuto secondo l’inchiesta a un errore umano di segnalazione da parte lussemburghese, ha un risvolto particolarmente tragico perché il segnalatore, resosi conto dell’errore, ha inviato dalla stazione alla radio del treno un primo allarme sonoro acuto, che però il conducente del treno passeggeri non ha sentito. Allora ha provato a togliere tensione dalla linea, ma non ci è riuscito a causa della differenza del voltaggio tra i due paesi. Il convoglio lussemburghese, inoltre, era già entrato nella rete francese e dunque era fuori dalla sua portata.</p>
      <p sl="fr">Signor Commissario, questo esempio illustra quanto sia pericolosa la mancanza di coordinamento tra le reti ferroviarie, che siano privatizzate o ancora sotto il regime del servizio pubblico. La responsabilità è imputabile tanto al segnalatore quanto alle due società e alle autorità dei due Stati membri, nonché alla mancanza di volontà di realizzare l’interoperabilità delle reti ferroviarie. Per i cittadini sarà inammissibile che, attraversando le frontiere in treno, si possa rischiare la vita a causa di sistemi inadeguati.</p>
      <p sl="fr">Per il Lussemburgo il traffico internazionale rappresenta il 70 per cento del fatturato. La nostra situazione, dunque, è particolare e pertanto impone uno sforzo ancora maggiore a favore dell’interoperabilità delle reti. Si tratta di una priorità massima. Se l’approccio della commissione per i trasporti del Parlamento europeo riuscirà a mobilitare gli investimenti nel settore ferroviario, allora sarà questa la strada da seguire.</p>
    </intervention>
    <intervention id="3-200" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. – Signor Presidente, mi consenta in primo luogo di associarmi a tutti gli onorevoli parlamentari che si sono congratulati calorosamente con lei per esprimerle a mia volta la soddisfazione di partecipare alla seduta odierna che lei presiede.</p>
      <p sl="fr">Ringrazio tutti gli onorevoli parlamentari. Credo che ne siano intervenuti più di quaranta, e ciò per me è la riprova del grande interesse nel futuro delle ferrovie in Europa. Vi sono grato perché questo tema costituisce per la Commissione e per il sottoscritto una priorità assoluta.</p>
      <p sl="fr">Signor Presidente, vorrei formulare alcune brevi osservazioni. Innanzi tutto sottolineo che la Commissione non è contraria, per principio, all’apertura alla concorrenza per i servizi interni, ma ritiene che sia prematura una decisione in tal senso nel quadro di questo terzo pacchetto ferroviario. La Commissione continuerà a studiare la materia e, se valuterà che sussistono le circostanze, eserciterà il suo diritto di iniziativa. Aggiungo che abbiamo anche la possibilità di introdurre elementi di concorrenza, in particolare tramite il regolamento sugli obblighi del servizio pubblico, che è a sua volta basato sulla definizione dei contratti, la trasparenza e un certo grado di apertura alla concorrenza nel rispetto della sussidiarietà. Penso che le mie affermazioni abbiano esposto chiaramente la posizione della Commissione.</p>
      <p sl="fr">In merito al secondo punto, osservo che vi è unanimità sulla certificazione dei macchinisti addetti alla guida di locomotori e treni e ciò che ha appena affermato l’onorevole Hennicot-Schoepges mostra al contempo quanto sia necessaria l’interoperabilità tecnica nonché umana. Occorre che il personale incaricato della sicurezza ferroviaria, sia i macchinisti sia tutto il personale che partecipa al funzionamento del treno, possa ricevere una formazione adeguata alle proprie responsabilità. Su questo punto concordo pienamente con l’onorevole Savary.</p>
      <p sl="fr">La terza proposta, infine, formulata nella relazione dell’onorevole Sterckx, ha il merito di occuparsi dei servizi interni e prevede un sistema di esenzione temporanea. Mi sembra un’ottima base per i negoziati futuri.</p>
      <p sl="fr">Vorrei inoltre cogliere l’occasione per dire, all’onorevole Grosch in particolare, che non abbiamo scordato il quarto elemento di questo pacchetto ferroviario, vale a dire la qualità del trasporto di merci. La Commissione non ha dimenticato questo dossier , che è importante per rinvigorire il trasporto ferroviario di merci in Europa. Abbiamo contatti regolari con le associazioni che rappresentano gli utenti del trasporto di merci e riferirò in merito alla qualità del trasporto di merci in Europa entro la fine dell’anno, come già annunciato in prima lettura.</p>
      <p sl="fr">Signor Presidente, onorevoli parlamentari, queste le osservazioni che mi riservavo di fare al termine di questo dibattito, che ha davvero mostrato l’interesse del Parlamento per la promozione del trasporto ferroviario di merci e di passeggeri. Auspico che ciascuno, in piena coscienza, voti in modo tale da consentirci di progredire. Aggiungo che mi impegnerò totalmente nel ruolo delicato e difficile di mediatore tra il Parlamento e il Consiglio per concretizzare questo terzo pacchetto ferroviario.</p>
    </intervention>
    <intervention id="3-201" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì, alle 12.00.</p>
      <p sl="unknown">Allegato – Posizione della Commissione</p>
    </intervention>
    <intervention id="3-204" speaker_id="4347" name="Christine DE VEYRAC" is_mep="True" mode="spoken" nationality="France" birth_date="06-11-1959" birth_place="Toulouse" p_group="Group of the European People's Party (Christian Democrats)" m_state="FR">
      <p sl="fr">Mi rallegro che i passeggeri ferroviari beneficeranno finalmente di diritti, segnatamente in termini di indennizzo, informazione e facilitazioni per i passeggeri a mobilità ridotta.</p>
      <p sl="fr">Quanto alla relazione Jarzembowski, benché la liberalizzazione del trasporto internazionale passeggeri sia un fatto positivo che rafforza l’efficacia di questo modo di trasporto, non condivido le posizioni del relatore sull’apertura del traffico nazionale alla concorrenza.</p>
      <p sl="fr">Se domani il Parlamento votasse a favore di una liberalizzazione totale del traffico ferroviario, vorrei essere certa che abbia tenuto conto di due punti essenziali. In primo luogo il problema dell’equilibrio economico. Abbiamo adottato un emendamento in tal senso in commissione, che dovrebbe consentire alle tratte deficitarie di continuare a essere finanziate, quando rispondono a obiettivi di servizio pubblico.</p>
      <p sl="fr">Ritengo inoltre che, se il Parlamento deciderà di aprire alla concorrenza il traffico ferroviario nazionale, sia importante garantire che, durante il periodo transitorio, quando sarà aperto solo il traffico internazionale, si eviti un’apertura mascherata del trasporto nazionale di passeggeri tramite la pratica del cabotaggio.</p>
      <p sl="fr">Il periodo di transizione è necessario per consentire l’adeguamento delle imprese ferroviarie.</p>
    </intervention>
    <intervention id="3-261" speaker_id="28584" name="Georgios TOUSSAS" is_mep="True" mode="spoken" nationality="Greece" birth_date="08-09-1954" birth_place="Kilada" p_group="Confederal Group of the European United Left - Nordic Green Left" m_state="GR">
      <p sl="el">Il “terzo pacchetto di misure” sui trasporti ferroviari nell’UE spiana la strada alla piena liberalizzazione, in altri termini alla cessione delle ferrovie ai monopoli, per salvaguardare e aumentare i profitti del capitale euro-unificante. Le misure UE introdotte fino ad oggi in questo settore hanno già fatto salire alle stelle i prezzi dei biglietti, causato migliaia di licenziamenti, esacerbato la schiavitù dei lavoratori, colpito i loro salari e diritti sociali e causato una spirale di incidenti, nonostante le oltraggiose sovvenzioni pubbliche negli Stati membri.</p>
      <p sl="el">Inoltre, la liberalizzazione dei servizi ferroviari e i termini e le condizioni per la certificazione delle qualifiche dei lavoratori fissati dall’UE segnalano l’intensificazione del loro sfruttamento, la maggiore intensificazione del lavoro e l’aumento dei rischi per la sicurezza dei passeggeri.</p>
      <p sl="el">Le dichiarazioni ipocrite in merito all’istituzionalizzazione dei diritti dei passeggeri mascherano soltanto le dolorose conseguenze della liberalizzazione per i lavoratori delle ferrovie e per i passeggeri. La conclusione elementare è che in questo quadro di sfruttamento, che opera sulla base del profitto capitalistico, questo requisito sociale non può essere soddisfatto dai monopoli, motivo per cui è necessario un cambiamento radicale.</p>
      <p sl="el">Il partito comunista greco esprime la sua opposizione categorica alla politica antipopolare dell’UE e ha votato contro il terzo pacchetto di misure per la liberalizzazione dei trasporti ferroviari.</p>
    </intervention>
  </section>
  <section id="creitem12" title="12. Programma d’azione europeo per la sicurezza stradale - Bilancio intermedio (discussione)">
    <intervention id="3-206" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">L’ordine del giorno reca la relazione (A6-0449/2006), presentata dall’onorevole Ewa Hedkvist Petersen a nome della commissione per i trasporti e il turismo, sul programma d’azione europeo per la sicurezza stradale – Bilancio intermedio [2006/2112(INI) ].</p>
    </intervention>
    <intervention id="3-207" speaker_id="4266" name="Ewa HEDKVIST PETERSEN" is_mep="True" mode="spoken" role="relatore" nationality="Sweden" birth_date="15-01-1952" birth_place="Arvidsjaur" p_group="Socialist Group in the European Parliament" m_state="SE">
      <p sl="sv">Signor Presidente, signor Commissario, onorevoli colleghi, un numero sempre crescente di persone guida all’estero in Europa, fra cui i conducenti professionali, i conducenti di autobus, famiglie che viaggiano per turismo attraverso l’Europa e i pendolari frontalieri. Per quale motivo queste persone dovrebbero tollerare condizioni di scarsa sicurezza stradale nei paesi in cui circolano con i loro veicoli? Circa 40 000 persone muoiono ogni anno sulle strade dell’Unione europea, e ciò rappresenta una continua tragedia che colpisce le famiglie, oltre che un enorme spreco di risorse. Basti pensare a quanto si potrebbe risparmiare dal punto di vista sanitario se si riuscisse a dimezzare il numero di morti sulle nostre strade.</p>
      <p sl="sv">Il problema è che, nella pratica, ogni paese europeo attribuisce un diverso valore alla sicurezza stradale e che le differenze tra gli Stati membri in cui i livelli di sicurezza stradale sono bassi e quelli in cui sono elevati continuano ad aumentare. Non ritengo però che, a lungo andare, gli europei potranno accettare una situazione di questo genere. Dobbiamo chiedere che le strade siano sicure in ogni parte d’Europa, che la polizia fermi chi guida in stato di ebbrezza, a prescindere dalla nazionalità, che vengano imposti limiti di velocità in tutta Europa, che le città dispongano di sistemi di trasporto pubblico che consentano di spostarsi senza dover usare l’automobile e che si possa circolare in bicicletta nelle aree urbane in condizioni di sicurezza. Il Parlamento europeo deve rispondere a queste richieste dei cittadini ed esercitare pressioni sulla Commissione europea e sugli Stati membri. La maggior parte degli Stati membri preferisce tuttavia agire su base nazionale. A questo proposito, si invoca il principio di prossimità, anche se va detto che talvolta, purtroppo, ciò comporta la paralisi. La sicurezza stradale deve essere considerata una responsabilità condivisa tra Stati membri e Unione europea. Attualmente possiamo constatare una diminuzione del numero di morti sulle strade europee, tuttavia il ritmo di tale diminuzione è purtroppo eccessivamente lento. Se vogliamo conseguire l’obiettivo di dimezzare il numero di morti entro il 2010, dobbiamo adottare in tempi rapidi le misure necessarie. Gli Stati membri devono garantire il rispetto della legislazione vigente e l’applicazione di sanzioni, anche se il conducente interessato viola le norme di uno Stato membro dell’UE diverso dal proprio. Si tratta in questo caso soprattutto della legislazione in materia di cinture di sicurezza, dell’osservanza dei limiti di velocità e del divieto del consumo di alcolici e sostanze stupefacenti da parte dei conducenti. In questo modo si otterrebbe sicuramente una netta riduzione del numero di morti sulle strade.</p>
      <p sl="sv">E’ importante coinvolgere i nuovi Stati membri negli sforzi compiuti per migliorare la sicurezza stradale. La Commissione dovrebbe adoperarsi per far sì che vengano realizzati progetti di gemellaggio, come vengono definiti, tra nuovi e vecchi Stati membri, e che i nuovi Stati membri partecipino ai gruppi di esperti della Commissione. Gli scambi delle migliori prassi rivestono fondamentale importanza.</p>
      <p sl="sv">Signor Presidente, la guida in stato di ebbrezza è un problema nell’UE che provoca 10 000 morti all’anno. Il numero di controlli effettuati sulla guida in stato di ebbrezza varia da uno Stato membro all’altro. E’ pertanto necessario fissare un tasso massimo di alcolemia comune per tutta l’UE dello 0,5 per mille, con la possibilità di stabilire un limite più basso. Non è tuttavia possibile avere un limite dello zero per mille, come deciso dalla maggioranza della commissione competente, in quanto, non essendo misurabile, un limite del genere sarebbe insostenibile. Questo punto deve pertanto essere eliminato dalla relazione.</p>
      <p sl="sv">E’ indispensabile anche migliorare l’istruzione dei conducenti, e pertanto gli istruttori di scuola guida nell’UE devono essere certificati. E’ anche importante compiere ulteriori passi avanti nell’attuazione del sistema di chiamata elettronica, in modo che i servizi di pronto intervento possano arrivare in tempi brevi sul luogo in cui si è verificato un incidente. Un maggior numero di paesi deve sottoscrivere dichiarazioni d’intenti in materia. Anche il settore dei trasporti deve fare la sua parte, e in questo campo le società di noleggio di autovetture possono svolgere un ruolo importante in quanto ogni anno acquistano nuovi autoveicoli. Se acquistassero soltanto autoveicoli sicuri, si otterrebbe un considerevole miglioramento del parco macchine dell’UE. Il settore dei trasporti è quello che si trova nella posizione migliore per influire sulla progettazione dei veicoli. Se si costruissero veicoli sicuri e i dispositivi di sicurezza facessero parte della dotazione di serie, si otterrebbe una riduzione dei costi per i consumatori e si salverebbero vite umane. Un esempio di tali dispositivi sono i sistemi di blocco in caso di eccessivo consumo di alcolici, che impediscono alle persone in stato di ebbrezza di guidare. Il prezzo di questi sistemi di blocco ha subito una netta riduzione da quando il relativo mercato ha iniziato a crescere.</p>
      <p sl="sv">Dovremmo iniziare a considerare i veicoli come luoghi di lavoro mobili quando l’autovettura viene utilizzata per lo svolgimento del proprio lavoro quotidiano, e pertanto si dovrebbe applicare anche ai veicoli la normativa in materia di salute e sicurezza, aumentando in tal modo la sicurezza stradale. Dobbiamo quindi avere una visione olistica della sicurezza stradale in Europa. Si tratta di avere veicoli e strade sicuri e di facilitare pertanto la vita degli utenti della strada, ma anche di istruire i conducenti. Tutte le parti interessate devono assumersi la loro parte di responsabilità comune se vogliamo riuscire a conseguire i nostri obiettivi.</p>
      <p sl="sv">Questo è il mio ultimo dibattito nel Parlamento europeo. Il 1o febbraio giungerà a termine il mio mandato, e desidero ringraziare tutti gli onorevoli colleghi per l’ottima collaborazione instaurata nel corso degli anni, anche per quanto riguarda la relazione in esame. Vorrei anche ringraziare tutti i dipendenti del Parlamento europeo, che hanno sempre facilitato il nostro lavoro. Ringrazio anche tutti gli altri, senza fare nomi per non dimenticare nessuno, con cui ho lavorato negli anni trascorsi in Parlamento.</p>
    </intervention>
    <intervention id="3-208" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">Anche tutti noi deputati ti ringraziamo Ewa. Sentiremo la tua mancanza.</p>
      <p sl="unknown">Ti auguriamo ogni possibile successo nelle tue future attività.</p>
    </intervention>
    <intervention id="3-209" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. – Signor Presidente, onorevoli deputati, vorrei innanzi tutto rivolgermi all’onorevole Hedkvist Petersen e ringraziarla vivamente per la battaglia – è questa la parola giusta – da lei condotta a favore della sicurezza stradale. Lei non ha soltanto elaborato un’ottima relazione, ma ha anche dimostrato più volte in Parlamento quanto sia importante la sicurezza stradale. Dalla proposta di risoluzione emerge inoltre un ampio consenso tra il Parlamento, il Consiglio e la Commissione su questa priorità e sulla necessità di un intervento a livello europeo.</p>
      <p sl="fr">Vorrei tracciare un breve bilancio della lotta a favore della sicurezza stradale. In termini di risultati globali, nel 2001 sono morte sulle strade 50 000 persone e il nostro obiettivo è quello di non superare il numero di 25 000 morti nel 2010. Nel 2005 nell’UE a 25 hanno perso la vita altre 41 600 persone. E’ assolutamente necessario aggiornare questo bilancio intermedio con i primi risultati relativi al 2006, che è stato un anno migliore rispetto a quelli precedenti in quanto è stato constatato un miglioramento del 9 per cento e alcuni paesi che erano in una fase di stasi hanno compiuto considerevoli passi avanti. Nel complesso, gli Stati membri dell’allargamento del 2004 hanno compiuto più progressi dei quindici vecchi Stati membri. Anche se fragile, questo successo merita di essere accolto con soddisfazione. Esistono tuttavia disparità tra i paesi con i risultati migliori e quelli con i risultati peggiori. La differenza è quantificabile in una misura compresa tra 1 e 3 morti per milione di abitanti, o tra 1 e 5 morti per milione di veicoli privati.</p>
      <p sl="fr">Le iniziative comunitarie intraprese dal 2001 sono state efficaci. La sicurezza stradale è diventata una delle principali priorità politiche nella maggior parte degli Stati membri, che pertanto hanno in larga misura definito piani nazionali per la sicurezza stradale. Da parte nostra abbiamo adottato una legislazione sui tempi di guida e di riposo per i conducenti professionali, adottato misure sulla sicurezza dei veicoli e avviato campagne di educazione e di sensibilizzazione. Abbiamo anche adottato una terza direttiva relativa alla patente di guida, che offrirà una protezione più adeguata, in particolare per i motociclisti.</p>
      <p sl="fr">Quello presentato dalla Commissione nel febbraio 2006 era un semplice bilancio dei fatti e stiamo preparando nuove iniziative. Dobbiamo colmare una lacuna dell’attuale legislazione riguardante lo specchietto che consente di eliminare l’angolo cieco per gli automezzi pesanti esistenti, di cui occorre accelerare l’installazione, in quanto non si può attendere il completo rinnovo del parco degli automezzi pesanti in Europa, vale a dire più di quindici anni, affinché questa misura pratica e poco costosa produca tutti i suoi effetti. Conto molto sul sostegno del Parlamento europeo per accelerare l’installazione dello specchietto che consente di eliminare l’angolo cieco per gli automezzi pesanti esistenti.</p>
      <p sl="fr">Abbiamo presentato ai colegislatori una proposta sulla gestione della sicurezza delle infrastrutture della rete transeuropea. Si tratta di una serie di strumenti per consentire agli Stati membri di gestire in maniera più adeguata la sicurezza della propria rete. Dobbiamo inoltre garantire che nessuno possa contare sull’impunità in caso di infrazioni al codice della strada commesse all’estero. Quest’estate presenterò una proposta formale sulla perseguibilità transfrontaliera delle più gravi infrazioni del codice della strada. Abbiamo anche avviato una consultazione sull’obbligo di circolare con i fari accesi durante il giorno. Non è ancora stata adottata una decisione al riguardo, in quanto dobbiamo sentire il parere degli Stati membri e degli utenti.</p>
      <p sl="fr">Detto questo, se vogliamo vincere la battaglia della sicurezza è importante restare in diretto contatto con i cittadini. Per questo motivo, nell’aprile 2004 abbiamo pubblicato la Carta europea della sicurezza stradale, che riunisce 650 firmatari tra le parti interessate, ossia imprese, automobile club , associazioni, scuole, mezzi di informazione, enti locali, per citarne soltanto alcuni. Firmando la Carta, le parti si impegnano ad assumersi la propria responsabilità e a intraprendere azioni concrete e misurabili nella rispettiva sfera di competenza.</p>
      <p sl="fr">Infine, signor Presidente, onorevoli deputati, il 27 aprile 2007 si terrà la prima giornata europea della sicurezza stradale, che coinciderà con la settimana mondiale della sicurezza stradale delle Nazioni Unite. Vorrei invitare il Parlamento e tutti i deputati a partecipare a questo evento che ci sta molto a cuore.</p>
      <p sl="fr">Per concludere, signor Presidente, vorrei ancora una volta sottolineare la qualità del documento elaborato dall’onorevole Hedkvist Petersen, che offre una visione ragionata del futuro. Non soltanto pone l’accento sulle priorità a breve termine, ma propone anche soluzioni promettenti a medio termine, di cui si stanno anche occupando i servizi della Commissione. Onorevoli deputati, mi compiaccio della nostra convergenza di vedute, ma vorrei dire che un bilancio di oltre 40 000 morti sulle strade significa che abbiamo una grande responsabilità nel campo della sicurezza stradale. Per questo motivo, signor Presidente, sono grato al Parlamento per il suo coinvolgimento e il suo totale impegno a favore del miglioramento della sicurezza stradale.</p>
    </intervention>
    <intervention id="3-210" speaker_id="1852" name="Dieter-Lebrecht KOCH" is_mep="True" mode="spoken" nationality="Germany" birth_date="07-01-1953" p_group="Group of the European People's Party (Christian Democrats)" m_state="DE">
      <p sl="de">a nome del gruppo PPE-DE. – Signor Presidente, signor Commissario, onorevoli colleghi, innanzi tutto sono molto grato all’onorevole Hedkvist Petersen per l’ottima collaborazione data e la fiducia che ha saputo conquistarsi nel corso di molti anni. La ringrazio, onorevole Hedkvist Petersen, per la sua eccellente relazione.</p>
      <p sl="de">Ridurre il numero di morti sulle strade europee a non più di 25 000 persone entro il 2010 è un obiettivo molto ambizioso, tenuto conto dell’aumento del traffico stradale, tuttavia non è impossibile realizzarlo, se solo avremo la volontà sufficiente per farlo. I successi degli ultimi anni sono evidenti, anche se molte delle leggi e delle misure da noi adottate, in particolare negli ultimi due anni e mezzo, non hanno ancora avuto alcun effetto in quanto non sono ancora state attuate nella legislazione nazionale. Basti ricordare la direttiva sulla patente di guida.</p>
      <p sl="de">Nonostante gli importanti successi, non riusciremo comunque a conseguire l’obiettivo se non agiremo in maniera più ambiziosa e coerente, accelerando l’attuazione dei progetti nuovi e di quelli esistenti. A tale scopo, non devono essere prese decisioni soltanto a livello europeo, in quanto anche gli Stati membri hanno una considerevole responsabilità. La relazione fornisce chiarimenti anche a questo proposito.</p>
      <p sl="de">Vorrei menzionare sei aspetti specifici.</p>
      <p sl="de">Il primo è che andremo nella giusta direzione se potremo garantire un più costante rispetto delle normative esistenti. I punti principali sono velocità adeguata, non guidare sotto l’effetto di alcolici, sostanze stupefacenti o farmaci, allacciare le cinture di sicurezza e rispettare le normative relative a pedoni e ciclisti.</p>
      <p sl="de">Il secondo è che è necessario emanare nuove leggi europee per quanto riguarda, ad esempio, l’accensione dei fari di giorno, l’uso di specchietti che eliminano l’angolo cieco e la segnalazione dei contorni degli automezzi pesanti.</p>
      <p sl="de">Il terzo è che si deve intervenire per evitare la congestione, ad esempio promuovendo nuove soluzioni di sistemi logistici, accelerando i lavori stradali o autorizzando la circolazione di automezzi di grandissime dimensioni a determinate condizioni.</p>
      <p sl="de">La mia quarta osservazione è che abbiamo la responsabilità di garantire anche l’applicazione delle normative in materia di salute e sicurezza sul lavoro quando il luogo di lavoro è un veicolo, o in altre parole un luogo di lavoro mobile. A tale scopo, occorre offrire adeguate possibilità di assistenza medica per i conducenti professionali durante la settimana lavorativa lontano dalla sede dell’impresa per cui lavorano.</p>
      <p sl="de">Quinto, dobbiamo promuovere non soltanto l’uso di un’aggiornata tecnologia per le emissioni, ma anche l’introduzione di elementi di sicurezza attiva, come il programma elettronico di stabilità (ESP), i dispositivi di frenata di emergenza o i sistemi di controllo della distanza e di assistenza ai guidatori.</p>
      <p sl="de">Sesto, ci auguriamo che il sistema automatico di chiamata di emergenza eCall possa essere introdotto quanto prima, in particolare tenuto conto del fatto che, in primo luogo, esistono già collaudati sistemi automatici di rilevazione degli incidenti e, in secondo luogo, attualmente è in corso una campagna per una sorta di sistema di chiamata di emergenza per i pedoni.</p>
    </intervention>
    <intervention id="3-211" speaker_id="1311" name="Gary TITLEY" is_mep="True" mode="spoken" nationality="United Kingdom" birth_date="19-01-1950" birth_place="Salford" p_group="Socialist Group in the European Parliament" m_state="GB">
      <p sl="en">a nome del gruppo PSE. – Signor Presidente, vorrei congratularmi con l’onorevole Ewa Hedkvist Petersen per questa ultima relazione realizzata per il Parlamento europeo. Si tratta di un ottimo documento, anche se è stato bersagliato da alcuni strani e inusitati emendamenti.</p>
      <p sl="en">Ciò di cui abbiamo bisogno non sono programmi elaborati, ma semplicemente maggiore sicurezza per strade, conducenti e veicoli e, soprattutto, azioni concrete e la garanzia che vengano applicate le norme. Quando ero relatore del Parlamento riguardo al sistema di chiamata elettronica, ad esempio, il settore aveva compiuto passi avanti, ma non altrettanto avevano fatto i governi. Ecco il motivo per cui dico che abbiamo bisogno di azioni concrete.</p>
      <p sl="en">Nutro tuttavia due riserve. Innanzi tutto, in merito alla questione dei fari accesi di giorno, non credo che in questo modo si potrà ottenere un aumento netto complessivo della sicurezza stradale, in quanto gli autoveicoli diventano più visibili, mentre altri utenti, in particolare i motociclisti, diventano meno visibili. Tenere i fari accesi di giorno significherà un maggiore consumo di carburante, con le conseguenze negative che questo comporta dal punto di vista dei cambiamenti climatici. Si tratta di una questione di sussidiarietà. La situazione in Spagna durante il giorno non è uguale alla situazione in Svezia. Credo che si debba lasciare che siano gli Stati membri a decidere in merito.</p>
      <p sl="en">In secondo luogo, non credo nell’utilità dell’armonizzazione dei tassi di alcolemia massimi, per il semplice motivo che si possono avere tutte le norme del mondo, ma non servono a nulla se non se ne garantisce l’applicazione. Noi nel Regno Unito abbiamo forse un tasso di alcolemia massimo più generoso, ma abbiamo il più basso livello di casi di guida in stato di ebbrezza. Perché? Perché l’applicazione delle leggi è rigorosa e le pene sono molto severe. Questo è l’aspetto su cui si dovrebbe concentrare l’attenzione.</p>
    </intervention>
    <intervention id="3-212" speaker_id="28270" name="Arūnas DEGUTIS" is_mep="True" mode="spoken" nationality="Lithuania" birth_date="26-07-1958" birth_place="Kaunas" p_group="Group of the Alliance of Liberals and Democrats for Europe" m_state="LT">
      <p sl="lt">a nome del gruppo ALDE. – La ringrazio, onorevole Petersen, per una relazione completa e, soprattutto, molto opportuna sulla sicurezza stradale, o per essere più precisi, sui pericoli esistenti sulle strade. La situazione è davvero molto grave. Nel momento in cui l’Unione europea accoglie nuovi Stati membri, i problemi aumentano e si allarga il divario tra i nuovi Stati membri e quelli più vecchi che sono avvantaggiati da infrastrutture e tecnologie più avanzate.</p>
      <p sl="lt">Poiché attualmente spetta ai vari paesi la principale responsabilità di migliorare le misure di sicurezza stradale, accordo tutto il mio appoggio alla richiesta della relatrice di accrescere il ruolo della Commissione nell’uniformazione delle norme applicate dai vari paesi e nell’introduzione di norme giuridiche uniformi e nell’applicazione delle migliori prassi europee in materia. La risoluzione in esame contiene un elenco accuratamente preparato di diverse soluzioni la cui attuazione consentirebbe senza dubbio di evitare molti dei tragici incidenti che si verificano sulle strade, oltre a costituire un incentivo a intensificare l’applicazione delle più moderne tecnologie per la sicurezza ai veicoli da trasporto e alle strade, a unificare le norme in materia di sicurezza e di controllo dei trasporti dei paesi europei, le disposizioni per il rilascio delle patenti di guida e la segnaletica stradale, ad applicare le sanzioni per infrazioni stradali in maniera uniforme e universale e a riservare l’attenzione necessaria a educazione e informazione. Un grosso incentivo in questo campo potrebbe essere la disponibilità della Commissione a finanziare progetti di partenariato promossi dai nuovi e dai vecchi Stati membri dell’Unione europea. L’attuazione pratica delle ultime innovazioni potrebbe essere favorita da un’adeguata regolamentazione delle attività delle compagnie di assicurazione. Vorrei sottolineare che gli Stati membri, soprattutto quelli in cui il numero di morti sulle strade è tra i più elevati, dovrebbero fissare un tasso di alcolemia pari a zero per coloro che hanno iniziato di recente a guidare e per i conducenti professionali di veicoli commerciali e di autobus che trasportano passeggeri e, ad esempio, merci pericolose. Allo stesso modo, gli Stati membri dovrebbero inasprire le sanzioni previste per chi commette infrazioni, soprattutto quelle relative alla guida in stato di ebbrezza.</p>
      <p sl="lt">Io stesso provengo da un nuovo Stato membro, in cui la situazione è forse la peggiore dell’UE, e pertanto questo problema è per me particolarmente doloroso. Il numero di vittime in Lituania per milione di abitanti o per veicolo è tre volte superiore a quello di qualsiasi vecchio Stato membro dell’Unione europea. Esaminando con attenzione i dati statistici, ho constatato una tendenza curiosa, ossia che i paesi europei possono essere divisi in tre gruppi sulla base del numero di persone morte sulle strade. Si tratta dei vecchi Stati membri dell’UE, dei nuovi Stati membri che sono ex membri del blocco sovietico e dei nuovi Stati membri che sono ex repubbliche dell’Unione Sovietica. E’ interessante notare che più un paese è stato sottoposto a una forma di totalitarismo, meno i conducenti rispettano gli altri utenti della strada, e meno si preoccupano della salute o addirittura della vita propria e altrui. Si ha l’impressione che siano stati lasciati senza controllo. Sulle strade si sta combattendo una specie di guerra. In Lituania si dice addirittura per scherzo che le persone che ogni anno muoiono sulle strade saranno presto più numerose degli americani che muoiono nella guerra in Iraq. E’ una questione di comportamento, che riguarda i valori, il rispetto e la preoccupazione per l’ambiente. Ritengo pertanto che si debba rivolgere l’attenzione all’educazione e alla cultura, ossia ai settori che contribuiscono alla formazione dei comportamenti, a iniziare dalle fasce più giovani della società.</p>
    </intervention>
    <intervention id="3-213" speaker_id="22861" name="Seán Ó NEACHTAIN" is_mep="True" mode="spoken" nationality="Ireland" birth_date="22-05-1947" birth_place="Galway" p_group="Union for Europe of the Nations Group" m_state="IE">
      <p sl="it">thar ceann an Ghrúpa UEN . – Maraítear os cionn 40,000 duine ar bhóithre na hEorpa chuile bhliain. 'Sí aidhm an Choimisiúin an staitistic seo a laghdú 50% faoin mbliain 2010.</p>
      <p sl="it">Tá an chumhacht chéanna ó thaobh reachtaíochta dhe ar shábháilteacht bóthair ag Parlaimint na hEorpa agus atá ag rialtaisí na mBallstát fhéin. Ba chóir do Pharlaimint na hEorpa lántacaíocht a thabhairt d’aidhm an Choimisiúin, líon na marbh a laghdú ar na bóithre.</p>
      <p sl="it">Timpistí bóthair an chúis is mó a mharaítear daoine óga idir chúig bhliana déag agus cheithre bhliana is fiche d’aois.</p>
      <p sl="it">Caithfear anois comhordú a dhéanamh ag leibheál an Aontais Eorpaigh chun tabhairt faoi fhadhb na dtimpistí bóthair agus chun polasaí sábháilteachta bóthair a chur i bhfeidhm go dian.</p>
      <p sl="it">I measc na bpoinntí sábháilteachta is tábhachtaí tá siad seo a leanas: pionós trasteorann a ghearradh orthu siúd a bhriseann rialacha an bhóthair ar fud na hEorpa; ní mór breathnú ar rialacha tráchta a bheadh ar aon fhocal i measc na mBallstát uile a chur i bhfeidhm; ba chóir do na Ballstáit uile an córas éigeandála E-Glaoch a bheith i chuile charr, chomh luath in Éirinn agus is féidir.</p>
      <p sl="it">Ba chóir do chuile Bhallstát reachtaíocht sábháilteacht bóthair a chur i bhfeidhm go dian dúthrachtach.</p>
      <p sl="it">Iarraim ar thiománaithe iad fhéin a iompar ar bhonn cúramach, freagrach agus iad ar an stiúir. Tá dualgas orainn uilig an bóthar a dhéanamh sábháilte dóibh siúd a bhaineann úsáid as.</p>
    </intervention>
    <intervention id="3-214" speaker_id="28161" name="Margrete AUKEN" is_mep="True" mode="spoken" nationality="Denmark" m_state="DK">
      <p sl="da">a nome del gruppo Verts/ALE. – Signor Presidente, mi congratulo con lei per la sua elezione. Qui in Europa abbiamo un grosso problema, e ritengo, anzi sono convinta, che non riusciremo a risolverlo se non diventeremo molto più efficaci. Vorrei ringraziare l’onorevole Hedkvist Petersen. Sono del parere che lei e io concordiamo sul fatto che ciò che esiste al momento in materia non è sufficiente se vogliamo compiere passi avanti. Non si affronta in maniera adeguata la questione dei limiti di velocità, né vengono considerati con la dovuta attenzione aspetti quali la guida in stato di ebbrezza e lo svolgimento di attività di controllo. Occorre quindi migliorare la situazione in modo che tali problemi possano essere affrontati con molta serietà. Consentitemi anche di far riferimento a qualcosa che mi ha lasciato molto sorpresa. Mi occupo di sicurezza stradale da 15-20 anni e ho imparato che un lavoro serio e costruttivo in materia dipende dal fatto di poter disporre di valide statistiche. Le statistiche disponibili nell’Unione europea sono del tutto inadeguate, eppure quando in seno alla commissione competente abbiamo proposto, e vi sono ancora alcuni emendamenti al riguardo, che le statistiche sugli incidenti riguardino, com’è ovvio, il numero di persone, ossia di abitanti, coinvolte, siamo stati bocciati. Sembra quasi che più autovetture ha, più un paese è sicuro, in quanto al momento le statistiche fanno riferimento al numero di autovetture. Ne consegue che Cipro è uno dei paesi più sicuri in quanto ha un numero estremamente elevato di autovetture. Acquistando molte più autovetture, otteniamo un livello di sicurezza più elevato. Se non risolviamo il problema delle statistiche in modo che il numero di incidenti sia misurato in relazione alle persone e agli abitanti, è inutile pensare di intraprendere un serio lavoro di unificazione per migliorare la sicurezza stradale in Europa, in quanto non avrebbe alcun senso.</p>
      <p sl="da">Se mi è consentito, infine, vorrei ringraziare l’onorevole Hedkvist Petersen per la sua costruttiva collaborazione. Mi auguro che anche in futuro lei possa avere l’opportunità di sfruttare le sue ottime capacità, compreso nel campo della sicurezza stradale.</p>
    </intervention>
    <intervention id="3-215" speaker_id="4508" name="Erik MEIJER" is_mep="True" mode="spoken" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">a nome del gruppo GUE/NGL. – Signor Presidente, alcuni elementi della sicurezza stradale possono essere regolamentati in maniera più adeguata su piccola scala, e con questo non intendo soltanto i dissuasori di velocità o il fatto di mantenere gli autoveicoli al di fuori delle aree residenziali e di sostenere i trasporti pubblici. Le esigenze di utilizzo degli autoveicoli in zone densamente popolate con molti pedoni e ciclisti sono diverse da quelle delle zone scarsamente popolate con lunghe strade tranquille. La visibilità dei veicoli è diversa nelle zone in cui la posizione del sole è più bassa rispetto a quelle in cui è alta. Questo significa, ad esempio, che il possibile requisito dell’accensione dei fari delle autovetture durante il giorno sia giusto in una zona, mentre potrebbe essere sbagliato in altre.</p>
      <p sl="nl">In altre zone è preferibile una regolamentazione uniforme a livello europeo, come ad esempio una segnaletica stradale uniforme, specchietti per eliminare gli angoli ciechi, barriere di protezione che non presentino ulteriori rischi per i motociclisti o la protezione dei conducenti dall’affaticamento dovuto a lunghe ore consecutive di guida.</p>
      <p sl="nl">Mi spiace che le proposte sull’uso dei telefoni cellulari al volante, la formazione in materia di sicurezza stradale e il rischio della neve sui tetti delle autovetture siano state ritirate dalla relatrice. Per il resto, ritengo la relazione un documento solido e completo, e il mio gruppo vi accorda il suo sostegno.</p>
    </intervention>
    <intervention id="3-216" speaker_id="28119" name="Kathy SINNOTT" is_mep="True" mode="spoken" nationality="Ireland" birth_date="29-09-1950" birth_place="Chicago " p_group="Independence/Democracy Group" m_state="IE">
      <p sl="en">a nome del gruppo IND/DEM. – Signor Presidente, vorrei dire al Commissario che molti di noi hanno un’esperienza personale di tragedie sulle strade. La sicurezza stradale è una costante preoccupazione per tutti noi e per coloro che rappresentiamo.</p>
      <p sl="en">Sono sicura che voteremo a favore di misure di rafforzamento della sicurezza, e lo ritengo un fatto positivo. Il mio timore è tuttavia che, quando le disposizioni sulla sicurezza diventeranno legge, avremo un falso senso di maggiore sicurezza delle strade. Questo non è sempre vero. Ai fini della sicurezza, abbiamo stabilito disposizioni in base alle quali i camionisti devono effettuare brevi pause ogni quattro ore e una pausa lunga ogni nove ore. In Irlanda le aree in cui i camionisti possono parcheggiare i loro automezzi e concedersi un po’ di riposo sono molto poche. I camionisti sono pertanto costretti a fermarsi sul ciglio della strada, e questa è una prassi molto pericolosa per il camionista e per chiunque utilizzi la strada.</p>
      <p sl="en">Il problema è che nel caso della sicurezza abbiamo imposto ai camionisti un obbligo che in Irlanda non possono rispettare in condizioni di sicurezza. Ciò è dovuto al fatto che non abbiamo imposto ai governi l’obbligo corrispondente di prevedere aree di sosta ai bordi delle strade, neppure sulle strade finanziate dall’UE. Una nuova autostrada aperta tre mesi fa nel mio collegio elettorale non ha una sola area di sosta. Oggi stiamo esaminando disposizioni intese a rendere più sicuri rotonde, strade secondarie e zone interessate da lavori stradali. Tutto questo è molto positivo, tuttavia impariamo dall’esperienza dei camionisti in Irlanda e chiediamo ai governi nazionali di procedere ai necessari adeguamenti delle strade per applicare queste misure di sicurezza, altrimenti, nonostante tutti i nostri sforzi, continueremo a essere afflitti dal problema delle stragi sulle strade.</p>
    </intervention>
    <intervention id="3-217" speaker_id="4482" name="Rodi KRATSA-TSAGAROPOULOU" is_mep="True" mode="spoken" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="el">La ringrazio, signor Presidente in carica. Mi congratulo con lei per la sua nomina e attendo di poter lavorare insieme nel quadro della nuova Presidenza. Vorrei rivolgere le mie congratulazioni anche alla relatrice, onorevole Petersen, per il lavoro svolto e porgerle i miei migliori auguri per il futuro nel momento in cui lascia il Parlamento.</p>
      <p sl="el">Onorevoli colleghi, signor Commissario, la questione della sicurezza stradale di cui discutiamo questa sera è estremamente importante, innanzi tutto perché riguarda la vita stessa dei cittadini europei. Rappresenta tuttavia anche un’ottima opportunità per dimostrare quanto l’Unione europea può essere efficace nella vita quotidiana dei cittadini e il valore aggiunto che può dare alle iniziative e alle politiche degli Stati membri.</p>
      <p sl="el">Il bilancio intermedio del programma d’azione fa il punto sui progressi compiuti nella lotta contro gli incidenti, tuttavia abbiamo tutti i motivi per sottolineare che occorre fare di più e agire più rapidamente nel quadro di una strategia più generale. Non dobbiamo dimenticare che le iniziative volte a rafforzare il mercato interno, il turismo, la mobilità dei cittadini europei e la competitività aumentano il numero di incidenti stradali e le possibilità di incidenti.</p>
      <p sl="el">Il primo aspetto su cui vorrei soffermarmi questa sera è che occorre coordinare gli strumenti e le infrastrutture a nostra disposizione applicando la legislazione sulla segnaletica stradale, le norme di guida, le disposizioni relative alla costruzione e alla manutenzione delle strade, alle cinture di sicurezza e così via.</p>
      <p sl="el">La seconda questione che vorrei affrontare è la necessità di condizioni uniformi di sicurezza in tutta l’Unione europea. A parte il coordinamento e lo scambio delle migliori prassi, è necessario promuovere una patente di guida uniforme e sistemi di prevenzione e di risposta come quello di chiamata elettronica.</p>
    </intervention>
    <intervention id="3-218" speaker_id="23805" name="Zita GURMAI" is_mep="True" mode="spoken" nationality="Hungary" birth_date="01-06-1965" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Molte grazie, signor Presidente, e congratulazioni per il suo nuovo incarico. La sicurezza stradale è letteralmente una questione di vita o di morte, oltre a costituire un problema difficile e complesso, in quanto chiunque, ciascuno di noi, corre grossi rischi. Nel mio paese, più di metà dell’uno per cento di tutti i cittadini muore a seguito di incidenti stradali. Per conseguire la prevista riduzione del numero di incidenti stradali entro il 2010, sono necessarie varie misure accuratamente studiate. La relazione dell’onorevole Hedkvist Petersen illustra le iniziative da intraprendere, dall’applicazione delle normative esistenti, insistendo sul miglioramento delle tecniche di guida, ad esempio, all’introduzione di innovazioni tecniche e al miglioramento delle infrastrutture. Sono necessarie migliori garanzie per gli utenti più vulnerabili delle strade pubbliche, ossia pedoni e ciclisti, senza dimenticare i disabili, la cui sicurezza richiede soluzioni specifiche. Questo è il momento più opportuno per agire in tal senso, tenuto conto che il 2007 è l’Anno delle pari opportunità per tutti.</p>
      <p sl="hu">L’UE e gli Stati membri condividono la responsabilità della sicurezza stradale. Al fine di rafforzare il contesto sociale, invitiamo le organizzazioni della società civile a dare prova del loro impegno a favore del miglioramento della sicurezza stradale firmando la Carta della sicurezza stradale entro i prossimi tre anni.</p>
      <p sl="hu">L’UE dovrebbe svolgere un ruolo di coordinamento soprattutto nelle campagne informative e di sensibilizzazione, avviando programmi di ricerca e promuovendo la condivisione di esperienze. Se riusciremo a conseguire i nostri obiettivi, in un paese piccolo come l’Ungheria, con i suoi dieci milioni di abitanti, potremo salvare 500 vite umane, ossia all’incirca il numero di seggi in quest’Aula.</p>
      <p sl="hu">Cara Ewa, sentiremo la tua mancanza. Sono sicura che riuscirai a ottenere ciò cui aspiri. Da parte nostra, cercheremo di seguire gli insegnamenti che abbiamo appreso da te in Parlamento.</p>
      <p sl="hu">Facciamo in modo che si possa viaggiare in condizioni sicure, decenti e adeguate.</p>
    </intervention>
    <intervention id="3-219" speaker_id="28316" name="Hannu TAKKULA" is_mep="True" mode="spoken" nationality="Finland" birth_date="20-11-1963" p_group="Group of the Alliance of Liberals and Democrats for Europe" m_state="FI">
      <p sl="fi">Signor Presidente, innanzi tutto vorrei ringraziare la relatrice, onorevole Hedkvist Petersen, per l’ottimo lavoro svolto. Ho anche avuto modo di conoscerla un po’ in relazione all’attività della commissione competente, e lei è sempre stata molto diligente e impegnata nel suo lavoro in seno alla commissione, occupandosi in modo particolare delle questioni della sicurezza stradale. La ringrazio per averle menzionate, per la relazione e per il lavoro svolto.</p>
      <p sl="fi">E’ vero che nell’Unione europea esistono molte norme, tuttavia è fondamentale il modo in cui vengono applicate. La principale minaccia per la sicurezza stradale continua a essere quell’elemento che si trova tra il volante e il sedile. Dobbiamo adottare un atteggiamento di più ampie vedute nei confronti del traffico e dell’educazione alla sicurezza stradale, e ritengo che sarà un fatto positivo se potremo disporre di criteri armonizzati in tutta Europa riguardo all’educazione alla sicurezza stradale e alle patenti di guida, tenuto conto della libertà di circolazione. E’ ovvio che sono anche indispensabili gli investimenti per migliorare le condizioni dei veicoli e delle strade, ma l’educazione alla cultura della sicurezza stradale è il fattore determinante.</p>
      <p sl="fi">Per quanto riguarda i tassi di alcolemia, vorrei dire ancora una volta che l’unica possibilità in questo caso è la tolleranza zero. Alcolici e guida costituiscono sempre un binomio incompatibile, e per questo motivo in tutta Europa non deve esistere alcuna tolleranza nei confronti del consumo di alcolici.</p>
    </intervention>
    <intervention id="3-220" speaker_id="23784" name="Janusz WOJCIECHOWSKI" is_mep="True" mode="spoken" nationality="Poland" birth_date="06-12-1954" birth_place="Rawa Mazowiecka" p_group="European Conservatives and Reformists Group" m_state="PL">
      <p sl="pl">Signor Presidente, i rischi associati al traffico stradale sono il principale pericolo cui il cittadino medio è esposto nel mondo contemporaneo, e questo è il motivo per cui è così importante discutere oggi di questo argomento.</p>
      <p sl="pl">Vorrei sollevare una questione di cui non si fa menzione nella relazione. Riguarda un elemento del trasporto stradale che a prima vista non sembra avere un’influenza diretta sulla sicurezza, ma che occupa un posto di primo piano nelle statistiche sugli incidenti. Mi riferisco agli alberi ai bordi delle strade. Nei tempi passati, questi alberi servivano a proteggere le carrozze trainate dai cavalli dal vento e della neve. Nell’epoca attuale delle autovetture veloci, gli alberi costituiscono tuttavia una minaccia letale. Nel mio paese, la Polonia, ogni anno muoiono più di mille persone a seguito dell’urto della loro vettura contro un albero. Altre duemila persone muoiono a seguito di urti frontali, quando gli alberi bloccano le possibili vie di fuga da situazioni pericolose sulle strade.</p>
      <p sl="pl">Sono molto sensibile all’ambiente e mi piace vedere gli alberi nei parchi, nelle foreste e in molti altri luoghi. Ritengo tuttavia che gli alberi ai bordi delle strade debbano essere eliminati in quanto costituiscono un grosso pericolo. Una misura di questo genere dovrebbe essere inclusa tra le iniziative intese a migliorare la sicurezza stradale. Gli alberi potrebbero essere sostituiti da siepi non pericolose. Sono molte le zone in cui questo tipo di misure potrebbe contribuire a migliorare la sicurezza sulle strade.</p>
    </intervention>
    <intervention id="3-221" speaker_id="4282" name="Renate SOMMER" is_mep="True" mode="spoken" nationality="Germany" birth_date="10-09-1958" birth_place="Bochum" p_group="Group of the European People's Party (Christian Democrats)" m_state="DE">
      <p sl="de">Signor Presidente, signor Commissario, onorevoli colleghi, circolare sulle strade non è certo privo di rischi, come tutti sanno, tuttavia è ovvio che non si può rinunciare al trasporto di persone e merci su strada. Si tratta in definitiva della forma più flessibile di trasporto, che dipende da un sistema stradale funzionale. Le strade sono le arterie della nostra economia.</p>
      <p sl="de">L’UE si è fissata l’obiettivo di rendere i trasporti stradali più sicuri, e senza dubbio è del tutto inaccettabile che così tante migliaia di persone muoiano ogni anno su strade e autostrade. Si registrano ancora più di 40 000 morti sulle strade. Cosa si può fare al riguardo?</p>
      <p sl="de">Un modo importante e semplice per ottenere un’ulteriore riduzione del numero di incidenti sarebbe l’introduzione di un divieto totale di bere alcolici e guidare per i giovani conducenti e i neopatentati, e per i conducenti professionali che trasportano passeggeri e, ad esempio, merci pericolose. Vorrei pertanto chiedere che vengano approvate disposizioni che impongano un tasso di alcolemia pari a zero per questi conducenti, che presentano un maggiore rischio. I neopatentati mancano di esperienza e pertanto sono particolarmente soggetti a incidenti se bevono alcolici. Nel caso del trasporto di passeggeri o di merci pericolose, i conducenti hanno una responsabilità particolarmente elevata, e pertanto è giusto che evitino del tutto il consumo di alcolici quando guidano. Non è ammissibile alcuna tolleranza al riguardo.</p>
      <p sl="de">Un’altra misura che potrebbe contribuire a una considerevole e duratura riduzione del numero degli incidenti gravi è un’adeguata attività di controllo del traffico. Spetta agli Stati membri verificare la corretta applicazione delle norme esistenti, ad esempio attraverso controlli della patente di guida, della sicurezza e del consumo di alcolici, in quanto non tutto deve essere regolamentato da nuove ulteriori norme europee. Questo vale anche, per inciso, per un limite di velocità a livello di Unione europea. Ritengo che sia una questione sulla quale devono decidere i singoli Stati membri, sulla base della qualità delle loro strade e autostrade. La guida veloce, e con questo non intendo la guida spericolata, non comporta di per sé un aumento del rischio di avere un incidente. La stanchezza costituisce forse un maggiore fattore di rischio, ma come possiamo controllarla, almeno nel trasporto con autovetture private?</p>
      <p sl="de">Un aspetto che si può controllare è tuttavia l’uso dei telefoni cellulari durante la guida. I conducenti sono distratti dal telefono all’orecchio. L’obbligo di utilizzare dispositivi per telefoni cellulari che permettano di avere le mani libere potrebbe pertanto contribuire in misura considerevole alla sicurezza stradale. Non capisco coloro che in questa sede vogliono impedirlo: da molto tempo sappiamo che questo costituisce un problema.</p>
      <p sl="de">Un divieto generale di sorpasso per i veicoli che pesano più di 12 tonnellate sarebbe di sicuro auspicabile dal mio punto di vista personale quale automobilista, e io guido molto, ma la questione è se sia realistico. Forse lo si dovrebbe legare a una velocità specifica. Ritengo assolutamente fondamentale sottoporre a regolari ispezioni tecniche di sicurezza, uniformi in tutta Europa, tutti i veicoli a motore.</p>
      <p sl="de">Infine, vorrei formulare un’altra osservazione: gli incentivi, di solito fiscali, per rinnovare il parco macchine, sarebbero un ottimo strumento per risolvere il problema della sicurezza, oltre a essere importanti anche dal punto di vista della protezione dell’ambiente. Ad esempio, l’abolizione delle tasse di immatricolazione in alcuni Stati membri costituirebbe un importante contributo in tal senso. Come sappiamo tuttavia, questo è tutto un altro argomento.</p>
      <p sl="de">Sono molto grata alla relatrice per l’ottimo lavoro svolto e a voi, onorevoli colleghi, per la vostra attenzione a quest’ora così tarda.</p>
    </intervention>
    <intervention id="3-222" speaker_id="28318" name="Emanuel Jardim FERNANDES" is_mep="True" mode="spoken" nationality="Portugal" birth_date="21-01-1944" birth_place="Seixal " p_group="Socialist Group in the European Parliament" m_state="PT">
      <p sl="pt">Signor Presidente, vorrei iniziare congratulandomi con lei ed esprimendo la mia soddisfazione nel vederla rivestire questo incarico, tenuto conto dell’operato da lei svolto nel corso della sua vita politica. Desidero poi rivolgere un elogio all’onorevole Petersen per l’alta qualità della sua relazione e per tutto ciò che ha fatto in Parlamento e in Europa per la sicurezza stradale.</p>
      <p sl="pt">Sostengo la relazione e voterò a suo favore, in quanto ritengo che soltanto attraverso misure rigorose adottate dagli Stati membri e dall’UE potremo affrontare, in maniera coordinata, il problema delle strade pericolose, che causano circa 40 000 morti all’anno e che costano direttamente all’economia qualcosa come il 2 per cento del PIL all’anno, come è stato sottolineato.</p>
      <p sl="pt">Tra le altre misure, accolgo con particolare favore le proposte volte ad accrescere la sicurezza, ad esempio applicando in futuro norme di guida armonizzate a livello europeo, creando e migliorando le infrastrutture e la loro gestione, rendendo i veicoli più sicuri, introducendo il sistema di chiamata elettronica, i sistemi di limitazione della velocità e il sistema di blocco in caso di eccessivo consumo di alcolici. Ritengo inoltre irrealizzabile, anche da un punto di vista scientifico, imporre un tasso di alcolemia pari a zero.</p>
      <p sl="pt">Accordo il mio sostegno anche alle proposte altrettanto importanti volte a definire una legislazione che renda obbligatorio l’uso delle cinture di sicurezza in tutti i casi e per tutti i tipi di veicoli. In ogni caso, in questi e in altri settori, la Commissione ha ulteriori responsabilità nella sua veste di Istituzione con il potere di iniziativa legislativa, responsabilità che mi auguro, e ne sono convinto, rispetterà.</p>
    </intervention>
    <intervention id="3-224" speaker_id="28208" name="Nathalie GRIESBECK" is_mep="True" mode="spoken" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">Signora Presidente, mi congratulo con lei per la sua elezione. Anch’io vorrei esprimere alcune osservazioni sulla relazione relativa al trasporto stradale. Il trasporto stradale, e me ne rammarico, come molti altri in questa sede, è in costante aumento, e pertanto l’Unione deve fare della sicurezza stradale una priorità politica, come siamo tutti d’accordo a riconoscere.</p>
      <p sl="fr">La relazione in esame illustra i progressi registrati e propone nuove misure che integrano le disposizioni sulla patente di guida europea di recente approvate e che sono nel complesso soddisfacenti. Non intendo elencarle, ma vorrei dire che costituiscono un considerevole passo avanti. Vorrei semplicemente tornare sulla questione dell’accensione dei fari di giorno, cui sono del tutto contraria, in quanto in effetti non esiste alcuno studio attendibile che dimostri l’efficacia di una misura di questo genere. E’ vero che dall’introduzione di questa misura nel mio paese il numero di morti è diminuito, e questo è un fatto positivo, ma a un esame più approfondito si constata che il numero di morti per categoria di utenti definiti vulnerabili è aumentato, in base ai dati da me reperiti, di più dell’8 per cento per i pedoni, di più dello 0,6 per cento per i ciclisti e di più del 3,8 per cento per i motociclisti, e quindi in modo particolare per questi ultimi. Senza voler insistere ulteriormente, vorrei richiamare l’attenzione degli onorevoli colleghi su questo aspetto e chiedere un approfondimento della questione.</p>
      <p sl="fr">Vorrei concludere ringraziando a mia volta la relatrice e augurandole buona fortuna nella sua nuova vita.</p>
    </intervention>
    <intervention id="3-225" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">Signora Presidente, quarantamila persone muoiono ogni anno sulle strade, e questo dato fornisce un’idea di quali siano le dimensioni del problema. I costi diretti e indiretti degli incidenti sono pari a 180 miliardi di euro, che rappresentano il 2 per cento del PIL dell’Unione europea. Tenuto conto di questa situazione, è davvero essenziale intervenire con maggiore risolutezza a livello comunitario. Devono essere imposte sanzioni più severe per le infrazioni stradali più comuni come l’eccesso di velocità e la guida in stato di ebbrezza.</p>
      <p sl="pl">Si devono tuttavia affrontare anche nuove situazioni. In molti paesi, fra cui il mio, un numero sempre maggiore di persone si mette alla guida sotto l’effetto di sostanze stupefacenti. Per questo motivo è stato istituito il progetto DRUID, allo scopo di dimezzare il numero di incidenti stradali mortali entro il 2010, che costituisce un obiettivo ambizioso. Gli ultimi due pareri della Commissione europea sulle direttive relative alla gestione delle infrastrutture stradali e alla sicurezza saranno di grande aiuto. E’ possibile ridurre il numero di morti sulle strade del 16 per cento. Sono favorevole all’introduzione del tasso di alcolemia dello zero per mille per i neopatentati e i conducenti professionali.</p>
    </intervention>
    <intervention id="3-226" speaker_id="28393" name="Luis de GRANDES PASCUAL" is_mep="True" mode="spoken" nationality="Spain" birth_date="27-01-1945" birth_place="Guadalajara" p_group="Group of the European People's Party (Christian Democrats)" m_state="ES">
      <p sl="es">Signora Presidente, onorevoli colleghi, signor Commissario per i trasporti, vorrei congratularmi con la signora Presidente per la sua elezione e porgerle i migliori auguri di buona fortuna nel suo nuovo ruolo.</p>
      <p sl="es">Onorevoli colleghi, la sicurezza stradale è uno di quegli argomenti che sono sempre di attualità. Prima o poi, tutti gli Stati membri stilano un bilancio delle vittime e degli incidenti, e la conclusione è sempre la stessa: possiamo tutti e sempre fare di più per ridurre il numero delle vittime.</p>
      <p sl="es">Ritengo che vi siano tre elementi fondamentali per migliorare la sicurezza stradale: aumento della sicurezza delle infrastrutture, progressiva armonizzazione delle norme e educazione stradale. E’ fondamentale migliorare la sicurezza della rete stradale transeuropea, tuttavia ancora una volta il nuovo quadro finanziario dell’Unione europea non lascia purtroppo molto spazio alla speranza e non contiene risorse sufficienti per migliorare la qualità delle strade comunitarie.</p>
      <p sl="es">Inoltre, la Commissione europea ha presentato una proposta di direttiva per migliorare la sicurezza delle infrastrutture, che tratta una questione che ritengo particolarmente interessante, anche se non lo fa in maniera molto approfondita: la necessità di barriere di protezione sulle strade al fine di garantire anche la sicurezza dei motociclisti. Anche molte misure di armonizzazione avranno effetti positivi per la sicurezza stradale, e si possono citare ad esempio la fissazione di requisiti minimi di sicurezza attiva e passiva per i veicoli, l’obbligo di strisce catarifrangenti sugli autocarri, norme tecniche uniformi per la segnaletica stradale e creazione di aree di riposo per i conducenti.</p>
      <p sl="es">Ritengo inoltre che le scuole dovrebbero fornire un livello minimo di educazione alla sicurezza stradale per i giovani, in qualità di pedoni e di potenziali automobilisti. Educazione e formazione sono essenziali per conseguire risultati costanti nel lungo periodo.</p>
      <p sl="es">Mi auguro pertanto che l’Assemblea riunita in seduta plenaria respinga la proposta dell’ultimo minuto del gruppo socialista di eliminare ciò che la commissione per i trasporti ha approvato al riguardo. Mi ha fatto molto piacere sentire ciò che è stato detto dal gruppo dei Liberali e mi auguro che la Commissione respinga la proposta e approvi questi suggerimenti.</p>
      <p sl="es">La ringrazio per il suo lavoro, onorevole Hedkvist Petersen. La saluto e le porgo i migliori auguri di buona fortuna.</p>
    </intervention>
    <intervention id="3-227" speaker_id="28292" name="Inés AYALA SENDER" is_mep="True" mode="spoken" nationality="Spain" birth_date="28-03-1957" birth_place="Zaragoza" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signora Presidente, vorrei porgerle le mie congratulazioni. Sono lieta di vederla nella sua nuova veste e sono sicura che svolgerà un ottimo lavoro.</p>
      <p sl="es">Vorrei anche ringraziare la collega Ewa per i considerevoli sforzi compiuti in tutti questi anni per migliorare la sicurezza stradale in Europa. L’ho vista arrivare dalla sua regione di Luleå e abbiamo imparato le cose migliori insieme, e mi auguro, e sono convinta, che nel suo futuro professionale potrà mettere a frutto tutta la tenacia e la convinzione di cui ha dato prova qui nel Parlamento europeo. Ti porgo i miei migliori auguri, Ewa.</p>
      <p sl="es">La relazione su cui oggi siamo chiamati a pronunciarci dimostra che non riusciremo a realizzare l’obiettivo di ridurre del 50 per cento il numero di morti entro il 2010, in quanto mancano solo tre anni a tale data e stiamo ancora procedendo con molta lentezza. La cosa peggiore è che nella maggior parte dei casi le vittime sono bambini e giovani, e pedoni di età superiore a 65 anni.</p>
      <p sl="es">Devo ancora una volta esprimere la mia frustrazione per il fatto che, a seguito della normativa, non sia possibile raggiungere un’ampia maggioranza sulla limitazione della velocità nonostante le prove schiaccianti che dimostrano che la velocità è la principale causa di morte e benché persino l’Organizzazione mondiale della sanità sostenga che dovrebbe essere la nostra priorità. La mia delegazione voterà pertanto a favore dell’emendamento n. 1 del gruppo Verde/Alleanza libera europea.</p>
      <p sl="es">D’altro canto, sono molto lieta che la relatrice e il mio gruppo siano favorevoli a limitare il tasso di alcolemia a 0,5 mg in generale e a 0,2 mg per i giovani automobilisti e i conducenti professionali.</p>
      <p sl="es">Riguardo agli altri meccanismi e alle altre proposte, che sono molto numerosi, anche se in gran parte hanno purtroppo un carattere di volontarietà, vorrei sottolinearne alcuni che, sebbene possano sembrare meno importanti, sono molto efficaci, come ad esempio l’aumento dell’uso degli avvisatori che ricordano di allacciare le cinture di sicurezza, non solo per i sedili anteriori, ma anche per quelli posteriori, e per tutti gli autoveicoli, delle categorie superiori o inferiori, l’installazione di barriere di protezione ergonomiche allo scopo di prevenire gli alti tassi di mortalità che si registrano tra i motociclisti e l’eliminazione dei passaggi a livello.</p>
      <p sl="es">Infine, sebbene questa possa non sembrare una questione molto significativa, vorrei che il settore automobilistico prendesse in considerazione un dispositivo poco costoso, anche se molto efficace in quanto in grado di influire sui conducenti, che riporti l’indicazione del limite massimo di velocità, su cui dovremo trovare un accordo, sia esso 130 o 140 chilometri orari, sul tachimetro, nello stesso colore rosso attualmente usato sui contagiri, che potrebbe avere la funzione di dissuasore psicologico, che si è dimostrato molto efficace in altri casi.</p>
      <p sl="es">E’ ovvio che continueremo a collaborare con la Commissione per quanto riguarda le nuove proposte relative alle infrastrutture e alla punizione delle infrazioni.</p>
    </intervention>
    <intervention id="3-228" speaker_id="28376" name="Leopold Józef RUTOWICZ" is_mep="True" mode="spoken" nationality="Poland" birth_date="18-10-1932" birth_place="Kraków" p_group="Non" m_state="PL">
      <p sl="pl">Signora Presidente, il bilancio intermedio del programma di azione europeo per la sicurezza stradale è un documento significativo. Ogni anno centinaia di migliaia di persone in tutto il mondo perdono la vita in incidenti stradali. Devono essere definite misure preventive più adeguate per far fronte a questa tragedia.</p>
      <p sl="pl">Sono del parere che le seguenti azioni siano molto importanti: armonizzazione e applicazione della normativa in materia di traffico stradale in tutta l’Unione europea, inasprimento delle sanzioni per la guida sotto l’effetto di alcolici o stupefacenti (quest’ultimo è un fenomeno nuovo), definizione di adeguati programmi di educazione per i giovani e ricorso a tutti gli strumenti disponibili per migliorare la sicurezza. Mi riferisco al miglioramento della qualità delle strade e delle superfici stradali e all’elaborazione di piani per potenziare la rete stradale ed eliminarne le parti pericolose. Ritengo inoltre necessario introdurre requisiti tecnici più rigorosi per la costruzione delle strade, in base ai quali, ad esempio, tutte le strade transeuropee dovrebbero avere almeno sei corsie.</p>
      <p sl="pl">Vorrei ringraziare la relatrice, onorevole Petersen, per l’ottimo documento presentato.</p>
    </intervention>
    <intervention id="3-229" speaker_id="28279" name="Justas Vincas PALECKIS" is_mep="True" mode="spoken" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="de">Signora Presidente, desidero, ancora una volta, congratularmi vivamente con lei!</p>
      <p sl="lt">L’autrice della relazione ha dato a tutti i cittadini dell’UE alcuni importanti suggerimenti. E’ giunto il momento di compiere ogni possibile sforzo per far sì che entro il 2010 si riducano del 50 per cento le visite dello spettro della morte sulle nostre strade. Se si considera la mappa statistica dei morti sulle strade nei paesi dell’Unione europea, ciò che salta all’occhio è la prevalenza del colore del sangue nella metà orientale dell’UE. In quasi tutti i nuovi Stati membri dell’UE la situazione è di gran lunga peggiore rispetto a quella dei vecchi Stati membri, e in proporzione sulle strade della Lituania il numero di morti è cinque volte superiore a quello registrato in Olanda. L’UE ha il dovere di condividere l’esperienza maturata con i nuovi Stati membri, per contribuire a sradicare lo stile di guida aggressivo, per inculcare in tutti coloro che circolano sulle strade la tolleranza di cui oggi si è parlato così tanto in Aula. E’ importante migliorare le infrastrutture stradali e la sicurezza dei veicoli, nonché inasprire e uniformare i requisiti del traffico stradale e le sanzioni. Anche la guida in stato di ebbrezza o irresponsabile deve essere combattuta in tutti i paesi dell’UE.</p>
    </intervention>
    <intervention id="3-231" speaker_id="4461" name="Luís QUEIRÓ" is_mep="True" mode="spoken" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Signora Presidente, se mi è consentito, anch’io vorrei congratularmi con lei per la sua elezione. Ciò che più mi colpisce quando si discute di sicurezza stradale è l’abisso che separa i paesi con bassi tassi di incidenti e poche vittime e quelli in cui, nonostante i considerevoli progressi compiuti negli ultimi anni, i risultati restano tragicamente insoddisfacenti.</p>
      <p sl="pt">Comprendo e condivido la posizione assunta dall’onorevole Petersen che, oltre ad aver elaborato un’ottima relazione, ha compilato un elenco molto pertinente di questioni specifiche di cui si deve tenere conto, fra cui l’obbligo di installare dispositivi vivavoce di telefonia mobile, il problema della segnaletica stradale, la necessità di una cooperazione transfrontaliera per un’efficace applicazione delle sanzioni, il dibattito sull’uso dei fari di giorno, il tasso di alcolemia dello zero per mille per i giovani conducenti, la necessità di essere realistici quando si tratta di fissare i limiti di velocità, l’uso di spartitraffico centrali e la necessità di proteggere i motociclisti dalle barriere centrali letali. Potrei continuare in quanto l’elenco è molto lungo.</p>
      <p sl="pt">Detto questo, ribadendo che ciò che più mi colpisce sono le differenze tra i paesi e, soprattutto, le norme applicate, vorrei sottolineare che a mio avviso vi sono due fattori fondamentali: da un lato, com’è ovvio, la qualità dei veicoli e lo stato dell’infrastruttura stradale e, dall’altro, gli stessi conducenti. Nei dati emersi si riflette in larga misura una dimensione educativa e culturale. Ritengo che siano questi gli aspetti sui quali dobbiamo concentrare l’attenzione. E’ ovvio che ciò che conta non sono soltanto la tecnologia e le norme, ma anche, soprattutto, la persona che guida e il suo comportamento al volante. Se una strada è pericolosa, un conducente particolarmente prudente può evitare un incidente, mentre qualsiasi forma di guida pericolosa potrebbe causare una tragedia anche su una strada sicura. Sono convinto che le autorità e i cittadini di alcuni paesi lo abbiano capito, mentre in altri paesi il messaggio non è stato affatto recepito e deve essere ribadito.</p>
      <p sl="pt">Per il resto, ciò che abbiamo in questo caso è una serie importante e molto pertinente di misure su cui sono essenzialmente d’accordo. Forse non è fondamentale imporre la stessa regola sul diritto di precedenza nelle rotatorie in tutta l’Unione europea, tenuto conto che in alcuni paesi si guida a sinistra; il ghiaccio e la neve sui tetti dei veicoli non costituiscono un problema per tutti gli Stati membri, almeno non per il mio, ma nel complesso riconosco l’utilità della maggior parte delle misure proposte. Desidero concludere sottolineando il fatto che i conducenti hanno la possibilità di riuscire a migliorare la sicurezza stradale se vengono educati e sensibilizzati riguardo alla loro responsabilità, altrimenti continueranno a provocare incidenti e a mietere vittime.</p>
    </intervention>
    <intervention id="3-232" speaker_id="1289" name="Proinsias DE ROSSA" is_mep="True" mode="spoken" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">La ringrazio, signora Presidente, e mi congratulo con lei per la sua elezione.</p>
      <p sl="en">La cooperazione di polizia in materia di perseguibilità transfrontaliera delle infrazioni stradali, che in alcuni Stati membri rappresenta il 25 per cento dei casi, non viene attuata in maniera adeguata o si deve svolgere sulla base di complessi accordi bilaterali. Nelle zone frontaliere in Irlanda, ad esempio, i motociclisti che commettono un’infrazione per eccesso di velocità da un lato della frontiera restano impuniti se il loro veicolo è immatricolato dall’altro lato della frontiera. Eppure, né l’Irlanda né il Regno Unito applicano la Convenzione europea del 1998 relativa alle decisioni di ritiro della patente di guida, nonostante sia stata recepita nella legislazione nazionale in entrambe le giurisdizioni.</p>
      <p sl="en">Ritengo tuttavia urgente che la Commissione presenti proposte relative all’applicazione a livello europeo di sanzioni per infrazioni stradali, al riconoscimento reciproco dei punti di penalizzazione, al ritiro della patente di guida, alla formazione e alla riabilitazione dei conducenti. Vorrei inoltre che venisse stabilito un tasso di alcolemia europeo comune, che a mio parere non dovrebbe essere superiore a 50 mg.</p>
      <p sl="en">Per inciso, vorrei far riferimento a un’osservazione formulata da uno degli onorevoli colleghi in questa sede riguardo agli alberi. Mi opporrei con tutte le mie forze a qualsiasi proposta di abbattimento degli alberi per favorire i conducenti che superano i limiti di velocità, guidano sotto l’effetto di stupefacenti o sono imprudenti. Sostengo inoltre l’onorevole Sinnott nel parere che ha espresso in relazione alle piazzole di sosta per i camionisti, che dovrebbero essere disponibili anche per gli automobilisti. Non molto tempo fa ho avuto l’esperienza di un viaggio di due ore sulla strada da Wexford a Dublino in Irlanda, una strada di recente potenziata utilizzando considerevoli risorse comunitarie, e durante tutto il percorso non ho visto una sola piazzola di sosta su entrambi i lati della strada. Lo ritengo estremamente deplorevole.</p>
    </intervention>
    <intervention id="3-233" speaker_id="28117" name="Jim HIGGINS" is_mep="True" mode="spoken" nationality="Ireland" birth_date="04-05-1945" birth_place="Ballyhaunis" p_group="Group of the European People's Party (Christian Democrats)" m_state="IE">
      <p sl="it">A Uachtaráin, ar an gcéad dul síos fáiltím roimh an tuarascáil seo ón gCoiste um Iompar agus um Thurasóireacht agus fáiltím chomh maith na moltaí go dtí an Coimisiún. Labhrann na staitisticí ar a son féin. Maraítear 40 000 duine chuile bliain ar fud an Aontais Eorpaigh. Ó théarmaí airgeadais is ionann seo agus 2% de GDP nó EUR 180 000 billiún. Is iad timpistí bóthar an chúis is mó le bás pháistí agus le bás dhaoine óga. Más féidir le tíortha áirithe an caighdeán sábháilteachta bóthair a fheabhasú, caithfear tú fiafraí conas atá tíortha eile ag titim chun deiridh. Is cúis bhróin dom é nach bhfuil mo thír dhúchais, Éire, ag déanamh níos fearr ná mar atá sí i láthair na huaire. Tá an Chomhairle Eorpach um Shábháilteacht Iompair ag foilsiú tuarascáil chuile cheathrú agus is maith an rud é seo mar coinníonn sé an fhadhb faoi shúil ghéar. Aontaím leis na moltaí ón Rappórtéir agus is iontach an tuarascáil í agus mo chomhghairdeas léi agus an moladh go mór mhór go mbeidh saghas leathchúplaíocht idir na tíortha atá ag déanamh go maith agus iad siúd atá lag a eagrú leis an aidhm go spreagfaidh sé seo na tíortha laga níos mó a dhéanamh. Tá an tuarascáil an-cuimsitheach agus aontaím go hiomlán leis na moltaí atá inti. Is minic a fhaigheann daoine bás i bhfeihiclí ós rud é nach raibh aon tseirbhísí tarthála in ann a fháil amach cá raibh an timpiste. Creidim go mba cheart go mbeadh an córas E-Glaoch éigeantach i ngach feihicle nua. Ceapaim chomh maith go sábhálfaidh sé seo alán beathaí. I ndeireadh na dála is ag na rialtaisí na mBallstát éagsúla atá an dualgas sábháilteachta. Mar a deirtear sa tuarascáil, caithfear ceannaireacht pholaitiúil a bheith ann. Fáiltím go bhfuil Uachtaránacht na Gearmáine ag cur béime ar shábháilteacht bóthair ina clár don Uachtaránacht. Tárlaíonn timpistí bóthar ach i bhformhór na gcásanna, ní timpistí a bhíonn iontu ar chor ar bith. Tárlaíonn siad mar gheall ar dhrochthiomáint, ar luas agus ar alcól. An t-oideachas agus feidhmiú atá tábhachtach.</p>
    </intervention>
    <intervention id="3-234" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. – Signora Presidente, onorevoli deputati, questo dibattito molto ricco merita molte risposte. Cercherò di limitarmi all’essenziale. Vorrei ringraziare ancora una volta l’onorevole Hedkvist Petersen e ricordarle che gli scambi di esperienze saranno d’ora in poi la prassi corrente e che i costruttori hanno finalmente capito che la sicurezza potrebbe diventare un fattore di vendita, come dimostra il programma EuroNCAP. L’impegno assunto dai costruttori nella Carta europea della sicurezza stradale ha riguardato in modo specifico i dispositivi che ricordano di allacciare le cinture di sicurezza e il controllo elettronico della stabilità degli automezzi pesanti.</p>
      <p sl="fr">Vorrei ora rispondere in breve agli oratori dei gruppi. L’onorevole Koch e l’onorevole Titley hanno insistito sul rispetto delle norme, sul controllo e sulle sanzioni. Hanno assolutamente ragione: si tratta delle massime priorità. L’onorevole Titley e alcuni altri deputati hanno fatto riferimento all’accensione dei fari di giorno. Quando abbiamo consultato gli Stati membri era evidente che non era stata adottata alcuna decisione. E’ vero che l’accensione dei fari di giorno è in vigore secondo procedure diverse. Quelli che l’hanno resa obbligatoria sembrano essere relativamente soddisfatti, ma non abbiamo adottato decisioni al riguardo. E’ probabile che si debbano attendere fari dedicati.</p>
      <p sl="fr">Onorevole Degutis, vari Stati membri che hanno aderito nel 2004 stanno attualmente compiendo passi avanti e i loro sforzi stanno dando i loro frutti, come lei ha a giusto titolo sottolineato. Onorevole Ó Neachtain, per quanto riguarda la perseguibilità transfrontaliera, ci stiamo lavorando. Mi auguro vivamente che entro la fine dell’anno riusciremo a definire un sistema che consenta di prendere provvedimenti contro le infrazioni commesse in un altro Stato membro. L’onorevole Meijer ha fatto riferimento a soluzioni su piccola scala. Esiste infatti una competenza condivisa tra Europa, Stati membri e regioni. L’onorevole Sinnott ha parlato della sicurezza delle infrastrutture, che costituisce l’oggetto dell’ultima proposta della Commissione.</p>
      <p sl="fr">Non posso rispondere a tutti gli oratori. Credo che tutti si siano espressi a favore del nostro approccio integrato, che si basa su tre fattori, ossia comportamento dei conducenti, sicurezza dei veicoli e qualità delle infrastrutture. Gli interventi hanno confermato la convergenza di vedute tra le nostre due Istituzioni.</p>
      <p sl="fr">Concludendo questo dibattito, vorrei ringraziare tutti coloro che sono intervenuti e dire che conto molto sul sostegno del Parlamento riguardo alle proposte legislative in discussione, vale a dire installazione degli specchietti che eliminano l’angolo cieco per gli automezzi pesanti esistenti, gestione delle infrastrutture e, entro breve, perseguibilità transfrontaliera delle infrazioni. Desidero ringraziare il Parlamento per la sua volontà di farsi promotore di questo tipo di iniziative. Talvolta gli Stati membri sono più reticenti. Ho l’impressione che il Parlamento sia del tutto convinto che si deve agire con determinazione se si vogliono compiere passi avanti sull’importante questione della sicurezza stradale.</p>
    </intervention>
    <intervention id="3-235" speaker_id="1237" is_mep="True" mode="spoken" role="Presidente" name="Mechtild ROTHE" nationality="Germany" birth_date="10-08-1947" birth_place="Paderborn" p_group="Socialist Group in the European Parliament" m_state="DE">
      <p sl="unknown">La discussione è chiusa.</p>
      <p sl="unknown">La votazione si svolgerà domani.</p>
      <p sl="unknown">Dichiarazione scritta (articolo 142 del Regolamento)</p>
    </intervention>
    <intervention id="3-236" speaker_id="4471" name="Francesco MUSOTTO" is_mep="True" mode="spoken" nationality="Italy" birth_date="01-02-1947" birth_place="Palermo" p_group="Group of the European People's Party (Christian Democrats) and European Democrats" m_state="IT">
      <p sl="it">Il traffico sulle strade europee è triplicato negli ultimi trent’anni e nonostante gli autoveicoli siano quattro volte più sicuri rispetto al 1970, gli incidenti stradali provocano più di 40.000 morti l’anno, con un costo diretto ed indiretto calcolabile in 180 miliardi di euro, il 2% del PIL dell’UE.</p>
      <p sl="it">Gli obiettivi ambiziosi fissati dall’Unione Europea per il 2010, ossia dimezzare il numero delle vittime di incidenti stradali, non possono essere raggiunti senza tener conto del carattere fondamentale dell’educazione; per questo la relazione esorta gli Stati a rafforzare e diffondere ulteriormente politiche informative e campagne di sensibilizzazione alla sicurezza stradale tra gli utenti di tutte le età. Il Parlamento esorta inoltre gli Stati membri ad intensificare gli sforzi tesi a sensibilizzare gli utenti ad un maggiore utilizzo delle cinture di sicurezza in tutti i veicoli, compresi gli autobus, propone di promuovere campagne informative contro la stanchezza al volante, istallare barriere spartitraffico sicure per i motociclisti, stabilire norme minime comuni in materia di esame e certificazione degli istruttori di scuola guida. Inoltre la relazione propone che le norme in materia di salute e sicurezza sul luogo di lavoro valgano anche per gli autoveicoli adibiti a luogo di lavoro mobile.</p>
    </intervention>
  </section>
  <section id="creitem13" title="13. Modifica dell’accordo di partenariato ACP-CE (“Accordo di Cotonou”) (discussione)">
    <intervention id="3-238" speaker_id="1237" is_mep="True" mode="spoken" role="Presidente" name="Mechtild ROTHE" nationality="Germany" birth_date="10-08-1947" birth_place="Paderborn" p_group="Socialist Group in the European Parliament" m_state="DE">
      <p sl="unknown">L’ordine del giorno reca la raccomandazione (A6-0469/2006) della commissione per lo sviluppo sulla proposta di decisione del Consiglio relativa alla conclusione dell’accordo che modifica l’accordo di partenariato firmato il 23 giugno 2000 a Cotonou tra i membri del gruppo di Stati dell’Africa, dei Caraibi e del Pacifico, da un lato, e la Comunità europea e i suoi Stati membri, dall’altro [6987/2006 – C6-0124/2006 – 2005/0071(AVC) ] (Relatore: onorevole Ribeiro e Castro).</p>
    </intervention>
    <intervention id="3-239" speaker_id="5570" name="José RIBEIRO E CASTRO" is_mep="True" mode="spoken" role="relatore" nationality="Portugal" birth_date="24-12-1953" birth_place="Lisboa" p_group="Group of the European People's Party (Christian Democrats) and European Democrats" m_state="PT">
      <p sl="pt">Signora Presidente, desidero innanzi tutto congratularmi con lei per la sua elezione. Onorevoli colleghi, quasi 800 milioni di persone sono oggi interessate dall’accordo di Cotonou, che, facendo seguito all’accordo fondatore di Lomé, dal 2000 ha regolato i rapporti tra l’Unione europea e i paesi dell’Africa, dei Caraibi e del Pacifico (ACP). Auspico vivamente che questi rapporti siano sempre più stretti e reciprocamente vantaggiosi. Il parere favorevole espresso nella mia relazione, che esorto l’Assemblea ad approvare, riguarda la prima revisione quinquennale dell’accordo, prevista ai sensi dell’articolo 95.</p>
      <p sl="pt">Pur essendo intenzionalmente limitate – dopo tutto, occorre garantire la stabilità degli accordi di questa natura e portata – le modifiche proposte sono, nel complesso, positive. Esse sono volte a migliorare l’efficacia del rispetto dell’acquis di Lomé-Cotonou fondato, principalmente, sull’uguaglianza tra le parti e sul rispetto dei diritti dell’uomo, della democrazia, dello Stato di diritto e della buona gestione degli affari pubblici.</p>
      <p sl="pt">Dopo la caduta del muro di Berlino e la fine della guerra fredda è stato possibile fare esplicito riferimento ai diritti dell’uomo e successivamente, nel 2000, conferire una maggiore dimensione politica alle nostre relazioni e attribuire priorità alla lotta contro la povertà e al miglioramento del partenariato economico e finanziario. D’altro canto, la revisione del 2005 ha rafforzato l’aspetto inerente al dialogo politico, che è diventato più formale, sistematico e strutturato, contribuendo a prevenire e risolvere le crisi.</p>
      <p sl="pt">Altri aspetti che meritano di essere inseriti nell’accordo includono la lotta al terrorismo, in virtù della sua urgenza e attualità, e il riferimento agli Obiettivi del Millennio, legando l’impegno congiunto UE-ACP alla riduzione della povertà e al miglioramento dei livelli di istruzione e salute, senza i quali non vi può essere uno sviluppo vero e proprio. Altri temi che rientrano in questa revisione sono le autorità locali decentralizzate, la prevenzione delle attività mercenarie, la promozione delle conoscenze tradizionali, la prevenzione dell’HIV/AIDS, della malaria e della tubercolosi, e la promozione degli scambi tra studenti e giovani, che dimostrano la maggiore consapevolezza delle parti firmatarie riguardo ai problemi e alle aspirazioni specifiche dei popoli dei paesi ACP.</p>
      <p sl="pt">Devo inoltre sottolineare e compiacermi del fatto che, per la prima volta, si fa espressamente riferimento ai parlamenti nazionali come beneficiari del sostegno. Lo sviluppo di una capacità parlamentare è essenziale per garantire la buona gestione degli affari pubblici e lo svolgimento di un dibattito pubblico sulle scelte e le priorità delle politiche di sviluppo di ogni paese beneficiario.</p>
      <p sl="pt">Molti paesi cui l’Unione invia ingenti aiuti nel quadro di Cotonou iscrivono questi fondi nei propri bilanci. Tuttavia, vi sono state molte proteste sul fatto che i fondi inviati non sempre abbiano dato un efficace contributo, nella misura di quanto necessario e auspicabile, alla promozione e all’affermazione di questi valori. Inoltre, sono state avanzate frequenti critiche sul fatto che i paesi interessati spesso distribuiscano i fondi europei in maniera arbitraria e discriminatoria, e che l’amministrazione pubblica non sia sempre obiettiva e imparziale. Questo tipo di situazione è in netto contrasto con i principi fondamentali su cui si regge l’attribuzione dei fondi UE. Pertanto, le Istituzioni comunitarie devono imporre condizioni più severe sull’effettivo coinvolgimento di tutte le forze politiche e della società civile dei paesi beneficiari nel discutere e definire le priorità di utilizzo degli aiuti concessi.</p>
      <p sl="pt">Come ho proposto all’Assemblea parlamentare paritetica ACP-UE, che ha adottato questo suggerimento nel novembre 2005 in occasione del Vertice di Edimburgo, questa responsabilizzazione e sensibilizzazione a livello nazionale potrebbe assumere la forma di un dibattito parlamentare annuale in ciascun parlamento nazionale dei paesi beneficiari, incentrato sugli aiuti esterni. L’ideale sarebbe tenere questa discussione un po’ di tempo prima dei rispettivi dibattiti annuali sul bilancio nazionale; ciò avrebbe il vantaggio di rafforzare le istituzioni democratiche e incoraggiare le persone a esercitare i propri diritti di cittadini.</p>
      <p sl="pt">In tal modo, nel quadro dell’accordo e in seno all’organo principale da esso istituito, si verrebbe a creare uno spirito favorevole al cruciale coinvolgimento dei parlamenti nella programmazione e nel monitoraggio della cooperazione, e nella valutazione dell’impatto di quest’ultima sui paesi interessati. E’ nostro dovere insistere, promuovere e sostenere questo sforzo. Nonostante le modifiche, tra cui ho sottolineato le più importanti, il ministro degli Esteri di Capo Verde, intervenendo a nome dei paesi ACP, ha ritenuto che avremmo potuto semplificare molto di più le procedure amministrative applicabili all’accesso al Fondo europeo di sviluppo. Condivido questa preoccupazione; credo sia giusto ribadirla in questa sede e chiedere a Consiglio e Commissione di tenerne conto nelle future revisioni.</p>
      <p sl="pt">Per concludere, invito i deputati dell’Assemblea a esprimere parere favorevole ed esorto Parlamento, Consiglio e Commissione a fare tutto il possibile per mantenere e, laddove possibile, aumentare in futuro gli aiuti responsabili e mirati a favore dei paesi ACP.</p>
    </intervention>
    <intervention id="3-240" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. – Signora Presidente, desidero ringraziare il relatore, onorevole Ribeiro e Castro, e la commissione per lo sviluppo per la loro valutazione positiva sulla modifica dell’accordo di Cotonou, fondamento del partenariato tra paesi ACP e Unione europea.</p>
      <p sl="fr">Tale modifica ci consentirà di consolidare il nostro partenariato allargandolo alle questioni di sicurezza quali la lotta al terrorismo, la prevenzione delle attività mercenarie e la lotta alla proliferazione delle armi di distruzione di massa. Grazie a questo accordo ci sarà un dialogo più sistematico e istituzionale sulle questioni inerenti ai diritti dell’uomo, alla democrazia e allo Stato di diritto. Il dialogo si terrà prima dell’avvio della procedura di consultazione, la cosiddetta procedura dell’articolo 96, tranne nei casi di particolare urgenza. Desidero sottolineare il più ampio ruolo svolto, in tal senso, dai parlamenti nazionali e dall’Assemblea parlamentare paritetica.</p>
      <p sl="fr">Inoltre, l’accordo rivisto mantiene un volume di aiuti pari a quello previsto dal nono Fondo europeo di sviluppo aggiungendovi l’inflazione, l’incidenza della crescita del PIL dell’Unione europea e l’allargamento ai dieci nuovi Stati membri nel 2004.</p>
      <p sl="fr">Come sapete, questa decisione di principio si è tradotta, durante la riunione del Consiglio dei ministri ACP-UE tenutosi a Port Moresby nel giugno 2006, in un impegno di circa 22 miliardi di euro, ovverosia l’intero importo del decimo Fondo europeo di sviluppo per la cooperazione geografica con i paesi ACP per un periodo di sei anni, dal 2008 al 2013. Ciò rappresenta, su base annuale, un aumento nominale del 35 per cento rispetto al nono Fondo europeo di sviluppo.</p>
      <p sl="fr">Per concludere, dal momento che nessun importo previsto dal nono Fondo europeo di sviluppo può essere impegnato dopo il 31 dicembre 2007, è di fondamentale importanza che la revisione dell’accordo di Cotonou, e del cosiddetto accordo interno del decimo Fondo europeo di sviluppo, sia ratificata da tutti gli Stati membri prima della fine del 2007. In caso contrario, le operazioni del decimo Fondo europeo di sviluppo non potranno iniziare il 1° gennaio 2008. Sono convinto, e mi esprimo a nome del collega Louis Michel, che il parere conforme del Parlamento europeo lancerà un forte segnale agli Stati membri e accelererà le procedure di ratifica interne.</p>
    </intervention>
    <intervention id="3-241" speaker_id="2031" name="Marie-Arlette CARLOTTI" is_mep="True" mode="spoken" nationality="France" birth_date="21-01-1952" birth_place="Béziers" p_group="Socialist Group in the European Parliament" m_state="FR">
      <p sl="fr">a nome del gruppo PSE. – Signora Presidente, sappia innanzi tutto che sono molto lieta di vederla alla Presidenza: è raro vedere donne ricoprire questo ruolo.</p>
      <p sl="fr">La revisione dell’accordo di Cotonou era una sfida di grande portata. Nostra intenzione è attribuirgli un vero contenuto politico riorientandolo verso gli Obiettivi di sviluppo del Millennio e l’eliminazione della povertà. Tuttavia, dobbiamo riconoscere che la revisione non è propriamente all’altezza delle ambizioni che si propone. Il nostro gruppo ha avuto l’occasione di esprimere a più riprese il proprio dissenso, in particolare su due punti. Il primo riguarda l’integrazione di due impegni nei valori fondamentali dell’accordo: uno riguardante il terrorismo, l’altro le armi di distruzione di massa. Di per sé non abbiamo nulla in contrario, ma per noi i principi della democrazia e del rispetto dei diritti dell’uomo devono rimanere i punti di riferimento principali di questo accordo. Il secondo punto riguarda la dimensione finanziaria. Il decimo FES, oggetto di negoziati complessi, non ha potuto essere integrato nell’accordo di revisione.</p>
      <p sl="fr">Tuttavia, non stiamo proponendo di rifiutare il parere conforme, soprattutto perché sono stati fatti passi avanti su molti punti, ad esempio il rafforzamento del dialogo politico, il riferimento ai parlamenti nazionali come beneficiari del sostegno e il sostegno alla Corte penale internazionale da parte dei firmatari dell’accordo. Inoltre, perché i nostri stessi partner ACP hanno accettato l’accordo di revisione e sono ansiosi di attuarne il capitolo finanziario, per il quale abbiamo ottenuto, a mio avviso, un importo pressoché accettabile.</p>
      <p sl="fr">E’ inutile, quindi, guardarci indietro: ormai ci attende una nuova sfida. Dobbiamo assicurarci che ogni euro servirà effettivamente al raggiungimento degli Obiettivi di sviluppo del Millennio e a garantire, di conseguenza, una migliore programmazione del decimo FES. Potremmo farlo, ad esempio, stabilendo obiettivi politici per stanziare il 20 per cento degli importi a favore della salute o dell’istruzione di base nei paesi ACP o attribuendo, rispetto ad ora, maggiore importanza alla dimensione di genere nella nostra politica di sviluppo. Questo, onorevoli colleghi, è il lavoro che ci aspetta nelle prossime settimane.</p>
    </intervention>
    <intervention id="3-242" speaker_id="28477" name="Fiona HALL" is_mep="True" mode="spoken" nationality="United Kingdom" birth_date="15-07-1955" birth_place="Swinton" p_group="Group of the Alliance of Liberals and Democrats for Europe" m_state="GB">
      <p sl="en">a nome del gruppo ALDE. – Signora Presidente, la nuova disposizione sul rafforzamento della capacità parlamentare nei paesi ACP è particolarmente gradita. Negli ultimi anni, l’Unione europea ha stanziato risorse sempre più ingenti per le missioni di osservazione elettorale nei paesi ACP, ma chi di noi ha operato in qualità di osservatore è pienamente cosciente del fatto che un’elezione ben organizzata è solo il primissimo passo verso una buona governance . Troppi parlamenti neoeletti hanno combattuto senza avere una pubblica amministrazione adeguatamente formata, né l’opportunità di analizzare le migliori prassi in settori quali il controllo di bilancio: pertanto, il riferimento specifico allo sviluppo della capacità parlamentare è di grande importanza.</p>
      <p sl="en">Tuttavia, è frustrante che il coinvolgimento degli eurodeputati nell’accordo di Cotonou si limiti alla procedura del parere conforme, soprattutto perché, nel quadro dello strumento di cooperazione allo sviluppo, abbiamo nuove competenze in materia di controllo. Per noi sarebbe utile contribuire in qualche modo alla formulazione dei documenti strategici dei paesi ACP, che rappresentano lo strumento fondamentale per sviluppare gli Obiettivi di sviluppo del Millennio, cui ora si fa specifica menzione nell’accordo di partenariato.</p>
    </intervention>
    <intervention id="3-243" speaker_id="966" name="Jean-Claude MARTINEZ" is_mep="True" mode="spoken" nationality="France" birth_date="30-07-1945" birth_place="Sète" p_group="Non" m_state="FR">
      <p sl="fr">a nome del gruppo ITS. – Signora Presidente, onorevoli colleghi, stiamo discutendo la revisione di un accordo complesso, l’accordo di Cotonou, che si compone di 100 articoli, 6 parti, 5 allegati e 5 protocolli. Questo accordo rivisto contiene tutti gli aspetti che caratterizzano l’attuale politica, con i diritti dell’uomo, la democrazia, il terrorismo, le armi e la Corte penale internazionale. La sola cosa di cui i paesi ACP ora necessitano è REACH poiché rischiano di rimanere vittime del regolamento sui prodotti chimici, con il rischio di perdere introiti e 315 000 posti di lavoro. I metalli, l’alcool, gli oli e l’ammoniaca, esportati da 24 grandi Stati ACP, saranno danneggiati da REACH, con una potenziale perdita di 6 miliardi di euro di entrate per questi paesi.</p>
      <p sl="fr">Questo ci porta alla vera natura dei rapporti tra Europa e paesi ACP negli ultimi trenta anni. Dall’accordo di Yaoundé del 1963 fino all’accordo di Cotonou del 2000, rivisto nel 2005, e passando per gli accordi di Lomé I, II, III e IV dal 1975, sembra che l’Europa sia stata coraggiosa, soprattutto con il meccanismo Stabex che ha protetto il cacao, il caffè, il tè e le arachidi. Ciò dimostra la natura delle disuguaglianze compensative dell’UNCTAD. L’Europa, inoltre, si è rivelata generosa con gli aiuti finanziari del FES: il Commissario Barrot ricordava che, nel nono FES, è previsto uno stanziamento di circa 25 miliardi di euro per i 79 paesi ACP.</p>
      <p sl="fr">La realtà, però, è diversa. In base ai numeri, la quota degli ACP nel mercato dell’Unione è scesa dal 6,7 per cento nel 1976 al 3 per cento nel 1998 e, mentre il PIL di un europeo aumentava in media del 2,3 per cento annuo, quello di un africano di un paese ACP, se posso dirlo, aumentava solo dello 0,6 per cento. L’Europa ha dimenticato i paesi ACP anche nei fatti, proprio come ha dimenticato il Mediterraneo. Dopo la caduta del muro di Berlino l’Europa si è interessata all’est, non più al sud. La cosa peggiore è che, con l’OMC, l’Europa ha soffocato i paesi ACP nel mercato mondiale, come abbiamo visto nel caso dello zucchero e delle banane. La multinazionale Chiquita , produttrice di banane, è stata preferita al Camerun, che produce banane, e alla Costa d’Avorio. L’Europa ultraliberale ha scelto di fare un regalo doganale di circa 2 miliardi di euro alle multinazionali Chiquita , Del Monte e altre invece di farlo ai paesi ACP, cui si applicano le stesse condizioni di concorrenza di queste multinazionali.</p>
      <p sl="fr">Cotonou, incentrato sul dialogo e la democrazia, va benissimo, ma quando le persone sono affette da AIDS i diritti dell’uomo non servono a curarle. In altre parole, invece di essere rivisto, l’accordo di Cotonou dovrebbe essere riformulato per dimostrare audacia su due punti. In primo luogo, audacia tecnica con una nuova tecnologia doganale: invece di cercare, in seno all’Organizzazione mondiale del commercio, di ridurre e da ultimo abolire i diritti doganali, occorre mettere a punto un sistema di deduzione dei dazi doganali sotto forma di credito doganale deducibile da tutti gli acquisti nell’economia del paese importatore. Questo credito doganale sarebbe rimborsabile, cioè più alto rispetto all’importo del dazio doganale versato, ad esempio, da un paese ACP. Con nuovi dazi doganali flessibili, rimborsabili e negoziabili sul mercato borsistico mondiale, le relazioni Europa-ACP sarebbero in linea con il libero commercio necessario e la tutela, altrettanto necessaria, dei paesi ACP.</p>
      <p sl="fr">In secondo luogo, occorre dare prova di audacia politica in un accordo di Cotonou riformulato. Nel quadro della globalizzazione, la sfida del XXI secolo è organizzare gli aspetti comuni della comproprietà planetaria – ovverosia l’acqua, i generi alimentari, i vaccini e i farmaci di base e l’istruzione – con una risorsa diversa dal classico contributo statale del FES, una risorsa fiscale come l’IVA imposta sul fatturato dei servizi di telecomunicazione forniti dai satelliti spaziali. Così facendo non forniremmo più una migliore assistenza in nome del cosviluppo, ma ci concentreremmo sempre più sulla gestione del territorio globale. Ritroveremmo lo spirito di Lomé e, finalmente, inizieremmo a costruire il mondo, come richiede la sfida del XXI secolo.</p>
    </intervention>
    <intervention id="3-244" speaker_id="4480" name="Margrietus van den BERG" is_mep="True" mode="spoken" nationality="Netherlands" birth_date="22-03-1946" birth_place="Ammerstol" p_group="Socialist Group in the European Parliament" m_state="NL">
      <p sl="nl">Signora Presidente, sono lieto che questa settimana, a Strasburgo, siamo in grado di votare sulla prima revisione quinquennale dell’accordo di Cotonou, avendolo concluso nel 2000 per un periodo di venti anni. Questo accordo riguarda 78 paesi in Africa, nei Caraibi e nell’oceano Pacifico e coinvolge non meno di 750 milioni di persone.</p>
      <p sl="nl">Si tratta di un accordo di partenariato in materia di aiuti e commercio e funge da esempio – che altri dovrebbero seguire – per quanto concerne relazioni sostenibili tra l’Unione europea e i partner dello sviluppo. L’Europa può essere una soft power nella prevenzione dei conflitti, nella buona governance , nella lotta alla corruzione; ciò significa che, insieme agli Stati membri dell’UE, possiamo fare la differenza negli Obiettivi di sviluppo del Millennio.</p>
      <p sl="nl">Dal 1° gennaio 2008 quasi 24 miliardi di euro, metà del bilancio totale dell’UE destinato allo sviluppo, saranno a disposizione per un periodo di sei anni. Sarebbe quindi utile che il Parlamento monitorasse la spesa del Fondo europeo di sviluppo, ma purtroppo, signor Commissario, questo bilancio del FES non è incorporato in quello dell’UE, cosa che voi in Commissione e noi in Assemblea avremmo voluto.</p>
      <p sl="nl">Per attribuire più significato al ruolo del Parlamento europeo lei e il Consiglio – che purtroppo oggi è assente – dovrete sottoscrivere con noi accordi specifici come abbiamo fatto per lo strumento di cooperazione allo sviluppo (DCI), che vi esorto a prendere come modello per i documenti strategici nazionali dei paesi ACP, cioè per quasi tutta la nostra politica sull’Africa.</p>
      <p sl="nl">Ciò vuol dire che il Parlamento sarà informato in tempo per dare un contributo significativo ai documenti strategici nazionali. Questo, inoltre, deve tradursi in un processo chiaro e trasparente e in un dialogo aperto tra Consiglio, Commissione e Parlamento. Il Parlamento, inoltre, darà un migliore contributo e avrà più spazio nel monitoraggio del programma e nell’attuazione e valutazione dei documenti politici nazionali. Ciò, infine, significa che spetterà comunque a noi o a loro, i parlamenti di quei paesi o società, rappresentare il popolo.</p>
      <p sl="nl">L’ownership va benissimo, ma non spetta unicamente al ministro delle Finanze in un paese come questo: spetta anche al parlamento, al governo e alla società. Se seguiamo questa linea dobbiamo tenere conto delle autorevoli opinioni delle parti interessate, anche prima di firmare e votare sulla politica. Vogliamo smettere di parlare di Obiettivi di sviluppo del Millennio mentre, in realtà, l’Africa risulta esserne sempre più lontana, come appare evidente dal fatto che sembriamo unicamente voler ovviare ai problemi, per quanto utile sia. Vogliamo che gli Obiettivi di sviluppo del Millennio siano protagonisti anche nei paesi ACP.</p>
      <p sl="nl">Vi esorto a dare all’Assemblea un peso democratico nel FES, che ammonta a metà del bilancio dell’UE destinato allo sviluppo. Ciò risulterà molto utile sia alla Commissione sia al Consiglio. Promettete il vostro sostegno alla democrazia in Europa. Cosa intendono fare Commissione e Consiglio per garantirla?</p>
    </intervention>
    <intervention id="3-245" speaker_id="2123" name="Glenys KINNOCK" is_mep="True" mode="spoken" nationality="United Kingdom" birth_date="07-07-1944" birth_place="Roade " p_group="Socialist Group in the European Parliament" m_state="GB">
      <p sl="en">Signora Presidente, la ringrazio vivamente e le faccio le mie congratulazioni. E’ molto bello vederla alla Presidenza.</p>
      <p sl="en">Come precedentemente affermato, siamo molto orgogliosi del fatto che l’accordo di partenariato di Cotonou rappresenti accordi contrattuali vincolanti con 78 paesi dell’Africa, dei Caraibi e del Pacifico. Si tratta, pertanto, di un rapporto veramente molto speciale.</p>
      <p sl="en">Signor Commissario, ci rammarichiamo del fatto che l’attività molto frenetica del 2005 sullo sviluppo e sui finanziamenti allo sviluppo non abbia, di fatto, previsto un sostanziale aumento del contributo degli Stati membri dell’Unione europea al Fondo europeo di sviluppo per i paesi ACP. In realtà, il decimo FES rappresenta appena lo 0,28 per cento del PIL degli Stati membri. Ciò è in contraddizione con quanto da lei detto sul modo in cui giudica i risultati di questi negoziati. Sono d’accordo con lei sui tempi di ratifica, che rimangono motivo di forte preoccupazione. Sinora, solo quattro Stati membri dell’Unione europea e cinque paesi ACP hanno ratificato questa parte dell’accordo, e credo che ciò sia motivo di preoccupazione.</p>
      <p sl="en">Ho alcune domande per lei. So che lei non è il Commissario responsabile dello sviluppo ma forse, se le risulta impossibile rispondere, le trasmetterà a chi di dovere. Alle Barbados, il Commissario Michel ha promesso di sottoporre i documenti strategici nazionali al vaglio dei parlamenti dei paesi ACP. Vorrei sapere se sono stati fatti passi avanti nell’impegno preso, e se la Commissione può descriverci a che punto siamo.</p>
      <p sl="en">In virtù di questo fatto, vorrei chiederle se siete pronti ad avviare un dialogo strutturale con il Parlamento europeo sui documenti strategici nazionali per i paesi ACP. Il collega, onorevole van den Berg, ha affermato che per gli Stati ACP vogliamo lo stesso status dei documenti strategici nazionali nel quadro dello strumento di cooperazione allo sviluppo.</p>
      <p sl="en">Inoltre, vorrei sapere come la Commissione intende rispondere a domande che, credo, il Parlamento debba porre, ad esempio sul sostegno di bilancio a un paese come Haiti, che Transparency International ha indicato come il paese più corrotto al mondo. Come mai la Commissione ora propone di dare un sostegno di bilancio a Haiti? La stessa domanda vale per la Guinea equatoriale. Nella nostra commissione troviamo molto difficile capire queste decisioni. Nel caso del Togo osserviamo che la Commissione è pronta a normalizzare le relazioni. Vogliamo sapere a che punto siamo con i 22 impegni: sono rispettati dal Togo? All’Assemblea parlamentare paritetica di Vienna la Commissione ha promesso di inviarci notizie dettagliate sui progressi del Togo, ma al momento, a quanto afferma il segretariato, non abbiamo ricevuto alcuna informazione al riguardo.</p>
      <p sl="en">Per concludere, signor Commissario, si impegnerà a lavorare su queste questioni in più stretta collaborazione con il Parlamento europeo, facendo in modo che il parere dell’Assemblea parlamentare paritetica sia tenuto in considerazione? Esorto il Commissario a rispondere a questi seri interrogativi che siamo sollevando questa sera.</p>
    </intervention>
    <intervention id="3-246" speaker_id="28172" name="Pierre SCHAPIRA" is_mep="True" mode="spoken" nationality="France" birth_date="10-12-1944" birth_place="Alger" p_group="Socialist Group in the European Parliament" m_state="FR">
      <p sl="fr">Signora Presidente, mi permetta di sottolineare l’aspetto curioso di questa procedura di consultazione parlamentare. La nostra Istituzione è stata invitata a dare parere conforme alla conclusione del trattato di Cotonou rivisto, firmato nel giugno 2005. Dando oggi il nostro parere, quindi, non possiamo che approvare quanto già concluso. Tuttavia, il processo decisionale con i paesi ACP avrebbe molto da guadagnare dalla partecipazione del Parlamento europeo. In effetti, in occasione dei negoziati sullo strumento di cooperazione allo sviluppo (DCI), abbiamo dato prova del nostro grandissimo valore aggiunto e della nostra capacità di difendere interessi diversi da quelli della Commissione e del Consiglio.</p>
      <p sl="fr">Detto questo, credo che l’accordo di Cotonou rivisto rappresenti un importante passo avanti, soprattutto per quanto riguarda il ruolo degli enti locali nella politica di sviluppo: per la prima volta è stato chiarito il loro ruolo e sono esplicitamente riconosciuti come partner a pieno titolo del dialogo politico. Abbiamo appena ottenuto lo stesso riconoscimento per il DCI. Le grandi sfide dello sviluppo si affrontano a livello locale. E’ giunto il momento di decentrare la nostra politica di sviluppo. L’accesso alle risorse idriche, alle cure sanitarie e all’istruzione sono servizi sociali erogati localmente da enti vicini ai propri cittadini.</p>
      <p sl="fr">Se i fondi dell’Unione europea rimarranno bloccati ai governi centrali, non vi sarà alcun aiuto efficace a diretto vantaggio della popolazione. Questo è uno dei motivi per cui mi compiaccio dell’adozione dell’accordo di Cotonou rivisto; ora occorre vigilare per garantirne l’attuazione.</p>
    </intervention>
    <intervention id="3-247" speaker_id="28306" name="Ana GOMES" is_mep="True" mode="spoken" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Anch’io desidero congratularmi con lei, signora Presidente, e con l’onorevole Ribeiro e Castro per la relazione e gli sviluppi positivi evidenziati da questa revisione. Vorrei sottolineare il sostegno alla Corte penale internazionale e il riferimento agli Obiettivi di sviluppo del Millennio, senza i quali non potrebbe esistere una strategia di sviluppo. Inoltre, desidero evidenziare l’importanza della nuova clausola di cooperazione sulla lotta alla proliferazione delle armi di distruzione di massa, settore in cui l’Unione europea deve fare di più in termini di stretta collaborazione e di assistenza tecnica. Inoltre, dobbiamo impegnarci maggiormente sulla proliferazione delle armi leggere, che sono la principale causa di morte nei nostri paesi partner .</p>
      <p sl="pt">Devo ammettere che sono leggermente frustrata riguardo alle relazioni UE-ACP nel vedere i colleghi di alcuni paesi ACP, nell’Assemblea parlamentare paritetica, comunicare le posizioni ufficiali dei rispettivi governi senza alcuno spirito critico. Chiaramente occorre impegnarsi di più per rafforzare i parlamenti nazionali e le loro capacità di valutazione a livello di bilanci nazionali, bilanci di cooperazione e lotta alla corruzione.</p>
      <p sl="pt">Da parte sua, l’Unione europea deve smettere di ignorare e iniziare a utilizzare le clausole previste in questo accordo per esortare i governi firmatari a porre fine alle gravi violazioni dei diritti dell’uomo e dei principi più elementari della democrazia e del buon governo. Mi unisco ai colleghi che hanno invitato la Commissione a coinvolgere il Parlamento nell’esame della politica di cooperazione con i paesi ACP.</p>
    </intervention>
    <intervention id="3-248" speaker_id="28137" name="Kader ARIF" is_mep="True" mode="spoken" nationality="France" birth_date="03-07-1959" birth_place="Alger" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signora Presidente, onorevoli colleghi, pur essendo tardi mi compiaccio che il Parlamento europeo venga consultato su questo tema. Il dibattito di questa sera ci dà l’occasione di esprimere nuovamente la soddisfazione per i progressi introdotti dalla revisione dell’accordo, in particolare per i miglioramenti tra i partner , grazie alle loro politiche sulla tutela dei diritti dell’uomo e la promozione della democrazia. Questa consultazione, inoltre, è l’occasione per ricordare i timori che nutrivamo alla firma del testo. Penso, nello specifico, all’articolo che fa della lotta alla proliferazione delle armi di distruzione di massa un aspetto fondamentale del partenariato ACP-UE.</p>
      <p sl="fr">Detto questo vorrei sottolineare, o meglio ricordare, che l’obiettivo prioritario della cooperazione tra le due regioni era la lotta alla povertà e la promozione dello sviluppo. Dal 2005 sono sopraggiunte nuove preoccupazioni legate al futuro dei nostri rapporti commerciali con i paesi ACP. Com’è possibile affermare, come nel caso dell’accordo di Cotonou rivisto, che gli Obiettivi di sviluppo del Millennio devono essere alla base della cooperazione ACP-UE, senza preoccuparsi delle conseguenze dei futuri accordi di partenariato economico sul benessere delle popolazioni di questi paesi, senza effettuare uno studio d’impatto prima dell’avvio dei negoziati? Come sottolineare l’importanza del sostegno alle organizzazioni d’integrazione regionale create dai paesi ACP senza rispettare, nello svolgimento dei negoziati, i raggruppamenti esistenti e sapendo che, nel modo in cui vengono condotti i negoziati, non si può tenere conto degli interessi dei paesi di diversa dimensione e caratterizzati da diversi livelli sviluppo?</p>
      <p sl="fr">La revisione dell’accordo di Cotonou ha, innanzi tutto, permesso di porre l’accento sull’importanza del dialogo politico tra i partner . E’ su queste basi che l’Unione europea e i paesi ACP devono d’ora innanzi adoperarsi per eliminare gli equivoci, avanzare in maniera progressiva e costruttiva nei negoziati e pervenire ad accordi che siano pienamente a favore dello sviluppo dei paesi ACP.</p>
    </intervention>
    <intervention id="3-249" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. – Signora Presidente, vorrei dire a tutti i deputati che hanno preso la parola che trasmetterò nella maniera più accurata possibile i loro commenti al collega, Commissario Louis Michel, che porterà avanti il dialogo su questa politica di sviluppo nel modo da voi auspicato. Riferirò che il Parlamento è estremamente interessato all’evoluzione di questa politica che, come sapete, egli gestisce con grande convinzione.</p>
      <p sl="fr">Molti di voi hanno sottolineato l’importanza di questo partenariato. Vorrei tornare alla dotazione finanziaria. E’ vero che, sull’intero importo, 23,7 miliardi di euro dovrebbero essere destinati ai paesi ACP come crediti operativi. La somma può essere paragonata ai 22,7 miliardi proposti dalla Presidenza lussemburghese. Questo importo sarà integrato da un maggiore sforzo della Banca europea per gli investimenti nell’ambito delle risorse da essa stanziate a favore dei paesi ACP. L’ammontare rimane comunque una cifra considerevole: su base annuale, essa equivale a un aumento del 35 per cento rispetto al nono Fondo europeo di sviluppo.</p>
      <p sl="fr">Il sostegno ai paesi ACP deve inoltre inserirsi nel più ampio contesto delle azioni esterne della Comunità: in generale, gli Stati ACP beneficeranno anche delle linee tematiche di bilancio e dei fondi riservati ai paesi ACP firmatari del protocollo sullo zucchero, per un importo pari a 1,2 miliardi di euro. Questi fondi, iscritti nel bilancio generale della Comunità, aumenteranno la quota per i paesi ACP nella cooperazione allo sviluppo comunitaria rispetto alle precedenti prospettive finanziarie.</p>
      <p sl="fr">Credo di avere in tal modo evidenziato i progressi che alcuni di voi hanno menzionato riconoscendo il fatto che questa politica sarà oggetto di molti altri sviluppi poiché è vero che, ora, rientra nei doveri e negli scopi dell’Unione europea.</p>
    </intervention>
    <intervention id="3-250" speaker_id="1237" is_mep="True" mode="spoken" role="Presidente" name="Mechtild ROTHE" nationality="Germany" birth_date="10-08-1947" birth_place="Paderborn" p_group="Socialist Group in the European Parliament" m_state="DE">
      <p sl="unknown">La discussione è chiusa.</p>
      <p sl="unknown">La votazione si svolgerà domani.</p>
    </intervention>
  </section>
  <section id="creitem14" title="14. Ordine del giorno della prossima seduta: vedasi processo verbale"/>
  <section id="creitem15" title="15. Chiusura della seduta"/>
</text>
