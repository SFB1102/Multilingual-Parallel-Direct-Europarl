<?xml version='1.0' encoding='utf-8'?>
<text id="20000613.NL" lang="nl" date="2000-06-13" place="Straatsburg" edition="Uitgave PB">
  <section id="creitem1" title="Hervatting van de zitting">
    <intervention id="2-004" speaker_id="945" name="Nicole FONTAINE" is_mep="True" mode="spoken" nationality="France" birth_date="16-01-1942" birth_place="Grainville-Ymauville " p_group="Group of the European People's Party (Christian Democrats) and European Democrats" m_state="FR">
      <p sl="nl">Ik verklaar de zitting van het Parlement, die op vrijdag 19 mei 2000 werd onderbroken, te zijn hervat.</p>
    </intervention>
  </section>
  <section id="creitem2" title="In memoriam">
    <intervention id="2-006" speaker_id="945" name="Nicole FONTAINE" is_mep="True" mode="spoken" nationality="France" birth_date="16-01-1942" birth_place="Grainville-Ymauville " p_group="Group of the European People's Party (Christian Democrats) and European Democrats" m_state="FR">
      <p sl="nl">Met grote ontsteltenis hebben we vernomen dat mevrouw Adelaide Aglietta op 20 mei in Rome is overleden. Zoals iedereen weet was ze tijdens haar intensieve politieke loopbaan politiek secretaris van de Italiaanse Radicale Partij. Van 1990 tot 1994 was ze medevoorzitter van de Fractie De Groenen in het Europees Parlement. Ze heeft zich voor vele zaken ingezet, met name voor een federaal Europa en de mensenrechten.</p>
      <p sl="nl">Mevrouw Adelaide Aglietta was een zeer moedige vrouw. Ze verdedigde haar eigen overtuiging altijd met verve, maar liet daarbij de ander in zijn waarde. Ondanks haar langdurige ziekte heeft ze haar politieke en parlementaire activiteiten voortgezet en werkte ze onvermoeibaar aan haar verslag over de comitologie. Verder volhardde ze tot mei 1999 in de onderhandelingen met de Commissie en de Raad. Ze zal voor ons op parlementair en Europees gebied altijd een voorbeeld van moed en toewijding zijn. Ik verzoek u een minuut stilte voor haar in acht te nemen.</p>
      <a text="(Het Parlement neemt staande een minuut stilte in acht)"/>
    </intervention>
  </section>
  <section id="creitem3" title="Mededeling van de Voorzitter">
    <intervention id="2-008" speaker_id="945" name="Nicole FONTAINE" is_mep="True" mode="spoken" nationality="France" birth_date="16-01-1942" birth_place="Grainville-Ymauville " p_group="Group of the European People's Party (Christian Democrats) and European Democrats" m_state="FR">
      <p sl="nl">Waarde collega's, sinds onze laatste vergaderperiode is de Europese Unie opnieuw getroffen door brute terroristische aanslagen. In Griekenland kwam hierbij brigadegeneraal Stephen Saunders om het leven, die als militair attaché aan de Britse ambassade verbonden was. Hij is door de terroristische groepering van de 17e november gedood. In Spanje is een gemeenteraadslid in Baskenland, de heer Jesús María Pedrosa, omgebracht. Voor de derde keer in enkele maanden tijd heeft men getracht door terroristische aanslagen de voorstanders van democratie en vrije meningsuiting, die strijden om het recht om in vrede in Baskenland te leven, de mond te snoeren.</p>
      <p sl="nl">Op de dag van deze aanslagen heb ik namens mijzelf en het Parlement de families van de slachtoffers mijn medeleven betuigd. Verder heb ik namens u allen mijn steun toegezegd aan de betrokken regeringen bij de bestrijding van het terrorisme.</p>
      <p sl="nl">Over enkele minuten wil ik graag met u een minuut stilte in acht nemen ter nagedachtenis van de beide slachtoffers. Voorts ben ik bereid om, als de Spaanse autoriteiten en collega's dat nuttig en opportuun vinden, een bezoek te brengen aan Baskenland, niet alleen om het standpunt van het Parlement ten aanzien van de bestrijding van het terrorisme tot uiting te brengen, evenals onze afschuw jegens deze laaghartige en barbaarse daden, maar ook om degenen die hun leven in de waagschaal stellen in de strijd voor vrede en democratie in Spaans Baskenland een hart onder de riem te steken.</p>
      <a text="(Het Parlement neemt staande een minuut stilte in acht)"/>
    </intervention>
    <intervention id="2-010" speaker_id="1352" name="Enrique BARÓN CRESPO" is_mep="True" mode="spoken" nationality="Spain" birth_date="27-03-1944" birth_place="Madrid" p_group="Socialist Group in the European Parliament" m_state="ES">
      <p sl="es">Mevrouw de Voorzitter, ik vind dat we even stil moeten staan bij het feit dat een afgevaardigde van Euskal Herritarrok zijn leedwezen heeft betuigd in verband met de moord op een alom gewaardeerd raadslid in Baskenland. Het enige wat hieraan nog ontbreekt, is dat hij ook politieke praktijken veroordeelt zoals moordaanslagen waarbij iemand in de rug wordt aangevallen en met een schot in de nek wordt afgemaakt. Het is namelijk zo, mevrouw de Voorzitter, dat Spaans Baskenland, de autonome gemeenschap met de hoogste mate van zelfbestuur in de hele Europese Unie, helaas ook de enige plaats in de Europese Unie is waar deze barbaarse, verwerpelijke politieke praktijk nog bestaat.</p>
      <a text="(Applaus)"/>
    </intervention>
    <intervention id="2-009" speaker_id="4379" name="Koldo GOROSTIAGA ATXALANDABASO" is_mep="True" mode="spoken" nationality="Spain" birth_date="30-05-1940" birth_place="Bilbao" p_group="Non" m_state="ES">
      <p sl="en">Mijnheer de Voorzitter, een motie van orde. Namens Euskal Herritarrok wil ik mijn medeleven betuigen met het overlijden van Jesús Maria Pedrosa. Wij willen graag onze condoléances overbrengen aan de familie en vrienden van de overledene. Hier wordt eens temeer duidelijk in welke tragiek politieke tegenstellingen kunnen uitmonden. In menselijk en politiek opzicht zijn dit afschuwelijke momenten, en wij moeten allemaal afzien van zinloze veroordelingen die geen enkele oplossing bieden.</p>
      <p sl="en">We moeten niet vergeten dat Nelson Mandela, winnaar van de Nobelprijs en de Sacharovprijs, 27 jaar lang gevangen heeft gezeten omdat hij het gewelddadige optreden van het ANC weigerde te veroordelen. De leiders van Sinn Fein hebben het geweld van de IRA nooit veroordeeld. Dankzij deze ondubbelzinnige houding werd een politieke doorbraak bereikt en kwamen de de bloedige conflicten in Zuid-Afrika en Noord-Ierland definitief tot een einde.</p>
      <p sl="en">Wij van Euskal Herritarrok zullen onze toezegging gestand doen en samenwerken met iedereen die op zoek is naar een democratische oplossing voor het conflict in Baskenland. Kunnen wij in dit Parlement niet iets nieuws bedenken om een politieke dialoog in Baskenland op gang te brengen, ongeveer zoiets als de verklaring van Downing Street?</p>
    </intervention>
    <intervention id="2-011" speaker_id="1033" name="Alonso José PUERTA" is_mep="True" mode="spoken" nationality="Spain" birth_date="24-03-1944" birth_place="Avilés " p_group="Confederal Group of the European United Left/Nordic Green Left" m_state="ES">
      <p sl="es">Mevrouw de Voorzitter, ik zou u willen bedanken voor uw politieke wil en bereidheid om Baskenland te bezoeken teneinde de publieke opinie in Spanje en met name die in Baskenland te doordringen van de betrokkenheid van het Europees Parlement bij de strijd tegen het terrorisme.</p>
      <p sl="es">Overigens vind ik wat de afgevaardigde van Euskal Herritarrok gezegd heeft, onfatsoenlijk.</p>
      <a text="(Applaus)"/>
      <p sl="es">De betrokken afgevaardigde heeft het recht niet zich op een lijn te stellen met Mandela. Het respect dat Nelson Mandela toekomt, is van een ander kaliber. We zijn hier in het Europees Parlement in de gelegenheid geweest naar Nelson Mandela te luisteren, die geweld juist bestreed en die de wettige belangen van zijn volk vertegenwoordigde. De wettige belangen van het Baskische volk worden vertegenwoordigd door degenen die op democratische wijze gekozen zijn. Zoals de heer Barón Crespo al gezegd heeft, moet ik het hele Parlement erop wijzen dat de partij waartoe de heer Gorostiaga behoort af en toe verklaart, misschien omdat ze geen andere keus heeft, dat zij het betreurt dat er doden zijn gevallen bij terroristische acties, maar veroordelen doet zij de aanslagen niet. Die houding heeft er zelfs toe geleid dat de democratische nationalistische partijen zich gedwongen hebben gezien uit de gemeentelijke coalities met Euskal Herritarrok te stappen, omdat het onaanvaardbaar en niet te bevatten is dat nekschoten en aanhoudend geweld als politieke middelen worden gebruikt.</p>
      <p sl="es">Woorden schieten tekort om niet alleen de moordenaars te veroordelen maar ook degenen die hun politieke steun verlenen.</p>
    </intervention>
    <intervention id="2-012" speaker_id="4337" name="Alejandro CERCAS" is_mep="True" mode="spoken" nationality="Spain" birth_date="25-05-1949" birth_place="Ibahernando " p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mevrouw de Voorzitter, ik zou mij willen scharen achter degenen die niet willen dat het conflict dat zich op het ogenblik in Baskenland afspeelt hier vanochtend verkeerd geïnterpreteerd wordt. De munitie van de moordwapens bestaat namelijk ook uit woorden, mevrouw de Voorzitter, die medeverantwoordelijk zijn voor de doden in Baskenland. In een forum als het Europees Parlement als tempel van de democratie mag bij het analyseren van de achtergronden van de dood geen sprake zijn van tweeslachtigheid.</p>
      <p sl="es">Mevrouw de Voorzitter, u bent van harte welkom in Baskenland. U zult de stem vertolken van de overgrote meerderheid van deze Vergadering, daar het Baskische volk in overgrote meerderheid tegen degenen is die, zogenaamd uit naam van het Baskische volk, de fundamentele vrijheden en rechten met voeten treden. De heer Gorostiaga vertegenwoordigt hier uitsluitend die minderheid die met volstrekte minachting voor de meest waardevolle democratische tradities in Europa de grondrechten aan haar laars lapt.</p>
      <p sl="es">Mevrouw de Voorzitter, gaat u vooral naar Baskenland, en vertolk daar onze stem, die – hopelijk niet als die van een roepende in de woestijn – smeekt dat deze dode de allerlaatste is geweest.</p>
      <a text="(Applaus)"/>
    </intervention>
    <intervention id="2-013" speaker_id="2271" name="Jorge Salvador HERNÁNDEZ MOLLAR" is_mep="True" mode="spoken" nationality="Spain" birth_date="03-09-1945" birth_place="Melilla" p_group="Group of the European People's Party (Christian Democrats) and European Democrats" m_state="ES">
      <p sl="es">Mevrouw de Voorzitter, ik dank u voor het feit dat u deze aanslag heeft veroordeeld en blijk heeft gegeven van uw leedwezen. Verder spreekt het vanzelf dat uw interessante mededeling, dat u bereid bent Baskenland te bezoeken, onze instemming heeft.</p>
      <p sl="es">Mevrouw de Voorzitter, geachte collega’s, moorden of schoten in de nek brengen een oplossing voor de problemen van Baskenland niet naderbij. De problemen van Baskenland worden evenmin opgelost door de veroordeling dood te zwijgen van degenen die zich van de smerigste praktijk bedienen die er bestaat in het Europa dat wij iedere dag weer trachten op te bouwen – het Europa van veiligheid, vrijheid en rechtvaardigheid – namelijk de schending van het recht op leven, dat wil zeggen de meest verwerpelijke van alle schendingen van de rechten van de mens.</p>
    </intervention>
    <intervention id="2-014" speaker_id="4377" name="Josu ORTUONDO LARREA" is_mep="True" mode="spoken" nationality="Spain" birth_date="13-02-1948" birth_place="Bilbao" p_group="Group of the Alliance of Liberals and Democrats for Europe" m_state="ES">
      <p sl="es">Mevrouw de Voorzitter, namens de Baskische Nationalistische Partij – de meerderheidspartij in de Baskische Autonome Gemeenschap – wil ik hier zeggen dat wij de dood van Jesús María Pedrosa Urquiza, raadslid van de gemeente Durango in Vizcaya, ten stelligste veroordelen en verwerpen, zoals wij alle gewelddaden veroordelen, of zij nu worden gepleegd in Baskenland of elders in de wereld.</p>
      <p sl="es">Het gebruik van geweld voor het bereiken van politieke doeleinden is door ons altijd afgewezen. Ik moet ook zeggen dat ik het betreur onder deze omstandigheden, zo kort na een gewelddadige actie, het woord te moeten voeren. Mevrouw de Voorzitter, ik ben u erkentelijk voor het feit – en dat heb ik u in mijn schrijven van vorige week ook gezegd - dat u onder dergelijke omstandigheden zo zorgvuldig bent de democratische beginselen voorop te stellen, en daarbij namens het Parlement de terroristische aanslagen te verwerpen en uw steun te betuigen aan de Spaanse regering bij de bestrijding van dit terrorisme.</p>
      <p sl="es">Ik heb u er ook aan herinnerd dat de Baskische regering al twintig jaar lang tracht om langs democratische weg vrede te bereiken in Baskenland, met het oog op een betere toekomst voor ons allen. Naar mijn idee is het rechtvaardig als ook het ingrijpen en het optreden van de Baskische regering erkend worden.</p>
      <p sl="es">Tegelijkertijd echter moet ik erop wijzen dat er in Baskenland, ongeacht de terroristische acties, ongeacht het geweld waarvoor ETA alsook de staatsinstellingen – iets wat we niet mogen vergeten – verantwoordelijk moeten worden gehouden, sprake is van een politiek conflict dat al veel ouder is dan ETA. Een deel van de Baskische bevolking kan niet aarden in het huidig politiek-juridisch bestel van Baskenland. Het lijkt mij een goede zaak als alle politieke partijen met een democratisch uitgangspunt, met een open uitgangspunt, de koppen bijeen steken om voor eens en altijd de manier te vinden waarop alle burgers van Baskenland zich er thuis kunnen voelen en in vrede kunnen samenleven, wat ons aller wens is.</p>
    </intervention>
    <intervention id="2-015" speaker_id="1868" name="Isidoro SÁNCHEZ GARCÍA" is_mep="True" mode="spoken" nationality="Spain" birth_date="29-01-1942" birth_place="La Orotava - Tenerife" p_group="Group of the European Liberal, Democrat and Reform Party" m_state="ES">
      <p sl="es">Mevrouw de Voorzitter, namens mijzelf en namens de partij waarvan ik deel uitmaak, de Coalición Canaria, wil ik in dit Parlement te kennen geven dat ik de moord op het raadslid Jesús María Pedrosa verwerp en veroordeel.</p>
      <p sl="es">In de tweede plaats zou ik deze autonome gemeenschap willen oproepen, ook al klinkt dat misschien utopisch, om tot een dialoog en tot vrede te komen. Tenslotte vind ik het aangekondigde bezoek aan Baskenland door de Voorzitter van dit Parlement uiterst positief en relevant.</p>
    </intervention>
    <intervention id="2-016" speaker_id="1431" name="Marietta GIANNAKOU" is_mep="True" mode="spoken" nationality="Greece" birth_date="05-06-1951" birth_place="Gerakion " p_group="Group of the European People's Party (Christian Democrats)" m_state="GR">
      <p sl="el">Mevrouw de Voorzitter, u sprak zojuist over de moord op Stephen Saunders, de militair attaché van de Britse ambassade in Athene. Ik wil namens de Europese afgevaardigden van de Nea Dimokratia en heel de partij ons diep leedwezen uitspreken. Wij veroordelen dergelijke daden ten zeerste. Wij veroordelen niet alleen deze aanslag, maar alle aanslagen die deze terreurorganisatie de afgelopen 25 jaar heeft gepleegd en het spijt ons dat men er tot nu toe niet in is geslaagd de moordenaars te pakken.</p>
      <p sl="el">Deze aanslagen zijn totaal ongerechtvaardigd en hebben niets uit te staan met hetgeen in het Baskenland gebeurt. Niet dat de aanslagen in Baskenland wel gerechtvaardigd zouden zijn, maar de omstandigheden daar kan men niet vergelijken met die in mijn land. Deze aanslagen in Griekenland gebeuren in het wilde weg en hebben enkel tot doel de relaties van Griekenland met de andere landen schade toe te brengen.</p>
      <p sl="el">Wij veroordelen deze nogmaals ten zeerste en ik ben u, mevrouw de Voorzitter, dankbaar dat u dit thema vandaag als eerste aan de orde hebt gesteld. Met uw stem zal de veroordeling van heel het Parlement ook in Griekenland te horen zijn. Ik betuig mijn diep medeleven met de echtgenote en de kinderen van Stephen Saunders. Wij hebben hun smart op de televisie gezien en eens te meer kunnen vaststellen dat terroristen niet alleen de mensen vermoorden op wie zij het gemunt hebben, maar heel de omgeving van deze mensen.</p>
    </intervention>
    <intervention id="2-017" speaker_id="4509" name="Konstantinos ALYSSANDRAKIS" is_mep="True" mode="spoken" nationality="Greece" birth_date="27-08-1948" birth_place="Athina" p_group="Confederal Group of the European United Left/Nordic Green Left" m_state="GR">
      <p sl="el">Mevrouw de Voorzitter, geachte collega’s, namens de Communistische Partij van Griekenland wil ik mijn absolute veroordeling uitspreken over de moord op de militair attaché van de Britse ambassade in Athene, brigadegeneraal Stephen Saunders.</p>
      <p sl="el">Wij veroordelen echter tevens de campagne die op touw gezet wordt tegen mijn land. Men brengt deze afschuwelijke daad in verband met de anti-imperialistische gevoelens van het Griekse volk. Het mag ons echter niet ontgaan dat enkele dagen voor deze moord het verslag van het Amerikaans Congres werd gepubliceerd waarin Griekenland werd beschuldigd van het niet volledig medewerken aan de bestrijding van terrorisme. Bovendien hebben de Amerikanen enkele dagen voor deze moord hun ongerustheid tot uiting gebracht over de veiligheid tijdens de Olympische Spelen van het jaar 2004, en zal over enkele dagen een overeenkomst voor politiesamenwerking tussen Griekenland en de Verenigde Staten worden getekend.</p>
      <p sl="el">Wij moeten helaas vaststellen dat bepaalde mensen baat hebben bij deze provocatie en daaruit munt zullen slaan om nog meer repressieve maatregelen te eisen tegen de politieke en democratische vrijheden van het Griekse volk. De daders van en de aanstichters tot dergelijke aanslagen moeten wij eerder onder hen zoeken.</p>
    </intervention>
    <intervention id="2-018" speaker_id="2181" name="Giorgos KATIFORIS" is_mep="True" mode="spoken" nationality="Greece" birth_date="24-12-1935" birth_place="Athina" p_group="Group of the Party of European Socialists - Vice" m_state="GR">
      <p sl="el">Mevrouw de Voorzitter, ook ik wil u bedanken voor hetgeen u over de moord op de Britse militair attaché hebt gezegd. Op het moment van de moord was de socialistische fractie in vergadering bijeen en ik had toen de gelegenheid om onmiddellijk mijn veroordeling uit te spreken niet alleen namens de PASOK maar namens heel het Griekse volk dat dergelijke terreurdaden verafschuwt. Deze zijn niet alleen gericht tegen de slachtoffers, maar ook tegen de veiligheid en de politieke en economische vooruitgang van heel ons land.</p>
      <p sl="el">Inderdaad gaat Griekenland al jarenlang gebukt onder een verschijnsel van terrorisme. Wij blijven ons inspannen en nemen alle maatregelen die noodzakelijk zijn om deze organisatie de kop in te drukken. De grootste nederlaag voor deze organisatie is echter, mevrouw de Voorzitter, dat zij geen politieke weerklank vindt in het Griekse volk en volkomen geïsoleerd is. Dit zijn gewoon moorden, afschuwelijke moorden en onaanvaardbare daden van een groep fanatiekelingen. Het Griekse volk heeft daar geen enkel begrip voor en veroordeelt deze ten sterkste.</p>
    </intervention>
    <intervention id="2-019" speaker_id="4511" name="Emmanouil BAKOPOULOS" is_mep="True" mode="spoken" nationality="Greece" birth_date="03-10-1942" birth_place="Thessaloniki" p_group="Confederal Group of the European United Left/Nordic Green Left" m_state="GR">
      <p sl="el">Mevrouw de Voorzitter, ook ik wil namens de Democratische Sociale Beweging, de partij die ik hier vertegenwoordig, mijn veroordeling uitspreken over de afschuwelijke moord op de militair attaché van de Britse ambassade in Athene. Tevens wil ik mijn medeleven betuigen met zijn dappere echtgenote en kinderen. Wij betreuren deze moord ten zeerste en hopen van ganser harte dat de autoriteiten erin zullen slagen deze terreurorganisatie, die ons land en zijn internationale betrekkingen al 25 jaar lang terroriseert, de genadestoot te geven.</p>
    </intervention>
    <intervention id="2-020" speaker_id="4262" name="Jo LEINEN" is_mep="True" mode="spoken" nationality="Germany" birth_date="06-04-1948" birth_place="Bisten" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Mevrouw de Voorzitter, ik zou op een feit willen wijzen dat sinds de vorige plenaire vergadering heeft plaatsgevonden. De Duitse minister van Buitenlandse Zaken, Joschka Fischer, heeft begin mei een toespraak gehouden over de toekomst van de Europese eenmaking. Iedereen kan zeggen wat hij wil over bepaalde passages van deze toespraak, maar het was een belangrijke impuls om eens na te denken over de manier waarop de eenmaking bij 25 of 30 lidstaten zou moeten worden georganiseerd.</p>
      <p sl="de">Des te verrassender was de reactie van de Franse minister van Binnenlandse Zaken, de heer Chevènement. Hij heeft eigenlijk gezegd dat wie pleit voor een Europese federatie of voor een Europese grondwet de ervaringen met het nationaal-socialisme niet goed verwerkt heeft. Volgens mij heeft hij zich vergaloppeerd, en daartegen moet ook dit Parlement protesteren. De heer Chevènement heeft geprobeerd zijn uitspraak te relativeren, maar eigenlijk heeft hij zijn standpunt herhaald, hij is er niet werkelijk op teruggekomen. Als Europees Parlement hebben we meerdere malen gepleit voor een Europese grondwet en een federaal Europa, ik denk daarbij aan de ideeën van Spinelli en Herman, maar ook aan andere, meer recente initiatieven. Daarom beschouw ik de uitspraak van de heer Chevènement als een belediging van dit Parlement. Ik zou u willen verzoeken op gepaste wijze en aan het juiste adres uiting te geven aan de gevoelens van het Europees Parlement!</p>
      <a text="(Applaus)"/>
    </intervention>
    <intervention id="2-021" speaker_id="945" name="Nicole FONTAINE" is_mep="True" mode="spoken" nationality="France" birth_date="16-01-1942" birth_place="Grainville-Ymauville " p_group="Group of the European People's Party (Christian Democrats) and European Democrats" m_state="FR">
      <p sl="nl">Zoals u wellicht weet heb ik onmiddellijk na de uitspraak van de heer Chevènement in een perscommuniqué mijn verontwaardiging uitgesproken over zijn reactie, die ik zeer onfatsoenlijk vind. Uiteraard heb ik gezegd op persoonlijke titel te spreken. Het Europees Parlement heeft immers geen standpunt over zijn reactie ingenomen. Ik denk echter dat de heer Chevènement uitstekend begrepen heeft dat ik de mening vertolkte van een grote meerderheid in ons Parlement.</p>
    </intervention>
    <intervention id="2-022" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Mevrouw de Voorzitter, ik heb uw verklaring naar aanleiding van het betoog van de Franse minister van Binnenlandse Zaken aandachtig gelezen. Ik denk dat het vraagstuk van de natiestaat te complex is om zomaar door middel van een beroep op het Reglement in een vergaderzaal als de onze te worden afgehandeld.</p>
      <p sl="fr">Het gaat hier om een daadwerkelijk debat dat in alle lidstaten van de Europese Unie gevoerd wordt, en daarom mogen wij ons er niet snel van afmaken. Ik denk dat de opmerkingen van de Franse minister van Buitenlandse Zaken in Duitsland zeer goed begrepen zijn. Wij zouden op zijn uitlatingen moeten reageren op de wijze waarop de verantwoordelijken in dat land dat hebben gedaan.</p>
    </intervention>
    <intervention id="2-023" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="de">Mevrouw de Voorzitter, ik zou de heer Leinen willen bedanken, omdat hij ons aan deze zaak heeft herinnerd. Ik wil ook u van harte danken voor uw reactie. U heeft als Voorzitter deze verklaring in eigen naam afgegeven. Ik kan u zeggen dat we dat volledig ondersteunen en u daarvoor bijzonder dankbaar zijn. Het lijkt me echter beter daar nu geen debat over te voeren.</p>
    </intervention>
    <intervention id="2-024" speaker_id="4508" name="Erik MEIJER" is_mep="True" mode="spoken" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">Voorzitter, de definitieve ontwerpagenda gaat uit van een vergaderweek die begint op dinsdag 13 juni. Op 7 juni heb ik u een brief gezonden over de gang van zaken op maandag 12 juni, tweede Pinksterdag. Terecht heeft u enige tijd terug het verzoek ingewilligd om de op deze christelijke feestdag geplande parlementsvergadering te laten vervallen. Vervolgens is echter aangekondigd dat de leden tussen 15.00 en 22.00 uur wel de presentielijst kunnen tekenen. Het lijkt er nu op dat wij financieel gecompenseerd moeten worden voor het wegvallen van een werkdag.</p>
      <p sl="nl">Voorzitter, hoe wordt de presentielijst van gisteren gepubliceerd en hoe is het mogelijk om alsnog te voorkomen dat die presentielijst de Europese belastingbetaler geld gaat kosten? De kiezers verwachten van ons dat wij hun democratische rechten uitbreiden, niet dat wij goed voor onszelf zorgen. Uitbetaling van een dagvergoeding over een feestdag is een signaal aan de kiezer om bij volgende verkiezingen nog massaler thuis te blijven.</p>
      <p sl="nl">Ik verzoek u om het Parlement uiterlijk in juli in de gelegenheid te stellen om uit te spreken dat de op maandag gezette handtekeningen niet behoren te leiden tot welke uitbetaling dan ook. Een uitzondering daarop zou eventueel kunnen worden gemaakt voor diegenen die kunnen aantonen dat ze door hun perifere woonplaats in bijvoorbeeld Finland of Griekenland reeds op zondag hebben moeten vertrekken.</p>
    </intervention>
    <intervention id="2-025" speaker_id="945" name="Nicole FONTAINE" is_mep="True" mode="spoken" nationality="France" birth_date="16-01-1942" birth_place="Grainville-Ymauville " p_group="Group of the European People's Party (Christian Democrats) and European Democrats" m_state="FR">
      <p sl="nl">Mijnheer Meijer, ik denk dat uw informatie niet geheel juist is. De fracties zijn gisteren officieel bijeengekomen en zeer veel collega's hebben de vergaderingen bijgewoond. De collega's zouden hiervoor niet gestraft moeten worden.</p>
    </intervention>
    <intervention id="2-026" speaker_id="1274" name="Freddy BLAK" is_mep="True" mode="spoken" nationality="Denmark" birth_date="08-03-1945" birth_place="Odense" p_group="Group of the Party of European Socialists" m_state="DK">
      <p sl="da">Mevrouw de Voorzitter, dit is een belangrijke dag voor de Denen. Men is er nu eindelijk in geslaagd de Deense televisie in dit gebouw te ontvangen. Ik vind het jammer dat mevrouw Mary Banotti niet aanwezig is, omdat ik beloofd had haar persoonlijk te bedanken als het zover was. Ik hoop dat u haar in mijn plaats zult bedanken. Ik wil alleen maar zeggen: “Mary, je bent fantastisch. Je hebt rekening gehouden met een klein land, maar het heeft verduiveld lang geduurd.”</p>
    </intervention>
    <intervention id="2-027" speaker_id="945" name="Nicole FONTAINE" is_mep="True" mode="spoken" nationality="France" birth_date="16-01-1942" birth_place="Grainville-Ymauville " p_group="Group of the European People's Party (Christian Democrats) and European Democrats" m_state="FR">
      <p sl="nl">Hartelijk dank, mijnheer Blak. Wij zullen mevrouw Banotti laten weten dat u tevreden bent en haar hartelijk wilt bedanken.</p>
    </intervention>
    <intervention id="2-028" speaker_id="4382" name="Avril DOYLE" is_mep="True" mode="spoken" nationality="Ireland" birth_date="18-04-1949" birth_place="Dublin" p_group="Group of the European People's Party (Christian Democrats) and European Democrats" m_state="IE">
      <p sl="en">Mevrouw de Voorzitter, een motie van orde. Ik zal ervoor zorgen dat die informatie bij mevrouw Banotti terecht komt. Ik zal haar ook onder druk zetten om hier ook de Ierse televisie op het scherm te krijgen.</p>
      <p sl="en">Maar eigenlijk heb ik het woord genomen voor een iets voornamere kwestie, al verheugt het mij natuurlijk dat wij hier over alle media zullen kunnen beschikken. Mevrouw de Voorzitter, u zult weten dat het Noord-Ierse parlement, de Northern Ireland Assembly , zijn werkzaamheden heeft hervat sinds wij voor het laatst zijn samengekomen. Mag ik u vragen namens ons allen gelukwensen over te brengen aan alle betrokken partijen en personen? Laten we hopen dat we op weg zijn naar een groot succes in het Noorden.</p>
      <a text="(Applaus)"/>
    </intervention>
    <intervention id="2-029" speaker_id="945" name="Nicole FONTAINE" is_mep="True" mode="spoken" nationality="France" birth_date="16-01-1942" birth_place="Grainville-Ymauville " p_group="Group of the European People's Party (Christian Democrats) and European Democrats" m_state="FR">
      <p sl="nl">Ik denk dat het Parlement zich in uw voorstel kan vinden. Ik ga dus graag op uw verzoek in.</p>
    </intervention>
    <intervention id="2-030" speaker_id="1018" name="Francis WURTZ" is_mep="True" mode="spoken" nationality="France" birth_date="03-01-1948" birth_place="Strasbourg" p_group="Confederal Group of the European United Left - Nordic Green Left" m_state="FR">
      <p sl="fr">Mevrouw de Voorzitter, u kondigde ons zojuist tragische berichten aan.</p>
      <p sl="fr">Er is echter ook goed nieuws. Ik denk dat ik namens de meeste collega's spreek als ik zeg opgelucht en verheugd te zijn over de vrijlating van de Franse journalist Brice Fleutiaux, die meer dan acht maanden lang in Tsjetsjenië als gijzelaar is vastgehouden. Ik bewonder hem niet alleen om zijn moed, maar ook om zijn scherpzinnigheid. Hij gaf immers direct aan dat de mensen die hem gegijzeld hebben niet over een kam moeten worden geschoren met de rest van het Tsjetsjeense volk.</p>
      <p sl="fr">Velen van ons maakten zich zorgen over de komende weken. Onze aandacht zou immers kunnen verslappen doordat de komkommertijd voor de deur stond, met als mogelijk gevolg dat de publieke opinie en de politici zelf minder waakzaam zouden zijn. Daarom hadden we de broer van Brice Fleutiaux uitgenodigd om naar het Europees Parlement te komen. Hij was erg blij met dit initiatief. Verder hadden we de pers uitgenodigd, die ook positief gereageerd heeft. Mevrouw de Voorzitter, u had zich persoonlijk achter dit initiatief geschaard en daarvoor dank ik u hartelijk.</p>
      <p sl="fr">Gelukkig is het initiatief inmiddels niet meer nodig. Toch denk ik dat het een goede zaak is Brice Fleutiaux in dit Parlement uit te nodigen om ons als vrij en achtenswaardig man toe te spreken.</p>
    </intervention>
    <intervention id="2-031" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Mevrouw de Voorzitter, het verbaast me bijzonder dat de Raad zich niet met de sancties van de veertien tegen een lidstaat bezig wil houden. Juist het Parlement weet dat alleen de dialoog de problemen kan oplossen.</p>
    </intervention>
    <intervention id="2-032" speaker_id="1275" name="Jens-Peter BONDE" is_mep="True" mode="spoken" nationality="Denmark" birth_date="27-03-1948" birth_place="Åbenrå" p_group="Independence/Democracy Group - Co" m_state="DK">
      <p sl="da">Mevrouw de Voorzitter, ik wil het hebben over de kaderovereenkomst tussen de Commissie en het Parlement, waaraan de Conferentie van voorzitters vorige donderdag haar goedkeuring heeft gehecht. Deze is nog niet beschikbaar in het Deens, de meerderheid van de leden heeft ze nog niet ontvangen en ze is nog in geen enkele commissie besproken, laat staan in de Commissie constitutionele zaken, wat ik toch noodzakelijk vind. De kaderovereenkomst moet vóór de ondertekening door alle leden gelezen en besproken worden. De Franse versie die ik gisteravond ontving, wijkt overigens af van het onderhandelingsresultaat dat donderdag bereikt werd. Mevrouw de Voorzitter, u zult zich herinneren dat de heer Prodi er in de eindfase van de onderhandelingen mee instemde het woord “instellingen” door “de Raad en de Commissie” te vervangen, opdat documenten die de Commissie buiten haar eigen orgaan en buiten de Raad uitgeeft, door tussenkomst van de Voorzitter toch aan de leden overhandigd kunnen worden. Ik heb twee punten van kritiek op de kaderovereenkomst. Ze biedt geen oplossing voor de typische problemen waarmee wij als leden te kampen hebben. Het eerste probleem is het volgende. Wanneer wij in een commissievergadering een wetsvoorstel behandelen, beschikken de afgevaardigden van de verschillende lidstaten, waaronder ook de stagiairs van de permanente vertegenwoordigingen die achter ons zitten, over de documenten voor beperkte verspreiding waarover wij debatteren, maar die wij niet kunnen krijgen. Het is vernederend dat studenten over documenten kunnen beschikken, die wij niet kunnen krijgen. Een ander typisch probleem waarvoor de kaderovereenkomst geen oplossing biedt, is dat wij via de pers te weten komen dat de Commissie een of ander document heeft uitgegeven. De journalisten vragen ons dan om commentaar, maar wij slagen er niet eens in het document in handen te krijgen. Mevrouw de Voorzitter, ik wil nog iets zeggen …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="2-033" speaker_id="945" name="Nicole FONTAINE" is_mep="True" mode="spoken" nationality="France" birth_date="16-01-1942" birth_place="Grainville-Ymauville " p_group="Group of the European People's Party (Christian Democrats) and European Democrats" m_state="FR">
      <p sl="nl">In tegenstelling tot wat u in uw brief zegt, zal dit kaderakkoord in juli aan de plenaire vergadering worden voorgelegd, en dus niet tijdens de huidige vergaderperiode. U hebt zich dus vergist. De fracties krijgen uiteraard ruimschoots de tijd om dit document te bestuderen.</p>
    </intervention>
    <intervention id="2-034" speaker_id="2310" name="Anna KARAMANOU" is_mep="True" mode="spoken" nationality="Greece" birth_date="03-05-1947" birth_place="Pyrgos Ilias" p_group="Group of the Party of European Socialists" m_state="GR">
      <p sl="el">Mevrouw de Voorzitter, ik wilde uw aandacht en de aandacht van het Parlement vestigen op het volgende voorval. Dinsdag 6 juni jongstleden reisde ik van Brussel naar New York om deel te nemen aan de Wereldvrouwenconferentie van de VN. Als reisdocument had ik het paspoort bij me dat het Europees Parlement alle Europese afgevaardigden ter beschikking stelt. Desalniettemin had ik bij aankomst op het vliegveld van New York enorme problemen omdat ik geen visum had. Ik ben Griekse en Griekenland is het enige land van de Europese Unie waarvan de burgers een speciale vergunning nodig hebben voor binnenkomst in de VS.</p>
      <p sl="el">Ik was nooit op het idee gekomen dat het speciale paspoort van het Europees Parlement voor bepaalde leden, vanwege hun nationale herkomst, niet zou gelden en ik op het vliegveld van New York twee uur lang zou moeten wachten voordat de autoriteiten mij een visum zouden geven en in staat zouden stellen om deel te nemen aan de VN-conferentie.</p>
      <p sl="el">Natuurlijk moeten wij de wetten en voorschriften die een soeverein land voor zijn goede werking uitvaardigt respecteren, maar mijns inziens is dit eerder een politiek en geen persoonlijk probleem en daarom verzoek ik u hier de nodige stappen te ondernemen.</p>
    </intervention>
    <intervention id="2-035" speaker_id="945" name="Nicole FONTAINE" is_mep="True" mode="spoken" nationality="France" birth_date="16-01-1942" birth_place="Grainville-Ymauville " p_group="Group of the European People's Party (Christian Democrats) and European Democrats" m_state="FR">
      <p sl="nl">Hartelijk dank. Ik neem nota van uw verklaring. We zullen bekijken in hoeverre we u tegemoet kunnen komen.</p>
    </intervention>
    <intervention id="2-036" speaker_id="2231" name="Patricia McKENNA" is_mep="True" mode="spoken" nationality="Ireland" birth_date="13-03-1957" birth_place="Monaghan" p_group="Group of the Greens/European Free Alliance" m_state="IE">
      <p sl="en">Mevrouw de Voorzitter, graag wil ik de aandacht van onze collega's vestigen op een bijzonder verontrustend rapport van Amnesty International. Amnesty International is een organisatie waar het Parlement een groot aantal keren gebruikt van heeft gemaakt om mensenrechtenschendingen wereldwijd aan de kaak te stellen. De "schurkenstaten" die Amnesty International heeft veroordeeld, hebben hun rapporten steeds afgedaan als onjuist, en het is verontrustend dat we nu hetzelfde zien gebeuren.</p>
      <p sl="en">Het rapport in kwestie gaat over de oorlog in Kosovo. Amnesty International is tot de conclusie gekomen dat de NAVO een groot aantal internationale rechtsregels met betrekking tot mensenrechten heeft geschonden. Het is van het grootste belang dat de lidstaten dit rapport van Amnesty International niet terzijde schuiven. De rapporten van Amnesty International hebben immers altijd een evenwichtig beeld gegeven van de mensenrechtenschendingen, zonder dat daarbij ooit rekening is gehouden met de mogelijke reacties.</p>
      <p sl="en">Javier Solana, het nieuwe hoofd van het GBVB van de Europese Unie, was destijds secretaris-generaal van de NAVO. Gezien de ernst van de schendingen dient het Parlement het rapport van Amnesty International serieus te nemen. We mogen niet toestaan dat de NAVO of welke andere organisatie ter wereld dan ook de mensenrechten schendt, het internationale recht aan haar laars lapt en onschuldige burgers doodt. Dat is onaanvaardbaar.</p>
    </intervention>
  </section>
  <section id="creitem4" title="Goedkeuring van de notulen van de vorige vergadering">
    <intervention id="2-038" speaker_id="945" name="Nicole FONTAINE" is_mep="True" mode="spoken" nationality="France" birth_date="16-01-1942" birth_place="Grainville-Ymauville " p_group="Group of the European People's Party (Christian Democrats) and European Democrats" m_state="FR">
      <p sl="nl">De notulen van de vergadering van vrijdag 19 mei zijn rondgedeeld.</p>
      <p sl="nl">Geen bezwaren?</p>
    </intervention>
    <intervention id="2-039" speaker_id="1337" name="Manuel MEDINA ORTEGA" is_mep="True" mode="spoken" nationality="Spain" birth_date="15-12-1935" birth_place="Arrecife " p_group="Socialist Group in the European Parliament" m_state="ES">
      <p sl="es">Mevrouw de Voorzitter, onder punt 5 van de notulen betreffende het onderwerp “Overname van onderdanen van derde staten”, staat, na de interventie van de heer Duff over de vaststelling van het quorum: “Over dit verzoek wordt het woord gevoerd door de leden Ribeiro e Castro, Knörr Borràs, … enzovoort”. Als we er het volledig verslag echter op naslaan, zien we dat de heer Knörr Borràs zoiets als het volgende zei: “Mevrouw de Voorzitter, in verband met de nieuwe poging tot een staatsgreep wil ik uiting geven aan onze solidariteit met en sympathie voor de bevolking van Paraguay. Dat is alles wat ik zeggen wilde. Er mag geen twijfel bestaan over het standpunt dat wij als Parlement terzake innemen”. Gezegd moet dat de interventie van de heer Knörr Borràs niets met het quorum te maken had, maar met een belangrijke kwestie op het vlak van de internationale politiek, namelijk de poging tot een staatsgreep in Paraguay.</p>
      <p sl="es">Er is wel een verklaring over deze kwestie afgelegd door de voorzitter van een bepaalde fractie - de socialistische fractie -, en we zullen hierover een ontwerpresolutie indienen, maar ik zou de Voorzitter willen vragen, ten eerste of de notulen niet moeten worden gecorrigeerd, en ten tweede of het Voorzitterschap een verklaring heeft afgelegd, omdat het naar mijn idee van belang is dat wij blijk geven van onze solidariteit met de democratie in Paraguay.</p>
    </intervention>
    <intervention id="2-040" speaker_id="945" name="Nicole FONTAINE" is_mep="True" mode="spoken" nationality="France" birth_date="16-01-1942" birth_place="Grainville-Ymauville " p_group="Group of the European People's Party (Christian Democrats) and European Democrats" m_state="FR">
      <p sl="nl">Hartelijk dank, mijnheer Medina Ortega. We zullen een en ander natrekken en zo nodig corrigeren.</p>
      <p sl="nl">Zijn er verder nog opmerkingen over de notulen?</p>
      <p sl="nl">Dat is niet het geval.</p>
      <a text="(De notulen worden goedgekeurd)"/>
    </intervention>
  </section>
  <section id="creitem5" title="Regeling van de werkzaamheden">
    <intervention id="2-042" speaker_id="945" name="Nicole FONTAINE" is_mep="True" mode="spoken" nationality="France" birth_date="16-01-1942" birth_place="Grainville-Ymauville " p_group="Group of the European People's Party (Christian Democrats) and European Democrats" m_state="FR">
      <p sl="nl">Aan de orde is de definitieve ontwerpagenda zoals deze overeenkomstig artikel 110 van het Reglement door de Conferentie van voorzitters is opgesteld.</p>
      <p sl="nl">Donderdag 15 juni</p>
      <p sl="nl">Met betrekking tot de donderdag en het debat over actuele, dringende en bijzonder belangrijke kwesties, zijn er meerdere wijzigingen voorgesteld. Allereerst hebben de ELDR-Fractie en de Verts/ALE-Fractie een verzoek ingediend om het punt "Fundamentele vrijheden in Servië en Kosovo" te vervangen door een nieuw punt met als titel "Staatsgreep op de Fiji- en Salomoneilanden"</p>
      <p sl="nl">Wie wil hier als indiener van het verzoek het woord voeren?</p>
    </intervention>
    <intervention id="2-043" speaker_id="2335" name="Nelly MAES" is_mep="True" mode="spoken" nationality="Belgium" birth_date="25-02-1941" birth_place="Sinaai" p_group="Group of the Greens/European Free Alliance - Vice" m_state="BE">
      <p sl="nl">Mevrouw de Voorzitter, wij zijn natuurlijk erg bezorgd over de toestand in Kosovo. U begrijpt dat wij graag deze tekst zouden handhaven. In verband met de toestand in de Salomonseilanden en Fiji, en zelfs in Papoea Nieuw-Guinea, besteedt de Europese Unie enorm veel geld. Wij hopen dat deze landen hun politieke stabiliteit behouden maar helaas is de toestand daar op een dramatische wijze aan het evolueren. Daarom denken wij, omwille van de actualiteit en niet omwille van de intrinsieke inhoud, dat het noodzakelijk is een signaal te geven vanuit het Europees Parlement. Wij hebben altijd de nadruk gelegd op preventie. Het gaat volkomen fout in heel die omgeving. Dit vergt onze hoogste zorg en de bekommernis van het hele Europees Parlement. Daarom zou ik de collega’s willen oproepen onze zorg voor Kosovo en Servië te handhaven. Wij kunnen daar later op terugkomen, maar laat ons nu omwille van de actualiteit iets van betekenis zeggen over Fiji, de Salomonseilanden en de omgeving van de Stille Oceaan.</p>
    </intervention>
    <intervention id="2-044" speaker_id="1191" name="Doris PACK" is_mep="True" mode="spoken" nationality="Germany" birth_date="18-03-1942" birth_place="Schiffweiler/Saar" p_group="Group of the European People's Party (Christian Democrats)" m_state="DE">
      <p sl="de">Mevrouw de Voorzitter, geachte collega's, geen onderwerp is actueler dan Kosovo en Servië. We zijn net terug van een gezamenlijke reis naar Kosovo van de Begrotingscommissie en van de Commissie buitenlandse zaken, mensenrechten, gemeenschappelijke veiligheid en defensiebeleid. Daar hebben we beloofd dat we deze week een resolutie zouden indienen. Ik zou de collega's willen verzoeken dit voorstel te steunen. We moeten druk uitoefenen op Servië, maar ook op de Albanezen in Kosovo, ze moeten hun zaakjes regelen. Daar hebben we slechts bescheiden middelen voor, namelijk een resolutie. Deze regio ligt toch een beetje dichter bij dan Fiji. En als men het al over geld heeft, in Kosovo betalen we bijzonder veel!</p>
    </intervention>
    <intervention id="2-045" speaker_id="945" name="Nicole FONTAINE" is_mep="True" mode="spoken" nationality="France" birth_date="16-01-1942" birth_place="Grainville-Ymauville " p_group="Group of the European People's Party (Christian Democrats) and European Democrats" m_state="FR">
      <p sl="nl">Mijnheer Corrie, ik wil u graag het woord geven, maar ik wil allereerst weten of u voor of tegen bent. Er kan nu geen debat worden gevoerd. Wij hebben uw wederwaardigheden en die van mevrouw Kinnock gevolgd en we hebben u gesteund. Wij konden ons uiteraard geheel achter uw standpunt scharen en waren verheugd over de positieve uitkomst. Dat wil ik hier benadrukken. Verder wil ik u ervoor bedanken dat uw ervan afziet hier het woord te voeren. Ik breng derhalve het verzoek van de Verts/ALE-Fractie en de ELDR-Fractie nu in stemming.</p>
      <a text="(Het Parlement verwerpt het verzoek)"/>
      <p sl="nl">Nog altijd met betrekking tot het actualiteitendebat, heb ik hier een verzoek inzake de situatie in Venezuela. Het verzoek is van de PSE-Fractie die het punt "Venezuela" wil vervangen door een nieuw punt met als titel "Staatsgreep in Paraguay".</p>
    </intervention>
    <intervention id="2-046" speaker_id="1249" name="Jannis SAKELLARIOU" is_mep="True" mode="spoken" nationality="Germany" birth_date="12-11-1939" birth_place="Athen" p_group="Group of the Party of European Socialists" m_state="DE">
      <p sl="de">Mevrouw de Voorzitter, er zijn twee redenen die ervoor pleiten de kwestie Venezuela niet te behandelen. Ten eerste moeten we ons eigen Reglement respecteren. De manier waarop wij deze actualiteitendebatten voeren is niet serieus, we slaan een slecht figuur. In de commissie buitenlandse zaken hebben we besloten ons keurig aan artikel 50 en aan bijlage 3 van ons reglement te houden. Daarin staat dat een dergelijk feit, dat al een paar maanden geleden gebeurd is, niet meer in het actualiteitendebat kan worden behandeld.</p>
      <p sl="de">De tweede reden is dat in deze resolutie eisen worden gesteld waarvoor in de begroting geen plaats is, en die ook niet besproken zijn. Daarom vragen wij dit onderwerp van de agenda af te voeren en te vervangen door een werkelijk dringend en actueel onderwerp, namelijk de gepoogde staatsgreep in Paraguay en de arrestatie van de oude couppleger generaal Oviedo.</p>
    </intervention>
    <intervention id="2-048" speaker_id="1292" name="Paul A.A.J.G. LANNOYE" is_mep="True" mode="spoken" nationality="Belgium" birth_date="22-06-1939" birth_place="Sprimont" p_group="Group of the Greens/European Free Alliance" m_state="BE">
      <p sl="fr">Mevrouw de Voorzitter, het verbaast me dat er geen gewag wordt gemaakt van het verzoek dat ik gisteren namens de Verts/ALE-Fractie heb ingediend betreffende het Echelon-dossier.</p>
      <p sl="fr">Op 13 april jongstleden heeft de Conferentie van voorzitters zich in meerderheid uitgesproken tegen het verzoek van 185 leden om een tijdelijke parlementaire enquêtecommissie in te stellen. Vervolgens heeft onze collega Barón Crespo een dergelijk voorstel ingediend. Over dit voorstel wordt nog altijd gedebatteerd. Aanvankelijk leek het er op dat beide voorstellen met elkaar overeenkwamen en dat het Parlement ermee kon instemmen. Nu blijkt echter dat het tweede verzoek tot instelling van een tijdelijke enquêtecommissie geheel niet overeenkomt met het oorspronkelijk door de 185 leden ingediende verzoek. De juridische dienst van het Parlement heeft immers meegedeeld dat een onderzoek door een tijdelijke commissie naar de verantwoordelijkheden van de lidstaten bij de deelneming aan het Echelonsysteem en naar de rol van de instellingen is uitgesloten. Kortom, geen enkel onderzoek is mogelijk.</p>
      <p sl="fr">Hoewel het Reglement enigszins ambigu is en artikel 151, lid 3, voor discussie vatbaar is, denk ik dat het besluit van de Conferentie van voorzitters gevolgd dient te worden door een stemming ter plenaire vergadering over het voorstel van de Conferentie van voorzitters om geen tijdelijke enquêtecommissie voor deze aangelegenheid in te stellen.</p>
      <p sl="fr">Ik denk dus dat de plenaire vergadering gerechtigd is zich over dit vraagstuk uit te spreken. Als het Parlement dit recht wordt ontzegd, denk ik dat we het Verdrag geweld aandoen. In artikel 193 van het Verdrag staat immers dat dit een van de verantwoordelijkheden van het Parlement kan zijn.</p>
    </intervention>
    <intervention id="2-049" speaker_id="945" name="Nicole FONTAINE" is_mep="True" mode="spoken" nationality="France" birth_date="16-01-1942" birth_place="Grainville-Ymauville " p_group="Group of the European People's Party (Christian Democrats) and European Democrats" m_state="FR">
      <p sl="nl">Mijnheer Lannoye, ik heb uw verzoek inderdaad gisteravond om 22.00 uur ontvangen. Ik moet u echter bekennen dat ik momenteel twijfels heb over de ontvankelijkheid van dit verzoek.</p>
      <p sl="nl">Ik wil dit vraagstuk nauwlettend bestuderen en niet impulsief een standpunt innemen. Het is echter waar, zoals u zegt, dat artikel 150, lid 3, van het Reglement in het onderhavige geval niet zonder meer kan worden toegepast.</p>
      <p sl="nl">Ik wil dit vraagstuk dus nader onderzoeken en morgenochtend aan het begin van de zitting besluiten of uw verzoek op de agenda kan worden geplaatst. In dat geval zal het om 12.00 uur in stemming worden gebracht, overeenkomstig uw wens als ik mij niet vergis. Ik wil mij echter eerst kunnen beraden over de ontvankelijkheid van dit amendement. Zelfs al had ik er mij de gehele afgelopen nacht over gebogen, dan nog denk ik dat ik er niet uit zou zijn gekomen.</p>
    </intervention>
    <intervention id="2-050" speaker_id="1352" name="Enrique BARÓN CRESPO" is_mep="True" mode="spoken" nationality="Spain" birth_date="27-03-1944" birth_place="Madrid" p_group="Socialist Group in the European Parliament" m_state="ES">
      <p sl="es">Mevrouw de Voorzitter, de verwijzing van de heer Lannoye naar een aantal beslissingen van de Conferentie van voorzitters bevat naar mijn idee onjuistheden waarop ik hier echter niet wil ingaan.</p>
      <p sl="es">Op haar vergadering van 13 april heeft de Conferentie van voorzitters met meerderheid van stemmen besloten een tijdelijke commissie in te stellen. Volgens het Reglement is dit een andere optie dan een enquêtecommissie.</p>
      <p sl="es">Ik heb een verslag aangevraagd van de Juridische Dienst dat een week geleden is binnengekomen. De betreffende kwestie was ingeschreven op de agenda van de Conferentie van voorzitters van afgelopen week. Daar andere onderwerpen voorrang hadden, kwam deze kwestie niet aan de orde. Mijns inziens luidde het uiteindelijke besluit dat we deze kwestie zouden bestuderen in de Conferentie van voorzitters.</p>
      <p sl="es">Derhalve, mevrouw de Voorzitter, is de eis van de heer Lannoye van de Fractie De Groenen/Vrije Europese Alliantie volgens mij pas gerechtvaardigd indien deze geachte collega het voorstel van de Conferentie van voorzitters heeft voorgelegd aan de plenaire Vergadering, wat hij zou kunnen doen in juli. Op dit moment lijkt het voorstel van de heer Lannoye me echter niet op zijn plaats.</p>
      <p sl="es">Er zouden bezwaren kunnen worden aangetekend tegen een voorstel van de Conferentie van voorzitters, maar het Reglement laat er geen twijfel over bestaan: het voorstel moet worden opgesteld door de Conferentie van voorzitters. Naar mijn mening zou het niet de normale gang van zaken zijn als deze kwestie morgen werd behandeld, maar dient het bezwaar terzake te worden geformuleerd wanneer de geachte collega het voorstel van de Conferentie van voorzitters voorlegt aan de plenaire Vergadering.</p>
      <p sl="es">Dit is volgens mij niet mogelijk vóór de maand juli, want wat deze maand betreft is vrijdag de enige mogelijkheid, en ik denk niet dat de voorzitter van de Fractie De Groenen/Vrije Europese Alliantie de vrijdag verkiest.</p>
    </intervention>
    <intervention id="2-051" speaker_id="1292" name="Paul A.A.J.G. LANNOYE" is_mep="True" mode="spoken" nationality="Belgium" birth_date="22-06-1939" birth_place="Sprimont" p_group="Group of the Greens/European Free Alliance" m_state="BE">
      <p sl="fr">Mevrouw de Voorzitter, het is niet mijn bedoeling de interpretatie van het Reglement hier aan een debat te onderwerpen. Aangezien u zojuist aangaf dit vraagstuk nader te zullen bestuderen, wil ik u attent maken op het volgende: als de Conferentie van voorzitters een verzoek tot instelling van een tijdelijke enquêtecommissie verwerpt, zal ze zelf uiteraard niet een dergelijk voorstel voorleggen, met als gevolg dat dit Parlement zich niet over dit vraagstuk kan uitspreken.</p>
      <p sl="fr">Er is dus duidelijk sprake van een lacune in het Reglement. Het is mijns inziens legitiem dat de plenaire vergadering een besluit neemt over dit vraagstuk. Het niet instellen van een enquêtecommissie is niet alleen een besluit, maar ook een voorstel. Ik denk dus dat we ons hierover moeten uitspreken. Of de commissie tijdelijk van aard moet zijn is een ander vraagstuk, dat niet in het verzoek van de 185 afgevaardigden terug te vinden is.</p>
    </intervention>
    <intervention id="2-052" speaker_id="945" name="Nicole FONTAINE" is_mep="True" mode="spoken" nationality="France" birth_date="16-01-1942" birth_place="Grainville-Ymauville " p_group="Group of the European People's Party (Christian Democrats) and European Democrats" m_state="FR">
      <p sl="nl">Mijnheer Lannoye, ik neem nota van uw betoog en dat van de heer Barón Crespo.</p>
    </intervention>
  </section>
  <section id="creitem6" title="Verzoek om opheffing van de immuniteit van de heer Brie">
    <intervention id="2-054" speaker_id="945" name="Nicole FONTAINE" is_mep="True" mode="spoken" nationality="France" birth_date="16-01-1942" birth_place="Grainville-Ymauville " p_group="Group of the European People's Party (Christian Democrats) and European Democrats" m_state="FR">
      <p sl="nl">Aan de orde is het verslag (A5-0151/2000) van de heer MacCormick, namens de Commissie juridische zaken en interne markt, over het verzoek tot opheffing van de immuniteit van de heer André Brie.</p>
    </intervention>
    <intervention id="2-055" speaker_id="4548" name="Professor Sir Neil MacCORMICK" is_mep="True" mode="spoken" role="rapporteur" nationality="United Kingdom" birth_date="27-05-1941" birth_place="Glasgow - Scotland" p_group="Group of the Greens/European Free Alliance" m_state="GB">
      <p sl="en">Mevrouw de Voorzitter, het gaat hier om een verzoek van het Duitse Openbaar Ministerie, meer bepaald de Generalstaatsanwalt van het Landgericht van Berlijn, om de immuniteit van de heer André Brie op te heffen. De Commissie juridische zaken en interne markt adviseert het Parlement de immuniteit in dit geval niet op te heffen. Misschien is het goed dat ik dit advies kort toelicht.</p>
      <p sl="en">Het gaat om een demonstratie die de heer Brie met acht medestanders in september 1998 heeft gehouden bij de Brandenburgse Poort in Berlijn. De groep heeft toen een spandoek ontrold en opgehouden uit protest tegen de kloof tussen de haves en de have-nots in de maatschappij. Dit heeft zich bij verschillende gelegenheden herhaald. Het Openbaar Ministerie beschouwt dit als een overtreding van artikel 26, lid 2, van de Duitse samenscholingswet, aangezien het van oordeel is dat het hier gaat om een bijeenkomst waarvoor geen voorafgaande toestemming gevraagd was en waarvan de bevoegde instanties niet op de hoogte werden gebracht. Er is hier sprake van een immuniteitskwestie, aangezien leden van dit Parlement, zoals u weet, in eigen land immuniteit genieten als waren zij leden van hun nationale parlement.</p>
      <p sl="en">Volgens artikel 46, lid 2, van de Duitse grondwet kunnen leden van de Bundestag niet ter verantwoording worden geroepen of worden aangehouden voor het plegen van een strafbaar feit, tenzij de Bundestag daarvoor toestemming verleent, zij op heterdaad worden betrapt of de dag na de feiten worden aangehouden. Het is dus duidelijk dat als de heer Brie lid was geweest van de Bundestag, hij onder de huidige omstandigheden niet vervolgd zou kunnen worden. Volgens Europees recht geniet hij als lid van dit Parlement immuniteit, al kan datzelfde Parlement die immuniteit wel opheffen.</p>
      <p sl="en">Ons advies luidt dat we die immuniteit niet moeten opheffen. We hebben hier te maken met een politieke activiteit, er wordt uiting gegeven aan een politieke mening. De teneur van de beslissingen die het Parlement in dit soort gevallen tot nu toe heeft genomen, is om de immuniteit niet op te heffen. Hierop bestaat maar één uitzondering, namelijk toespraken waarin de holocaust rechtstreeks en opzettelijk wordt ontkend of waarin individuen anderszins het mikpunt zijn van xenofobische aanvallen. Daarvan is hier absoluut geen sprake, en dit geval past dus in het rijtje precedenten waarbij het Parlement besloten heeft politieke activiteiten te beschermen.</p>
      <p sl="en">Het is niet zo dat onze leden in hun hoedanigheid van politici enige voorkeursbehandeling te beurt zou vallen. Het gaat er eenvoudig om onze democratische vergadering in staat te stellen een publiek debat gaande te houden in een vrije, open en onbevangen sfeer. Ik leg u met veel genoegen het verslag voor van de Commissie juridische zaken en interne markt.</p>
    </intervention>
    <intervention id="2-056" speaker_id="1337" name="Manuel MEDINA ORTEGA" is_mep="True" mode="spoken" nationality="Spain" birth_date="15-12-1935" birth_place="Arrecife " p_group="Socialist Group in the European Parliament" m_state="ES">
      <p sl="es">Mevrouw de Voorzitter, ik zou willen bevestigen wat de rapporteur, de heer MacCormick, heeft gezegd met betrekking tot het verzoek om opheffing van de immuniteit van de heer Brie. Zoals hij heeft benadrukt, is het in dit Parlement reeds usance de immuniteit niet op te heffen wanneer het gaat om daden die in politiek opzicht op enigerlei wijze verband houden met het parlementaire werk. Wij zijn werkelijk van mening dat het plaatsen van een spandoek om tien voor zeven ‘s ochtends voor de Brandenburger Poort, een actie waaraan slechts door zes tot acht mensen werd deelgenomen om de spandoek te ontrollen, geen ernstige aanslag vormt op de gemoedsrust van de burgers.</p>
      <p sl="es">Zoals de heer MacCormick al zei, hebben zich gevallen voorgedaan waarin het Parlement wel heeft besloten tot opheffing van de immuniteit. Daarbij ging het vooral om gevallen waarbij de afgevaardigde, de heer Le Pen, betrokken was en waarin bijvoorbeeld het bestaan van de holocaust werd ontkend, of waarin verklaringen van racistische aard werden afgelegd. Verder werd hiertoe besloten wanneer de daad bij het woord werd gevoegd, zoals toen er een steen werd gegooid naar de president van de Verenigde Staten en hij met een of ander zuur werd bespoten.</p>
      <p sl="es">In de overige gevallen heeft dit Parlement zich in zijn jurisprudentie telkens weer uitgesproken voor handhaving van de immuniteit wanneer politieke activiteiten mogelijkerwijs en in mindere mate van invloed zijn geweest bij overtreding van enigerlei regel van bestuurlijke aard, maar nooit tot concrete feiten hebben geleid. Ik ben het dan ook eens met het voorstel van de heer MacCormick om de immuniteit van de heer Brie niet op te heffen.</p>
    </intervention>
    <intervention id="2-057" speaker_id="4304" name="Herman SCHMID" is_mep="True" mode="spoken" nationality="Sweden" birth_date="31-12-1939" birth_place="Malmö" p_group="Confederal Group of the European United Left/Nordic Green Left" m_state="SE">
      <p sl="sv">Mevrouw de Voorzitter, Het is mogelijk dat de regels betreffende immuniteit in vele nationale parlementen en ook in dit Parlement eigenlijk een overbodig historisch overblijfsel zijn, maar zolang deze regels bestaan, moeten ze voor iedereen gelden.</p>
      <p sl="sv">In het geval van de heer Brie is het duidelijk dat hij een overtreding heeft begaan in het kader van zijn politieke activiteit, namelijk door te demonstreren. Bovendien heeft hij eigenlijk alleen de administratieve regels van het politiereglement overtreden door vooraf geen toestemming te vragen.</p>
      <p sl="sv">Dit is natuurlijk onvoldoende voor een opheffing van zijn immuniteit. Daarvoor is immers een ernstig misdrijf vereist zoals geweld, criminaliteit of een andere overtreding die het leven en de veiligheid van andere mensen in gevaar brengt. Hier gaat het alleen om een administratieve overtreding. Voorzover ik begrepen heb, delen de leden van verschillende Duitse partijen deze mening. Ik vind dan ook dat het probleem duidelijk is. Namens mijn fractie betuig ik mijn steun aan de ontwerpresolutie die de rapporteur heeft ingediend.</p>
    </intervention>
  </section>
  <section id="creitem7" title="Verzoek om opheffing van de immuniteit van de heer Kronberger">
    <intervention id="2-060" speaker_id="1538" name="James L.C. PROVAN" is_mep="True" mode="spoken" nationality="United Kingdom" birth_date="19-12-1936" birth_place="Glenfarg " p_group="Group of the European People's Party (Christian Democrats) and European Democrats" m_state="GB">
      <p sl="nl">Aan de orde is het verslag (A5-0158/2000) van de heer Zimeray, namens de Commissie juridische zaken en interne markt, over het verzoek om opheffing van de immuniteit van Johann Kronberger.</p>
    </intervention>
    <intervention id="2-061" speaker_id="1337" name="Manuel MEDINA ORTEGA" is_mep="True" mode="spoken" role="plaatsvervangend rapporteur" nationality="Spain" birth_date="15-12-1935" birth_place="Arrecife " p_group="Socialist Group in the European Parliament" m_state="ES">
      <p sl="es">Mijnheer de Voorzitter, daar de heer Zimeray hier niet aanwezig kon zijn, heeft hij mij verzocht het verslag in te leiden van de Commissie juridische zaken en interne markt.</p>
      <p sl="es">Het geval van de heer Kronberger verschilt in alle opzichten van het verzoek om opheffing dat we zojuist hebben behandeld. In dit geval gaat het om een gewone verkeersovertreding, er zijn geen politieke elementen in het spel. De heer Kronberger kwam terug van zijn werk als parlementariër, hij maakte een bocht naar links en veroorzaakte een ongeluk waarbij twee mensen gewond raakten. Dit geval bevat geen enkel politiek element, geen enkel element dat verband houdt met “fumus persecutionis” . De heer Kronberger gaat zelf akkoord met de opheffing van zijn immuniteit, hij tekent hiertegen geen bezwaren aan.</p>
      <p sl="es">Het feit dat zich meteen na de overtreding voordeed, was ernstiger. Er was namelijk niet alleen sprake van een verkeersovertreding, maar de afgevaardigde ging er ook vandoor. Naar mijn idee zouden we natuurlijk het verkeerde voorbeeld geven als we bij overtreding van een doodgewone verkeersregel de immuniteit van een afgevaardigde zouden waarborgen. De Commissie juridische zaken en interne markt heeft dan ook voorgesteld om in dit geval de parlementaire immuniteit van de heer Kronberger op te heffen, zodat het recht zijn beloop kan hebben.</p>
    </intervention>
    <intervention id="2-062" speaker_id="1538" name="James L.C. PROVAN" is_mep="True" mode="spoken" nationality="United Kingdom" birth_date="19-12-1936" birth_place="Glenfarg " p_group="Group of the European People's Party (Christian Democrats) and European Democrats" m_state="GB">
      <p sl="nl">Het debat is gesloten.</p>
      <p sl="nl">De stemming vindt om 17.30 uur plaats.</p>
    </intervention>
  </section>
  <section id="creitem8" title="Productie, presentatie en verkoop van tabaksproducten">
    <intervention id="2-064" speaker_id="1538" name="James L.C. PROVAN" is_mep="True" mode="spoken" nationality="United Kingdom" birth_date="19-12-1936" birth_place="Glenfarg " p_group="Group of the European People's Party (Christian Democrats) and European Democrats" m_state="GB">
      <p sl="nl">Aan de orde is het verslag (A5-0156/2000) van de heer Maaten namens de Commissie milieubeheer, volksgezondheid en consumentenbeleid over het voorstel voor een richtlijn van het Europees Parlement en de Raad betreffende de onderlinge aanpassing van de wettelijke en bestuursrechtelijke bepalingen van de lidstaten inzake de productie, de presentatie en de verkoop van tabaksproducten (Algehele omwerking) (COM(1999) 594 - C5-0016/2000 - 1999/0244(COD)).</p>
    </intervention>
    <intervention id="2-065" speaker_id="4501" name="Jules MAATEN" is_mep="True" mode="spoken" role="rapporteur" nationality="Netherlands" birth_date="17-04-1961" birth_place="Nieuwer-Amstel" p_group="Group of the Alliance of Liberals and Democrats for Europe" m_state="NL">
      <p sl="nl">Voorzitter, waar bemoeit het Europees Parlement zich eigenlijk mee en de Europese Commissie en onze ministers van Gezondheid zo hoor ik velen zich afvragen. Tabak is een genotmiddel. Je wordt geacht er plezier aan te beleven en laat politici dat genot toch niet vergallen. Maar, Voorzitter, zo zit dat natuurlijk niet in elkaar. Ja, overeind moet het element van vrije keuze en eigen verantwoordelijkheid blijven. Dat wil zeggen, een besluit genomen door een volwassene op basis van volledige informatie. Dat is nu precies waar de schoen wringt.</p>
      <p sl="nl">Mijn stelling is dat rokers onvolledige informatie hebben over de gevolgen van tabaksgebruik en dat zij onvoldoende rekening houden met hun omgeving. Daar bemoeien wij ons mee. En terecht!</p>
      <p sl="nl">Onvermijdelijk lopen bij een dergelijke richtlijn de gezondheidsaspecten het meest in het oog. Het gaat echter in hoofdmoot om een interne-marktrichtlijn en daarom is ook artikel 95 van het Verdrag als rechtsgrondslag genomen. Daarover bestaat twijfel bij de juridische commissie en hun rapporteur is dat ook ruiterlijk bij ons in de milieucommissie komen melden. Die twijfel is waarschijnlijk nog versterkt door de zaak over de tabaksreclamerichtlijn die nu voor het Hof in Luxemburg ligt. Ik deel die twijfel echter volstrekt niet. Als het een volksgezondheidsrichtlijn was, waren andere maatregelen voorgesteld. Dan hadden wij het gehad over verkooppunten. Dan hadden wij het gehad over roken op het werk. Dan hadden wij het gehad over roken in publieke ruimtes. Dan hadden wij het misschien gehad over een minimumleeftijd, waar ik overigens persoonlijk geen voorstander van ben. Dan hadden wij het zeker gehad over het meest effectieve beleid tegen tabak, namelijk een prijsbeleid. Wij hoeven maar naar het Britse en het Zweedse voorbeeld te kijken om te zien dat dat werkt.</p>
      <p sl="nl">Wij hebben het over een samenvoeging en aanpassing aan nieuwe inzichten van drie bestaande richtlijnen waarvan er twee reeds door het Hof getoetst zijn, en men had daar geen commentaar over de rechtsgrondslag. Deze ontwerprichtlijn heeft veel te weinig gemeenschappelijk met die die nu in Luxemburg besproken wordt om deze twee te kunnen vergelijken.</p>
      <p sl="nl">Harmoniseren van de interne markt in tabaksproducten is evenwel dringend noodzakelijk. Wij hebben nu een wirwar van nationale regels die leidt tot handelsbelemmeringen en ook tot rechtsongelijkheid tussen consumenten. Harmoniseren is daarom goed voor de industrie en goed voor de volksgezondheid. De uitkomst van onze discussies is bijvoorbeeld het ontwikkelen van gemeenschappelijke testmethodes en een positieve lijst van toevoegingen, zoals die nu al bestaat in Frankrijk, in Duitsland en in België. Ik had zelf graag een dergelijke lijst voorgesteld. Ik meen echter dat er teveel onzekerheid is over een dergelijke lijst om die nu te kunnen voorstellen. Maar de voorstellen van de milieucommissie zouden ertoe leiden dat een dergelijke lijst er al in 2004 zou komen.</p>
      <p sl="nl">Ook grotere openheid over ingrediënten en additieven is een onderdeel van dit testregime en het stellen van voorwaarden aan de import en aan de verkoop in de Europese Unie en natuurlijk eigenlijk logischerwijze ook aan de export. Wij hebben evenwel een open oog voor de problemen die de industrie in Europa op dat punt zou hebben en het voorstel voor de mogelijkheid van uitstel tot 2006 is daarom ook aangenomen in de commissie.</p>
      <p sl="nl">Wij willen consumenten de vrije keuze laten op basis van volledigere informatie. Het beste communicatiemiddel is dan het pakje zelf. De huidige waarschuwingen van 4% op de voor- en achterzijde van een pakje blijken volslagen ineffectief te zijn en ook beledigend simplistisch. Het gaat in de eerste plaats om misleidende informatie. De terminologie zoals licht, ultralicht en teerarm en dergelijke klopt niet. Maar ook het vermelden van de verschillende teer-, nicotine- en wellicht koolmonoxidegehaltes wekken de valse illusie, en vooral jonge vrouwen worden daarvan het slachtoffer, dat sommige sigaretten minder ongezond zijn dan andere. Die terminologie moet verdwijnen.</p>
      <p sl="nl">Maar daarnaast hebben wij meer behulpzame informatie nodig en rokers willen dat ook. Zij weten dat roken ongezond is, maar verder bitter weinig. Ik heb een amendement ingediend dat de voorstellen van de milieucommissie wat dat betreft nog wat opschoont. Voor die boodschap is meer ruimte nodig en bij voorkeur ook illustraties. Hoeveel ruimte dan? Nu ja, genoeg ruimte. De milieucommissie zegt 40 % of 50%. Er is een voorstel geweest van 35% of 45% dat ik via mijn fractie opnieuw heb ingediend. Maar in ieder geval moeten wij niet minder dan 30% boodschappen op de pakjes vermelden. Het getal dat nu in Polen bestaat. Daarom is de 25% van de Europese Commissie wat mij betreft onvoldoende, hoewel wel een grote stap voorwaarts.</p>
      <p sl="nl">Tenslotte wil ik graag de collega's danken voor de opmerkelijke samenwerking die wij hebben gehad en ook met de Europese Commissie en de Raadsvoorzitter. Ik denk dat dat zal leiden tot een beter beleid. Ook de dialoog met de gezondheidsorganisaties en de industrie is een positieve geweest. Ook dit Parlement heeft een vrije keuze en kan die nu maken. Een keuze tussen morrelen in de marge of krachtdadige maatregelen. Ik roep het Parlement op om de durf te tonen om ver te gaan, want daar wordt iedereen beter van.</p>
    </intervention>
    <intervention id="2-066" speaker_id="4283" name="Kurt LECHNER" is_mep="True" mode="spoken" nationality="Germany" birth_date="26-10-1942" birth_place="Kaiserslautern" p_group="Group of the European People's Party (Christian Democrats)" m_state="DE">
      <p sl="de">rapporteur voor advies namens de Commissie juridische zaken en interne markt. - Mijnheer de Voorzitter, ik heb helaas slechts onaanvaardbaar weinig spreektijd voor mijn opvattingen en voor die van de Commissie juridische zaken en interne markt over de rechtsgrondslag. Daarbij gaat het niet om een bekrompen discussie onder juristen, om een soort juridische haarkloverij. Het gaat om een bij uitstek politieke kwestie, en wel om de vraag wie bevoegd is en waar de grenzen liggen.</p>
      <p sl="de">Ook een rechtbank past het recht in dergelijke gevallen niet zomaar toe. Het recht wordt geschapen, gevormd en verder ontwikkeld. Wij als medewetgever zouden er goed aan doen als wij aan deze invulling mee zouden werken! Dat doen we als we zelf al de grenzen afbakenen.</p>
      <p sl="de">Ik wil eerst iets zeggen over de feiten. Artikel 152 van het Verdrag sluit een harmonisatie van het recht op het gebied van de volksgezondheid met zoveel woorden uit. Dat kunnen we betreuren, en ik doe dat zelf ook, maar het is niet anders. Artikel 95 is eigenlijk de algemene clausule voor de interne markt, en is een goede rechtsgrondslag voor alles wat de interne markt versterkt. En er is niets tegen in te brengen als in dat verband vooral ook aspecten van de volksgezondheid aan bod komen.</p>
      <p sl="de">Ik wil nog iets zeggen over de afbakening en de beoordeling. Daarbij mogen we niet uitgaan van de titel. We mogen ook niet uitgaan van de toelichting van de richtlijn, die de Commissie vaak zonder na te denken en zonder naar links of naar rechts te kijken opstelt. We kunnen ook niet uitgaan van hoe het vroeger was, ook al omdat het subsidiariteitsbeginsel nu in de Verdragen staat. We kunnen alleen maar van de inhoud van een voorstel uitgaan, en als het om wijzigingen gaat, van de inhoud daarvan. Daarbij komt het er niet op aan of bepaalde aspecten een verband suggereren met de interne markt. Dat is altijd het geval, en dan zou iedere vorm van afbakening eigenlijk zinloos zijn. De vraag is of de kern, het doel van een richtlijn, werkelijk het bevorderen van het vrije verkeer van goederen is. Dat heeft eigenlijk niemand zelfs maar durven beweren.</p>
      <p sl="de">Daarom steun ik tenslotte met nadruk het voorstel van onze commissie om de richtlijn in deze vorm - ik leg de nadruk op “in deze vorm”, niet in welke vorm dan ook - af te wijzen, bij gebrek aan een rechtsgrondslag en vanwege de inbreuk op het subsidiariteitsbeginsel.</p>
    </intervention>
    <intervention id="2-067" speaker_id="1928" name="Werner LANGEN" is_mep="True" mode="spoken" nationality="Germany" birth_date="27-11-1949" birth_place="Müden/Mosel" p_group="Group of the European People's Party (Christian Democrats)" m_state="DE">
      <p sl="de">rapporteur voor advies namens de Commissie industrie, externe handel, onderzoek en energie. - Mijnheer de Voorzitter, ik heb ook maar twee minuten om het advies van de industriecommissie toe te lichten. Ten eerste: de heer Lechner heeft al voldoende argumenten aangedragen over de rechtsgrondslag. Als die zou kloppen zou de richtlijn in de juridische commissie thuis hebben gehoord, die verantwoordelijk is voor de interne markt. De Europese Commissie heeft daar niets over gezegd. De twee hindernissen voor de interne markt, de verschillende belastingpercentages en de uitzonderingsregel bijvoorbeeld voor Griekenland, zijn niet veranderd.</p>
      <p sl="de">Ten tweede: het voorstel voor een richtlijn stelt voor de uitvoer te beperken. Voor de bestanddelen zouden voor de uitvoer uit Europa naar derde landen dezelfde waarden gelden. Volgens ons is dat fout en buitensporig en moet we dat voorstel van de hand wijzen.</p>
      <p sl="de">Ten derde: voor de waarschuwingen op de verpakking is voorgesteld: “Roken is dodelijk” of “Roken kan dodelijk zijn”. Volgens de industriecommissie zijn zulke waarschuwingen niet alleen misleidend, ze leiden ook tot discriminatie van degenen die dit legale genotmiddel maken of verkopen. Bovendien is dit een zeer ambivalente houding van de Europese Unie. De lidstaten ontvangen 70 miljard euro per jaar aan belastingen, en we betalen 1 miljard euro aan subsidies voor de productie van tabak. Dat is toch allemaal niet met elkaar te rijmen.</p>
      <p sl="de">Ten vierde: we vinden dat de besluiten van de milieucommissie over de grootte van de waarschuwingen buitensporig zijn. Daarom wijzen we ze van de hand.</p>
      <p sl="de">Ten vijfde: de woorden “mild” en “light” zijn volgens ons uitsluitend aanduidingen over de smaak en de kleur. Dat moet in de toekomst ook zo blijven. Daarom stellen we voor die mogelijkheid te handhaven.</p>
      <p sl="de">Ten zesde: de Commissie wil grote hoeveelheden gegevens door de producenten laten inzamelen. Wij stellen voor om een wetenschappelijk comité samen met de ISO uniforme meetmethodes te laten ontwikkelen, die dan in de hele EU zouden moeten worden toegepast. Ook al heeft het bedrijfsleven er bezwaar tegen, dat is een zinvollere oplossing dan de talloze meldingen die de Commissie voorstelt.</p>
      <p sl="de">We weten dat iedereen hierover zijn eigen mening heeft. Ik zou voor deze eerste lezing een beroep op ieders gezond verstand willen doen. Laten we niet de werkgelegenheid in gevaar brengen, die we in Europa zo dringend nodig hebben.</p>
    </intervention>
    <intervention id="2-068" speaker_id="4559" name="Maria MARTENS" is_mep="True" mode="spoken" nationality="Netherlands" birth_date="08-01-1955" birth_place="Doetinchem" p_group="Group of the European People's Party (Christian Democrats) and European Democrats" m_state="NL">
      <p sl="nl">Voorzitter, roken is slecht voor de gezondheid. Het is echter naïef te veronderstellen dat we roken de wereld uit zullen krijgen. Voor ons geldt vooral dat er een verantwoordelijkheid is er alles aan te doen om te voorkomen dat mensen op steeds jongere leeftijd beginnen met het roken. Met het oog daarop zouden lidstaten kunnen overwegen de prijzen van sigaretten te verhogen en de verkoop aan kinderen onder de 16 jaar te verbieden. Ten aanzien van de richtlijn heb ik het volgende. Ten aanzien van de rechtsgrondslag: het is goed dat de richtlijn nu in stemming komt. Het Europees Parlement heeft een politieke verantwoordelijkheid in deze en we hoeven daarvoor niet te wachten op juridische procedures. Het zou een novum zijn, dit hebben we nooit gedaan en er loopt altijd wel ergens iets. Bovendien, de juridische diensten van het Europees Parlement en van de Europese Commissie bevestigen de juistheid van de rechtsgrondslag.</p>
      <p sl="nl">Punt twee, Voorzitter: gezondheid. Allereerst ben ik ervoor met betrekking tot de gehaltes deze niet te noemen op de pakjes. Die blijken misleidend te werken. Lagere gehaltes, teer, nicotine en koolmonoxide zijn niet minder slecht voor de gezondheid en soms zelfs, integendeel, nog slechter. Het volstaat te noemen dat deze producten in de pakjes zitten en dat deze producten de gezondheid schaden. Wel moeten mensen gemakkelijk en gratis toegang krijgen tot de productinformatie. Het vreemde is dat dit voorstel zowel voor de gezondheidsorganisaties als voor het bedrijfsleven export gemakkelijker maakt en ook nog de stemmingen.</p>
      <p sl="nl">Ten aanzien van de waarschuwingen, Voorzitter, gezien de verschillende wensen ten aanzien van de waarschuwingsgrootte ben ik er inmiddels voor de percentages die de Europese Commissie noemt, te handhaven. Deze mogen inmiddels gezien worden als compromis.</p>
      <p sl="nl">Belangrijk is ook te wijzen op het gevaar van passief roken. Tot nu toe steeds onderschat, maar de ernstige gevolgen worden steeds duidelijker. Voor het overige is mijn visie de waarschuwingen zo kort en krachtig mogelijk te laten zijn. Langere teksten maken de waarschuwingen minder krachtig.</p>
      <p sl="nl">Subsidies. Ik ben er voor de subsidies af te bouwen. Het is niet geloofwaardig om enerzijds roken te ontmoedigen en anderzijds de verbouw van tabak te stimuleren. Wat betreft de markt, Voorzitter, een open interne markt vraagt de bevordering van gelijke uitgangsposities voor de bedrijven in de verschillende lidstaten. Daarom ben ik vóór het schrappen van de ban op snus . Dit product is niet gezond, maar ook niet zoveel slechter dan andere producten dat het als enige in de ban zou moeten.</p>
      <p sl="nl">Wat betreft de export, Voorzitter, moeten in mijn ogen voor de verkoop binnen en buiten de EU gelijke eisen gesteld worden ten aanzien van de gezondheidseisen. Wat betreft de waarschuwingen, kunnen de regels van de importerende landen tellen.</p>
      <p sl="nl">Wat betreft de testmethode, Voorzitter, is het zaak om te komen tot een uniforme testmethode binnen de EU, vastgesteld door een onafhankelijk wetenschappelijk orgaan, samengesteld uit experts van verschillende betrokken disciplines die dan de testmethodes zouden moeten ontwikkelen. Elke lidstaat zou een bevoegd laboratorium moeten erkennen, al dan niet in de eigen lidstaat, en tests die in deze erkende laboratoria gedaan zijn, zouden moeten worden erkend in alle lidstaten. Het zou onzinnig zijn als dezelfde tests volgens de uniforme testmethoden in alle lidstaten zouden moeten worden uitgevoerd.</p>
      <p sl="nl">Laatste punt, Voorzitter: het verschil tussen sigaretten, pijp en sigaren. Roken is slecht voor de gezondheid, alle tabaksproducten zijn slecht, maar er zijn wel verschillen bij de verschillende producten. Het zal voor iedereen duidelijk zijn dat het bij rokers van pijp en sigaren om een andere doelgroep gaat dan bij sigaretten. Vandaar mijn voorstel om in de richtlijn ten aanzien van pijp en sigarentabak een onderscheid te maken ten aanzien van de grootte van de waarschuwingen, een kleiner percentage, en de kleur van de waarschuwing, namelijk niet zwart-wit maar ook contrasterende kleuren toestaan. Over het algemeen zijn sigaren- en pijprokers oudere, minder frequente rokers en vooral gezelligheidsrokers. Het gaat ook over een duurder product. Als we vooral willen proberen mensen niet op jonge leeftijd met roken te laten beginnen, dan gaat het dus niet over deze doelgroep. Vandaar het verschil daarin.</p>
    </intervention>
    <intervention id="2-070" speaker_id="4425" name="Guido SACCONI" is_mep="True" mode="spoken" nationality="Italy" birth_date="23-06-1948" birth_place="Udine" p_group="Socialist Group in the European Parliament" m_state="IT">
      <p sl="it">Mijnheer de Voorzitter, nu we het moment van stemming naderen, wil ik nog even het accent leggen op de problemen die deze richtlijn heeft opgeworpen en op het verantwoordelijkheidsgevoel dat aan de dag moest worden gelegd om ze op te lossen. Roken is de voornaamste doodsoorzaak in de Unie en de strijd tegen het roken is dan ook het front bij uitstek waarop de strijd om het recht op gezondheid moet worden gevoerd. Tegelijkertijd dient echter beseft te worden dat deze strijd alleen gewonnen kan worden als men op dynamische en realistische wijze weet in te spelen op het standpunt van de fabrikanten en de behoeften van de werkgelegenheid.</p>
      <p sl="it">De tekst die is goedgekeurd door de Commissie milieubeheer, volksgezondheid en consumentenbeleid toont aan dat men erin geslaagd is een evenwicht te vinden tussen deze twee aspecten. Daarmee zijn volgens mij de moeizame inspanningen van de afgelopen maanden ruimschoots beloond. Ik wil dan ook een woord van dank richten tot de rapporteur, die met ons heeft gekozen voor deze flexibele aanpak binnen een transparante relatie met zowel de gezondheidsorganisaties als de producenten van tabak en tabaksproducten.</p>
      <p sl="it">Ik kom thans kort te spreken over de inhoud. Ik wil er vooral op wijzen dat het voorstel van de Commissie niet slechts overgenomen is maar nog verder is uitgebouwd vanuit het oogpunt van de bescherming van de volksgezondheid. De milieucommissie oppert namelijk het voorstel om alle aanduidingen - light, ultralight, mild - te verbieden, omdat deze de rokers gewoon zand in de ogen strooien; iedere mogelijkheid tot uitzondering voor de lidstaten wordt hierbij van de hand gewezen.</p>
      <p sl="it">De commissie en mijn fractie hebben zich voorts duidelijk uitgesproken voor een harmonisatie op het vlak van ingrediënten en additieven van tabaksproducten. Met het oog hierop is de Commissie gevraagd om nog vóór eind 2004 een voorstel voor een positieve lijst te presenteren. Ook zijn de normen voor de diverse waarschuwingen aangescherpt. Niet alleen wordt voorgesteld om daarvoor meer ruimte uit te sparen, maar ook om de waarschuwingen duidelijker te formuleren en op persoonlijker leest te schoeien, om zodoende het afschrikkingsseffect te verhogen.</p>
      <p sl="it">Zoals reeds gezegd, kon deze betere strategie voor de bescherming van de gezondheid alleen tot stand komen doordat er raakvlakken zijn gevonden met de verzoeken van de tabaksproducenten om langs lijnen van geleidelijkheid te gaan. Wellicht het gevoeligste punt van de richtlijn betrof namelijk de vraag of dezelfde versnelde termijnen en dezelfde maximumgehaltes doorgedrukt konden worden voor alle sigaretten die in de Unie worden geproduceerd, of ze nu bestemd zijn voor handel binnen de EU, of voor export. Niemand heeft iets af te dingen op het feit dat sigaretten even slecht zijn voor Europeanen als voor burgers van derde landen, maar je kunt niet een hele sector dwingen om van de ene dag op de andere over te schakelen.</p>
      <p sl="it">Om rekening te houden met de behoeften van de tabaksproducenten en de tabaksindustrie, stellen wij met een nieuw amendement, nr. 98, en overeenkomstig de besluiten van de milieucommissie voor om de doelstelling van de omschakeling van de sector te handhaven maar de termijnen enigszins te verlengen, door toepassing vanaf 2004 van de maximale toegestane gehaltes voor de productie voor de binnenmarkt en vanaf 2006 voor de uitvoer. Op die manier maaien wij het gras weg voor de voeten van degenen die uit naam van de tabaksteelt de invoering van maximumgehaltes aan teer, nicotine en koolmonoxide radicaal van de hand wijzen. En daar gaat het uiteindelijk toch om.</p>
      <p sl="it">Een ander heikele kwestie is de uitzonderingspositie voor Griekenland. Op grond hiervan mag het land tot 2006 doorgaan met het produceren van sterkere sigaretten. Na uitvoerige ruggespraak binnen onze fractie zijn wij tot de slotsom gekomen dat wij handhaving van de huidige situatie maar beter kunnen steunen, dus wij zeggen ja tegen de instandhouding van de uitzondering voor Griekenland voor het teergehalte en nee tegen een uitzondering voor dat land wat betreft het gehalte aan nicotine en koolmonoxide.</p>
      <p sl="it">Afsluitend wil ik nog vermelden dat alle arbeid van de afgelopen maanden in nauwe samenwerking is verricht met de werkgroep van de Raad en dat het Portugese voorzitterschap de goedkeuring van deze richtlijn bovenaan de agenda van de Raad van ministers van Volksgezondheid van 29 juni aanstaande heeft geplaatst.</p>
      <p sl="it">Wij staan op het punt een belangrijk besluit te nemen, en het spijt me wat dit betreft voor collega Langen. Door voor het verslag-Maaten te stemmen en door die amendementen af te wijzen waarin de rechtsgrond waarop de richtlijn stoelt, in twijfel wordt getrokken, krijgen wij de kans om ons steentje bij te dragen aan een meer omvattende antirookstrategie en dus aan verbetering van onze gezondheid.</p>
    </intervention>
    <intervention id="2-071" speaker_id="2068" name="Karl Erik OLSSON" is_mep="True" mode="spoken" nationality="Sweden" birth_date="23-02-1938" birth_place="Helsingborg" p_group="Group of the European Liberal, Democrat and Reform Party" m_state="SE">
      <p sl="sv">Mijnheer de Voorzitter, ik feliciteer mijn collega Maaten voor het uitstekende werk dat hij met dit verslag heeft verricht.</p>
      <p sl="sv">Nicotine is een uiterst verslavende drug, maar het beste van nicotine is dat het niet speciaal gevaarlijk is voor de mens. Het hangt ervan af hoe men de nicotine opneemt. Indien men rookt, bijvoorbeeld sigaretten, neemt het lichaam ook een grote hoeveelheid teer en koolmonoxide op, wat zeer schadelijk is. Bovendien geven sigaretten rook af, want dat is juist de bedoeling, en deze rook verspreidt zich met het gevolg dat niet alleen degene die rookt nicotine binnenkrijgt, maar ook de omgeving, wat zeer schadelijk is.</p>
      <p sl="sv">De conclusie hiervan is dat wij het gebruik van sigaretten zoveel mogelijk moeten beperken, inclusief het gebruik van nicotine. Wij moeten het gehalte schadelijke stoffen verminderen, wij moeten de mensen ertoe aanzetten minder te roken en misschien het allerbelangrijkste: wij moeten de jongeren waarschuwen zodat zij nooit beginnen te roken.</p>
      <p sl="sv">Een punt dat ik in dit verslag zeer belangrijk vind, is dat wij op de export dezelfde regels toepassen als op onszelf. Er is geen verschil tussen de mensen in de verschillende werelddelen en het is even belangrijk voor de rest van de wereld de hoeveelheid schadelijke sigaretten zoveel mogelijk te beperken. De Wereldhandelsorganisatie wil in dit opzicht geen verschil maken. In het kader van de toekomstige wereldhandel moet het fundamenteel principe gelden dat overal dezelfde regels gelden. Men kan discussiëren over de ingangsdatum, maar dat is eigenlijk van ondergeschikt belang.</p>
      <p sl="sv">Tenslotte nog een woordje over de Zweedse snuiftabak. Indien wij vandaag een debat hadden gehouden over welke vorm van nicotinegebruik wij in de Europese Unie willen toelaten, sigaretten, sigaren of snuiftabak, dan zouden wij zeker beslist hebben snuiftabak wel, sigaren misschien en sigaretten absoluut niet toe te laten. Niet de nicotine op zich is immers gevaarlijk en wie snuift, brengt zijn omgeving niet in gevaar. De conclusie is dus eenvoudig: laat snuiftabak overal in de Unie toe.</p>
      <p sl="sv">Persoonlijk heb ik echter respect voor de mening van de inwoners van andere landen die gekant zijn tegen de invoering van een nieuwe vorm van nicotinegebruik in hun lidstaat. Ik denk dat het belangrijk is dat de beperkingen in stand worden gehouden. Zweden heeft zeer positieve ervaringen met een restrictief drugsbeleid, dat ik ook in de Unie graag toegepast zou zien.</p>
    </intervention>
    <intervention id="2-072" speaker_id="4387" name="Didier ROD" is_mep="True" mode="spoken" nationality="France" birth_date="07-06-1950" birth_place="Poissy" p_group="Group of the Greens/European Free Alliance" m_state="FR">
      <p sl="fr">Mijnheer de Voorzitter, waarde collega's, tijdens dit debat en vooral tijdens de stemming dient u één getal voor ogen te houden, namelijk dat van de 500.000 burgers in de Europese Unie die jaarlijks overlijden aan de gevolgen van de consumptie van tabak. Dit aantal is hoger dan het aantal slachtoffers van aids, tbc of andere infectieziekten. Indien we een richtlijn moesten opstellen over de sociale kosten of de volksgezondheid, zou het debat zich zeker concentreren op het volledige verbod van het dodelijke gif tabak.</p>
      <p sl="fr">Dat is echter niet het geval. Het toepassingsveld van de onderhavige richtlijn beperkt zich ertoe het vrije verkeer van goederen binnen de Europese Unie te vereenvoudigen door de wettelijke en bestuursrechterlijke bepalingen van de lidstaten inzake de productie, de presentatie en de verkoop van tabaksproducten onderling aan te passen. We moeten ons daarom niet richten op het verbod op tabaksproducten, maar op de informatieverschaffing, die voor alle burgers in de Europese Unie gelijk dient te zijn. De consument moet niet alleen geïnformeerd worden over de inhoud van een pakje sigaretten, maar ook worden gewezen op het potentiële gevaar waaraan hij zich bij de consumptie van tabak blootstelt.</p>
      <p sl="fr">Wij dienen hierbij met name te denken aan de jongeren, die vaak onvoldoende terughoudend zijn en alleen het beeld van jonge rokers voor ogen hebben. Ze zijn zich derhalve niet bewust van de taferelen die zich afspelen in ziekenhuizen waar patiënten met longkanker worden behandeld. Als arts heb ik daar zelf veel mee te maken gehad. Veel van deze patiënten vinden na een zware lijdensweg de dood. Een dergelijke toekomst willen we onze eigen kinderen besparen. Laten we daarom ook aan de kinderen van anderen denken. Wat dit punt betreft kunnen we tevreden zijn met het verslag van de heer Maaten en de amendementvoorstellen van de Commissie milieubeheer, volksgezondheid en consumentenbeleid die de ontwerprichtlijn verbeteren.</p>
      <p sl="fr">Wat de informatievoorziening aan de consument betreft, gaat de tekst echter niet ver genoeg. In veel gevallen heeft men zich te snel tot een compromis laten verleiden. We moeten voorkomen dat de amendementen die onder directe invloed van de tabaksindustrie tot stand zijn gekomen, de tekst vervormen. We moeten dus waakzaam zijn en de inhoud, omvang en presentatie van deze waarschuwingen ongewijzigd handhaven.</p>
      <p sl="fr">Een aantal vraagstukken is nog niet opgelost. De etikettering voor sigaretten moet maatgevend zijn voor die van andere tabaksproducten. Wij mogen niet als excuus aanvoeren dat de schadelijke effecten van deze producten moeilijk meetbaar zijn of dat ze niet voor jongeren zijn bestemd. Producten als sigaren, roltabak en snuiftabak zijn schadelijk voor de gezondheid en dienen daarom geëtiketteerd te worden. Sigaren- of pijptabak zijn juist erg populair bij bepaalde jongeren. Het maximale teergehalte van deze producten – 10 mg – is te hoog, en is bovendien bepaald zonder rekening te houden met de daadwerkelijke hoeveelheid geïnhaleerde teer en de gewenningsverschijnselen. Het maximale teergehalte moet dus verder omlaag.</p>
      <p sl="fr">Wat mij meer verontrust, is dat er een technisch comité is opgericht waarvan sommige deskundigen uit de tabaksindustrie afkomstig zijn. Een dergelijk comité kan niet neutraal zijn als het zogenaamde deskundigen bevat die de publieke opinie regelmatig hebben voorgelogen. Hoe kunnen deze leden een onafhankelijk oordeel uitspreken over de schadelijkheid en toxiciteit van de producten die ze zelf verkopen? Men moet toch wel erg naïef of door en door slecht zijn om te beweren dat een dergelijk orgaan objectief kan functioneren. Laten we niet vergeten dat deze deskundigen de industrie adviseren en toestaan dat er ingrediënten aan tabak worden toegevoegd die ervoor dienen te zorgen dat er meer geconsumeerd wordt en dat de gebruikers in hogere mate verslaafd raken aan tabak.</p>
      <p sl="fr">Met het oog op de 500.000 doden per jaar en het geld dat de tabakslobby spendeert om tot hier in het Parlement invloed uit te oefenen denk ik, waarde collega’s, dat we hier gezamenlijk moeten kiezen voor het leven.</p>
    </intervention>
    <intervention id="2-073" speaker_id="1051" name="Mihail PAPAYANNAKIS" is_mep="True" mode="spoken" nationality="Greece" birth_date="19-08-1941" birth_place="Kalamata" p_group="Confederal Group of the European United Left/Nordic Green Left" m_state="GR">
      <p sl="el">Mijnheer de Voorzitter, met het voorstel van de Commissie worden de bepalingen betreffende de afzet van tabaksproducten verscherpt. Mijn fractie deelt de ongerustheid over de schadelijke gevolgen van roken en hecht op enige punten van voorbehoud na haar goedkeuring aan de voorstellen van de Commissie. Wij gaan tevens akkoord met talrijke amendementen uit het verslag van de heer Maaten. Ik weet echter niet in hoeverre deze amendementen - en met name een aantal amendementen die mijns inziens sterk overdreven zijn en waar ook andere collega’s reeds over spraken - zoden aan de dijk zullen zetten. Desalniettemin zullen wij voor de meeste amendementen stemmen, evenals voor de door de medeadviserende commissies van het Parlement ingediende amendementen.</p>
      <p sl="el">Er zijn echter ook amendementen die ofwel totaal niets uit te staan hebben met het onderwerp van het verslag, ofwel grote economische moeilijkheden veroorzaken zonder de problemen op te lossen die zij moeten oplossen. Er is sprake - zij het dan indirect – van een vermindering en zelfs afschaffing van de steun aan tabaksproducenten. Een dergelijke maatregel zal het roken als dusdanig natuurlijk nooit verminderen. Onder de collega’s die zo bezorgd zijn over de schadelijke gevolgen van roken heb ik dan ook niemand gezien die vraagt om een importverbod op tabak. Met andere woorden, dit voorstel is alleen goed voor de tabaksteelt in derde landen.</p>
      <p sl="el">Er zijn verder amendementen waarin staat dat het door de steunafschaffing gespaarde geld zal worden gebruikt voor andere doelstellingen. De collega’s die deze amendementen hebben ingediend weten blijkbaar niet hoe de begroting werkt. Dergelijke beloften halen niets uit als zij niet worden gedekt door een echt beleid, door een van de bevoegde instanties afkomstig beleid. Een door een commissie van ons Parlement geuite wens haalt niets uit.</p>
      <p sl="el">Met een ander amendement wordt voorgesteld de termijn af te schaffen die in het verleden de Griekse tabaksindustrie was toegekend voor de aanpassing aan, onder andere, het nieuwe nicotine- en teergehalte. Met andere woorden, men haalt gewoon een streep door de investerings- en productieplanning die geheel en al gegrondvest is op onze besluiten en op de eerder door ons toegekende termijn. Men wil bovendien deze afschaffing met terugwerkende kracht van toepassing laten zijn. Wat voor een recht hebben degenen die deze afschaffing voorstellen in hemelsnaam gestudeerd, mijnheer de Voorzitter? Ik zou derhalve graag commentaar hierop willen van de Commissie.</p>
      <p sl="el">Tot slot moeten wij de industrie dwingen op de geëxporteerde producten dezelfde normen toe te passen als op de in de Europese Unie op de markt gebrachte producten, ook indien de importerende landen deze normen niet eisen. Deze maatregel wordt voorgesteld vanuit morele overwegingen. Diezelfde morele overwegingen beletten de tabaksindustrie echter niet te verhuizen en de Europese Unie te verlaten om hun producten vanuit derde landen naar heel de wereld uit te kunnen voeren. De multinationale ondernemingen doen dat al. De andere bedrijven zullen spoedig volgen, met alle gevolgen van dien voor de bedrijvigheid en de werkgelegenheid in de Europese Unie. De Unie zou natuurlijk wel – en met het gelijk aan haar kant – kunnen proberen haar normen op te leggen aan de toetredingslanden en aan andere landen waarmee zij nauwe betrekkingen onderhoudt, en misschien zelfs aan de Wereldhandelsorganisatie. In plaats van ons te buigen over de echt serieuze vraagstukken verkiezen wij een eenvoudige, maar ook heel simplistische en inefficiënte oplossing. Ik neem aan dat de Commissie deze zaak beter heeft onderzocht, en misschien kan zij ons vertellen hoe de vork in de steel zit. Dan kunnen ook wij misschien uiteindelijk zorgen voor meer evenwicht, meer efficiëntie en meer logica in onze oplossingen.</p>
    </intervention>
    <intervention id="2-074" speaker_id="4381" name="Nicole THOMAS-MAURO" is_mep="True" mode="spoken" nationality="France" birth_date="06-06-1951" birth_place="Reims" p_group="Union for Europe of the Nations Group" m_state="FR">
      <p sl="fr">Mijnheer de Voorzitter, het is tegenstrijdig dat we hier vandaag enerzijds praten over de harmonisatie van tabaksproducten terwijl we anderzijds streven naar vereenvoudiging van het vrije verkeer van deze producten, die door iedereen als zeer schadelijk voor de gezondheid worden bestempeld.</p>
      <p sl="fr">Wat leven we toch in een vreemde wereld. De Europese Unie denkt immers in alle oprechtheid de volksgezondheid te kunnen beschermen door op sigarettenverpakking alsmaar grotere aanduidingen verplicht te stellen, zoals “tabak is dodelijk” of “roken veroorzaakt kanker”. Het is niet geloofwaardig dat de Unie deze waarschuwingen enerzijds wil harmoniseren terwijl ze anderzijds toestaat dat die giftige producten eenvoudig binnen haar grondgebied verspreid kunnen worden. We moeten het tabaksvraagstuk overlaten aan de lidstaten, waarbij ze gebruik moeten kunnen maken van hun eigen structuren en aanduidingen moeten kunnen opstellen overeenkomstig hun eigen culturele gewoonten. We moeten het de lidstaten mogelijk maken met de producenten en consumenten in dialoog te gaan.</p>
      <p sl="fr">Ik weiger te geloven dat de Unie met de harmonisatie van de waarschuwingen en de etikettering het gemeenschappelijk welzijn tracht te vergroten. Ik geloof niet dat we de Europeanen kunnen geruststellen met een bureau voor tabak in Lissabon of Parijs om het product in Europees verband te benaderen en standaardiseren, zodat we ons er vertrouwd mee gaan voelen. Iedereen weet dat de waarschuwingen geen enkele zin hebben, zelfs al staan ze in Helvetica-letters gedrukt. Is het niet onze plicht de consument op zijn eigen verantwoordelijkheid te wijzen in plaats van hem voor te schrijven wat goed en wat slecht voor hem is?</p>
      <p sl="fr">De rokers zijn vrij in hun keuze, maar desalniettemin moeten we streven naar preventie. Dit geldt in het bijzonder voor de jonge generaties. Wij onderschrijven daarom de amendementen waarin voorrang wordt gegeven aan de bescherming van de volksgezondheid. Wij kunnen ons met name vinden in de amendementen waarin wordt voorgesteld beschrijvingen als “licht”, “light ” of “mild” te verbieden. De tabak in sigaretten en sigaren en in pruimtabak brengt immers de gezondheid ernstige schade toe. Longartsen en cardiologen kunnen daarover meepraten. Ze constateren dagelijks dat tabak de gezondheid ernstige schade toebrengt.</p>
    </intervention>
  </section>
  <section id="creitem9" title="Rooster van de vergaderperiodes voor 2001">
    <intervention id="2-076" speaker_id="1264" name="Ingo FRIEDRICH" is_mep="True" mode="spoken" nationality="Germany" birth_date="24-01-1942" birth_place="Kutno" p_group="Group of the European People's Party (Christian Democrats) and European Democrats" m_state="DE">
      <p sl="nl">Ik heb nu een korte mededeling, ik hoop dat u daarvoor begrip heeft. De Voorzitter heeft me dat gevraagd. De voorstellen die de Conferentie van voorzitters vorige week donderdag heeft gedaan voor het vergaderrooster voor 2001 moeten tijdens de plenaire vergadering worden voorgelezen. Alle leden hebben de data schriftelijk al ontvangen.</p>
      <p sl="nl">De termijn voor het indienen van amendementen eindigt vandaag om 12.00 uur. De stemming vindt morgen, woensdag 14 juni 2000, plaats.</p>
      <p sl="nl">We stellen de volgende data voor:</p>
      <p sl="nl">15.1. - 19.1.2001</p>
      <p sl="nl">31.1. - 1.2.2001</p>
      <p sl="nl">12.2. - 16.2.2001</p>
      <p sl="nl">28.2. - 1.3.2001</p>
      <p sl="nl">12.3. - 16.3.2001</p>
      <p sl="nl">2.4. - 6.4.2001</p>
      <p sl="nl">2.5. - 3.5.2001</p>
      <p sl="nl">14.5. - 18.5.2001</p>
      <p sl="nl">30.5. - 31.5.2001</p>
      <p sl="nl">11.6. - 15.6.2001</p>
      <p sl="nl">2.7. - 6.7.2001</p>
      <p sl="nl">3.9. - 7.9.2001</p>
      <p sl="nl">19.9. - 20.9.2001</p>
      <p sl="nl">1.10. - 5.10.2001</p>
      <p sl="nl">22.10. - 26.10.2001</p>
      <p sl="nl">12.11. - 16.11.2001</p>
      <p sl="nl">28.11. - 29.11.2001</p>
      <p sl="nl">10.12. - 14.12.2001</p>
    </intervention>
  </section>
  <section id="creitem10" title="Productie, presentatie en verkoop van tabaksproducten (voortzetting)">
    <intervention id="2-078" speaker_id="966" name="Jean-Claude MARTINEZ" is_mep="True" mode="spoken" nationality="France" birth_date="30-07-1945" birth_place="Sète" p_group="Non" m_state="FR">
      <p sl="fr">Mijnheer de Voorzitter, een aantal grote klassieke onderwerpen komt altijd weer terug in onze debatten: de mensenrechten, het bananenvraagstuk, de gekkekoeienziekte en, zoals vandaag, het tabaksvraagstuk. Drie richtlijnen over de productie, de presentatie en de verkoop van tabaksproducten zoals sigaretten en snuiftabak moeten onderling worden aangepast. In dit stadium doet er zich nog een ander klassiek debat voor, namelijk het debat over de rechtsgrondslag. Als het hier om de markt gaat, dan dienen we ons te baseren op artikel 95 van het Verdrag van de Gemeenschap. Het is echter ook mogelijk dat het hier om de werkingsregels of het beleid inzake de volksgezondheid gaat. Dit vraagstuk is voorgelegd aan het Europese Hof van Justitie. De rapporteur van de Commissie juridische zaken en interne markt stelt voor de bestaande richtlijnen bij te stellen en dit vraagstuk terug te verwijzen naar de bevoegde commissie.</p>
      <p sl="fr">Wat de kern van dit vraagstuk betreft, kan ik mij vinden in de constatering. De rapporteur doet redelijke voorstellen, maar aan het einde raakt hij het spoor bijster. Er wordt om te beginnen terecht geconstateerd dat je van tabak ziek wordt en uiteindelijk dood kan gaan, net zoals de armoede die uit het ultraliberalisme voortkomt de volksgezondheid in gevaar kan brengen. Sigaretten bevatten teer, nicotine, koolmonoxide, additieven, citraten, tartraten, acetaten, nitraten, sorbaten, fosfaten en zelfs fungiciden. Deze ingrediënten kunnen uiteindelijk leiden tot longkanker en hart- en vaatziekten, en zelfs tot de plotselinge dood van zuigelingen. Ieder jaar sterven er zo 500.000 mensen. Daarnaast gaan er nog velen aan andere gevolgen van het roken dood.</p>
      <p sl="fr">Met het oog op deze feiten worden er dus redelijke voorstellen gedaan. Het teergehalte – 10 mg per sigaret – en het nicotinegehalte – 1 mg per sigaret – moeten omlaag. In sommige amendementen wordt terecht voorgesteld het gebruik van ammoniak te verbieden omdat dit ingrediënt de opname van nicotine versterkt en dientengevolge een grotere verslavende werking heeft. Verder wordt er in een amendement voorgesteld 2 % van de winst van de tabaksindustrie te bestemmen voor wetenschappelijk onderzoek. Dat is een intelligent en redelijk voorstel. Verder wil men de burgers informeren over de gevaren van tabak en kinderen daartegen beschermen. Dit geldt in het bijzonder voor zuigelingen, die een plotselinge dood riskeren. Vanaf hier verliezen de voorstellen echter aan werkelijkheidszin en krijgen ze een schijnheilig en behoudend karakter. Met andere woorden, het verslag begint met een juiste constatering en goede voorstellen, maar vervolgens komen er voorstellen op tafel die nog schadelijker zijn dan tabak.</p>
      <p sl="fr">Waar gaat het mis? Allereerst wordt er een bureaucratische fout gemaakt door universele etikettering voort te schrijven. De ecoloog is op dit gebied wel erg neurotisch bezig. Er moeten etiketten komen op vlees, wijn, GGO’s en chocolade. Van vrijheid is geen sprake meer. Nu moet ook de tabak worden geëtiketteerd, en op dit punt wil men wel erg voortvarend te werk gaan. Het etiket moet 30 % van de oppervlakte van de verpakking beslaan en zelfs 35 % als de tekst in twee talen wordt opgesteld. Voor pijptabak is dit percentage 12,5 % van het externe oppervlak. De vermeldingen moeten worden aangebracht in zwarte letters op een witte achtergrond en de tekst dient te worden omgeven door een minstens 3 mm en hoogstens 4 mm brede zwarte rand, wat neerkomt op een rand van gemiddeld 3,5 mm. Op het etiket komen nauw omschreven tekens te staan: vetgedrukte Helvetica-letters en gevuld raster of 100% kleurdiepte. Uit deze beschrijvingen kan men opmaken dat tabak niet alleen de longen aantast, maar ook de hersenen.</p>
      <p sl="fr">Op het etiket dient ook een telefoonnummer vermeld te worden dat men kan bellen met de vraag: “Hallo, ik rook, loop ik gevaar?”. Verder moet er een slogan op het etiket komen in de trant van: “roken is kiezen voor je dood” of “roken schaadt de gezondheid van uw medemens”, “roken vermindert de vruchtbaarheid” en “door roken word je impotent”. Als we kijken naar de impotentie van onze regeringen met betrekking tot vraagstukken als de immigratie, de onveiligheid, het belastingstelsel en de werkloosheid, dan wordt duidelijk dat politici kennelijk wel erg veel roken.</p>
      <p sl="fr">Laten we redelijk blijven. Zo is tabak in Europa in dezelfde tijd geïntroduceerd als aardappelen. Men is direct begonnen met het verbouwen van tabak, maar heeft nog enkele eeuwen gewacht met het verbouwen van aardappelen. Dit voorbeeld laat zien hoe irrationeel we soms te werk gaan. Als er een etiket op de appel had gezeten waarop had gestaan dat men uit het paradijs zou worden verdreven als men er een hap van zou nemen, dan zou de vrouw er toch in gebeten hebben.</p>
      <p sl="fr">Wat ik hiermee wil zeggen is dat slogans net als prijsstijgingen ondoelmatig zijn. Een prijsstijging bijvoorbeeld zou alleen maar leiden tot meer smokkel en criminaliteit. Men is dus schijnheilig bezig. Er wordt geklaagd over de sociale kosten van het roken. Men vergeet echter te vermelden dat de tabakskosten voor de roker voor 75 % tot 85 % uit accijns bestaan. In mijn land leveren de accijnzen bij elkaar meer op dan de registratierechten. De roker betaalt dus de kosten van zijn verzorging als hij kanker krijgt. Er wordt gezegd dat de Unie tweeslachtig handelt door enerzijds de tabaksteelt op haar grondgebied met 1 miljard euro te subsidiëren en anderzijds geld uit te geven om de consumptie van tabak terug te dringen. Zeker, maar het getuigt ook van weinig samenhang om Kosovo te bombarderen en vervolgens de wederopbouw te financieren. Ook is het onlogisch om de grenzen weg te halen en zo douanerechten mis te lopen, en vervolgens het OLAF op te richten om de financiële belangen van de Unie te beschermen. Verder, waarde collega’s, staan we enerzijds abortussen toe waardoor er jaarlijks een demografisch gat van 5 miljoen Europeanen ontstaat, terwijl we ons anderzijds druk maken over 500.000 doden door nicotinevergiftiging.</p>
      <p sl="fr">Er is sprake van een puriteinse afdwaling. De rapporteur bezorgt me koude rillingen. Hij spreekt over sociale afwijkingen en sociale instincten. Dit doet me denken aan het sociaal-democratische Zweden van de jaren zestig, waarin kinderen van 15 jaar gesteriliseerd werden omdat ze afwijkend verdrag vertoonden. Het doet me denken aan de morele orde, de heksen van Salem en het puritanisme van Noord-Europa waar wereldverbeteraars alles willen hervormen, tot aan de eet- en drinkgewoonten toe. Het doet me denken aan de houding van de Noord-Europese landen die bepaalde soorten wijn willen verbieden omdat ze slecht voor de gezondheid zouden zijn. Deze landen staan overigens wel toe dat men zich met van alles en nog wat kan injecteren. Dit puritanisme doet me denken aan Robespierre, Pol Pot, de groenen en de quakers. Onze rapporteur is liberaal gezind. Hij moet dan ook niet de les van het liberalisme vergeten: laten leven, geboren laten worden, laten drinken en laten roken.</p>
    </intervention>
    <intervention id="2-079" speaker_id="4416" name="Jean-Louis BERNIÉ" is_mep="True" mode="spoken" nationality="France" birth_date="22-08-1953" birth_place="Querigut" p_group="Group for a Europe of Democracies and Diversities" m_state="FR">
      <p sl="fr">Mijnheer de Voorzitter, als de ideologie het van de rechtsregels wint en de individuele vrijheden met voeten treedt door zelfs een tabaksvrij Europa voor te staan, dan biedt dat reden tot ongerustheid. We kunnen niet in navolging van totalitaire regimes tegen de wil van de burgers in hun geluk proberen af te dwingen. Toch wordt in deze richtlijn betreffende de onderlinge aanpassing van de wetgeving van tabaksproducten getracht het tabaksgebruik op alle mogelijke manieren terug te dringen, waarbij de meest controversiële juridische middelen niet geschuwd worden.</p>
      <p sl="fr">De Commissie verwijst in haar streven naar harmonisatie van het tabaksvraagstuk ten onrechte naar artikel 95 van het EG-Verdrag, op grond waarvan de interne markt altijd het doel van een harmonisatie moet zijn. De Commissie rechtvaardigt haar optreden met het standpunt dat de volksgezondheid hiermee gebaat is en de consument beschermd dient te worden. Deze punten vallen onder artikel 152 van het EG-Verdrag, waarin staat dat weliswaar maatregelen ten behoeve van de volksgezondheid genomen mogen worden, maar dat er geen harmonisatie op dit gebied mogelijk is.</p>
      <p sl="fr">Welk standpunt moeten we innemen met betrekking tot deze belachelijk zet, waarmee artikel 95 en artikel 152 met voeten worden getreden? Welk standpunt moeten we innemen met betrekking tot het negatieve advies van de Commissie juridische zaken en interne markt? Wat is eigenlijk het nut van deze commissie en van de juridische diensten van de Unie? Wat moeten we denken van de arbeidsplaatsen die onvermijdelijk verloren zullen gaan als deze richtlijn wordt aangenomen en alle subsidies voor producenten worden ingetrokken? Dat zou immers de nekslag voor de tabakssector betekenen. In deze sector zijn één miljoen burgers werkzaam. In Frankrijk weten 40.000 kleine producenten het hoofd net boven water te houden dankzij deze extra activiteit, die bijzonder goed is voor de werkgelegenheid. Wat moeten we denken van dit Europa dat door de knieën gaat voor de macht van de lobby's en particuliere belangen, dat toestaat dat er dierlijke vetten in chocolade worden opgenomen, dat instemt met het gebruik van GGO’s en dat maatregelen treft die de verkoop van streekeigen producten op de markten bemoeilijken? Ditmaal stelt de Unie maatregelen voor die een bedreiging vormen voor de overigens geheel legale tabaksproductie.</p>
      <p sl="fr">Zoals u zult begrijpen stemmen we tegen deze richtlijn. Wij willen dat artikel 95 en artikel 152 worden nageleefd. Is dat teveel gevraagd? Een minimum aan subsidiariteit en enige tolerantie is alles wat we willen.</p>
    </intervention>
    <intervention id="2-080" speaker_id="4396" name="Francesco FIORI" is_mep="True" mode="spoken" nationality="Italy" birth_date="14-04-1953" birth_place="Voghera " p_group="Group of the European People's Party (Christian Democrats) and European Democrats" m_state="IT">
      <p sl="it">Mijnheer de Voorzitter, de Europese Unie, de Commissie en nog meer dit Parlement blijven in hun regelgeving de indruk wekken dat zij vergeten hoeveel mensen er in de tabakssector werkzaam zijn, dat wil zeggen in de tabaksindustrie maar vooral ook in de agrarische sector. U weet allen welk een verhit debat er heeft plaatsgehad in de Commissie landbouw en plattelandsontwikkeling en de Commissie milieubeheer, volksgezondheid en consumentenbeleid. Een groot aantal amendementen, waaronder de amendementen die ikzelf heb ingediend, strekten tot doel de productiesector in bescherming te nemen en met name de betreffende agrarische sector.</p>
      <p sl="it">In de Europese tabakssector werken 135.000 boerengezinnen en het aantal arbeidsplaatsen kan in het seizoen, in de oogst- en productietijd, oplopen tot 800.000. Het gaat dus om een belangrijke sector en daar komt nog bij dat het seizoenswerk vooral door vrouwen wordt verricht. Bovendien is het vermeldenswaard dat waar tabak verbouwd wordt, geen andere teelt mogelijk is. De Commissie milieubeheer, volksgezondheid en consumentenbeleid heeft een amendement goedgekeurd waarmee de subsidies voor de Europese tabaksproductie worden afgeschaft. Wij vragen ons af of dit nu echt wel zo'n probaat middel is om de tabaksconsumptie terug te dringen. Wel zeker is dat dit een forse klap voor de Europese landbouwproducenten is, en dat komt de productie elders ter wereld weer goed van pas, terwijl voor de prijsvermindering ons hele continentale productiestelsel zal moeten bloeden.</p>
      <p sl="it">Is het zo nodig om namens de strijd tegen het roken in Europa de Europese boeren om zeep te helpen, zonder dat er overigens maar één bewijs op tafel ligt dat het tabaksverbruik hierdoor ook maar enigszins teruggedrongen zal worden? Wat mij betreft moet een serieus antirookbeleid gebaseerd worden op een preventie- en bewustwordingscampagne, vooral in de scholen, maar het gaat niet aan degenen die rijkdom voor ons Europa produceren, af te straffen.</p>
    </intervention>
    <intervention id="2-081" speaker_id="2313" name="Georges GAROT" is_mep="True" mode="spoken" nationality="France" birth_date="07-04-1936" birth_place="St. Berthevin (Laval" p_group="Group of the Party of European Socialists" m_state="FR">
      <p sl="fr">Mijnheer de Voorzitter, de gegrondheid van het voorstel voor een richtlijn betreffende de onderlinge aanpassing van de wettelijke en bestuursrechtelijke bepalingen van de lidstaten inzake de productie, de presentatie en de verkoop van tabaksproducten wil ik hier niet ter discussie stellen. Het voorstel beoogt strengere normen met betrekking tot het maximumgehalte aan nicotine, teer en koolmonoxide in sigaretten. Dit voorstel moet uiteraard beschouwd worden als een van de middelen waarmee de volksgezondheid beter beschermd kan worden.</p>
      <p sl="fr">Als lid van de Commissie landbouw en plattelandsontwikkeling wil ik benadrukken dat de tabaksproducenten niet tegen de door de Commissie voorgestelde veranderingen zijn voorzover ze de volksgezondheid aantoonbaar ten goede komen. Net als de producenten betreur ik het echter dat de Commissie geen onderzoek heeft gedaan naar de gevolgen van haar voorstel voor de tabaksproducenten. Ze heeft immers wel onderzocht welke invloed het voorstel kan hebben op een aantal bedrijven uit met name het MKB. Er is zelfs geen rekening gehouden met het feit dat de Europese producenten in 2003 niet meer in staat zullen zijn producten af te leveren die aan de vereiste kwaliteit voldoen.</p>
      <p sl="fr">Ik stel daarom voor de ingangsdatum voor deze nieuwe bepalingen uit te stellen. Ik wil in herinnering brengen dat de tabakssector, met zijn 130.000 producenten en 400.000 seizoenarbeiders, met name actief is in regio’s die op landbouwgebied weinig alternatieven hebben. Deze sociale werkelijkheid mag niet uit het oog verloren worden, temeer omdat de productie vanuit economisch oogpunt nog geen 25 % uitmaakt van de Europese tabaksconsumptie. Als we in deze omstandigheden onze Europese producenten nog kwetsbaarder maken, dan zullen de multinationale import- en exportondernemingen hiervan profiteren. Ik geloof niet dat we een dergelijke ontwikkeling nastreven.</p>
    </intervention>
    <intervention id="2-082" speaker_id="4243" name="Dirk STERCKX" is_mep="True" mode="spoken" nationality="Belgium" birth_date="25-09-1946" birth_place="Herent" p_group="Group of the Alliance of Liberals and Democrats for Europe" m_state="BE">
      <p sl="nl">Voorzitter, ik wil met enthousiasme de lijn volgen die onze rapporteur, de heer Maaten, getrokken heeft en ik zou u, collega's, willen vragen om dat ook te doen. Tabak is natuurlijk geen gewoon product. Wij kennen de dodelijke risico's van tabak, wij kennen de cijfers, collega's hebben ze al genoemd. We kennen ook de verslavende werking. Sigaretten zijn bij gewoon gebruik bijzonder gevaarlijk, levensgevaarlijk. Met een auto kan je een ongeval hebben, alcohol kan je misbruiken maar bij tabak is er geen andere mogelijkheid: het is levensgevaarlijk. Ik ben heel blij met het accent dat collega Maaten heeft gelegd op de gevaren van passief roken. Een verbod op tabak zou op dit moment niet efficiënt zijn, maatschappelijk ook onhaalbaar. Maar toch is het duidelijk dat wie nu sigaretten op de markt brengt dat niet zou mogen doen. Het product is veel te gevaarlijk.</p>
      <p sl="nl">Wat kunnen we dan doen als regelgevers? We moeten ons eerst realiseren dat we een zeer absurde situatie hebben want naast de enorme inkomsten voor de staat zijn er ook enorme uitgaven in de ziekteverzekering. We moeten dat toch ook durven zeggen. Het minste wat we kunnen zeggen is dat de Europese politiek in verband met tabak niet erg logisch is. Wat wij als regelgevers ten minste moeten doen is de schade proberen te beperken. De producenten verplichten om de gebruikers te waarschuwen en dat zo duidelijk mogelijk. Het is misschien bureaucratisch, maar als je ziet wat de producenten met andere verplichtingen doen, dan zie ik toch dat het nodig is dat wij heel duidelijk zijn in onze regelgeving.</p>
      <p sl="nl">We zullen later deze week spreken over ftalaten hier in het Parlement, over verzachters voor PVC, en als ik dan zie hoe wij als Europarlementsleden zeer voorzichtig zijn, heel zorgvuldig zijn met die producten, als ik het dan vergelijk met het beetje dat we vragen voor een gevaarlijk product als tabak, dan stel ik toch vast dat dit Parlement heel selectief kan zijn in zijn verontwaardiging.</p>
    </intervention>
    <intervention id="2-083" speaker_id="4432" name="Claude TURMES" is_mep="True" mode="spoken" nationality="Luxembourg" birth_date="26-11-1960" birth_place="Diekirch" p_group="Group of the Greens/European Free Alliance" m_state="LU">
      <p sl="fr">Mijnheer de Voorzitter, waarde collega’s, ik wil het gezondheidsaspect van de richtlijn hier buiten beschouwing laten. Ik kan mij volledig vinden in het verslag van de rapporteur en de amendementen van mijn collega Roth.</p>
      <p sl="fr">Ik wil allereerst kort iets zeggen over het verlies aan arbeidsplaatsen waartoe deze richtlijn eventueel kan leiden. De tabaksindustrie werpt zich op als beschermer van de werkgelegenheid. Wat hebben de werkgevers uit de tabaksindustrie in werkelijkheid sinds eind jaren tachtig gedaan? Ze hebben hun sector “gestroomlijnd” waardoor 50 % van de arbeidsplaatsen is verdwenen. Aanvankelijk waren er 120.000 mensen in de tabaksproductie werkzaam, nu zijn dat er nog maar 60.000.</p>
      <p sl="fr">Uit een studie van de Wereldbank blijkt dat een wereldwijde vermindering van de tabaksconsumptie tot meer werkgelegenheid zal leiden. Als het geld dat nu aan tabak wordt gespendeerd aan bijvoorbeeld een luxeproduct wordt uitgegeven, zal dat meer banen opleveren omdat de tabaksindustrie maximaal gestroomlijnd is. Het is dus onjuist dat de richtlijn zal leiden tot banenverlies.</p>
      <p sl="fr">Wat de export naar derdewereldlanden betreft, vraag ik me af of de gezondheid van een Europeaan zwaarder weegt dan die van een Afrikaan. De betogen die door sommige collega’s hier zijn gehouden doen me denken aan het debat over het chocoladevraagstuk. Volgens mij hebben deze collega’s zich teveel laten leiden door de argumenten van de tabaksindustrie. Zodra bepaalde industrieën en werkgevers hier in Europa grof geld kunnen verdienen, is het met de solidariteit waarvan men hier zo hoog opgeeft snel gedaan. Reden te meer om het verslag van de heer Maaten te steunen en de Europese Commissie een hart onder de riem te steken bij haar pogingen de richtlijn ook op de export te betrekken.</p>
    </intervention>
    <intervention id="2-084" speaker_id="4508" name="Erik MEIJER" is_mep="True" mode="spoken" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">Voorzitter, lange tijd is de opvatting gangbaar geweest dat de tabak voor velen een onschuldig genotmiddel is en dat de productie ervan juist in economisch zwakke regio's voor boeren en arbeiders werkgelegenheid oplevert. In de negentiende en twintigste eeuw is de productie en consumptie van tabak sterk toegenomen. Toen dacht men dat roken normaal is en dat elke zichzelf respecterende man daaraan behoort mee te doen. In mijn taal, het Nederlands, bestaan twee uitdrukkingen die laten zien hoe er toen over gedacht werd. De ene luidt: het is geen man die niet roken kan. De andere is: een tevreden roker is geen onruststoker.</p>
      <p sl="nl">Inmiddels is de productie en distributie van tabak steeds meer in handen gekomen van grote internationale concerns die er belang bij hebben om steeds weer nieuwe generaties consumenten duurzaam van zich afhankelijk te maken. Zij zoeken hun groeimarkt bij jongeren, bij vrouwen en bij mensen met een lage opleiding, een laag inkomen en geringe vooruitzichten in het leven. Daarentegen proberen veel mannen, vooral die met een betere opleiding, van hun verslaving aan het roken af te komen, maar het is net zo moeilijk als het afblijven van de alcohol of de drugs. Aan tabak wordt veel geld verdiend. Daarom zijn er belanghebbenden die het liefst zouden doorgaan met het zoveel mogelijk vrijlaten van deze markt. Vrijheid van productie, vrijheid van import, vrijheid van reclame, vrijheid van misleiding en vrijheid van sponsoring van manifestaties die een groot publiek trekken. Teer, nicotine en koolmonoxide maken mensen ziek, waardoor zij vroegtijdig overlijden aan hart- en longproblemen.</p>
      <p sl="nl">Ook de niet-rokers lopen risico's omdat zij de rook van hun rokende medemensen moeten inademen. Tabak is dus niet alleen een economisch belang, maar nog veel meer een probleem voor de volksgezondheid. Het heeft weinig zin om te roepen dat het de individuele verantwoordelijkheid van mensen is om wel of niet te roken. Het gaat hier niet om een individuele zaak, maar om de verantwoordelijkheid van ons allen tezamen. Wij kunnen de markt niet vrijlaten en vervolgens de slachtoffers van roken zelf de schuld geven van hun slechte gezondheid. Dat doen wij ook niet met de consumenten van heroïne of cocaïne. Het is nodig om tabaksproducten moeilijk verkrijgbaar te maken en de resterende gebruikers maximaal te waarschuwen voor de risico's. De norm moet worden dat roken abnormaal is en dat nieuwe generaties beschermd moeten worden tegen verslaving.</p>
      <p sl="nl">Uit het oogpunt van volksgezondheid is het nodig om niet langer rekening te houden met de belangen van producenten en verkopers van tabak. Een zo groot mogelijke waarschuwing op de verpakkingen en een algeheel verbod op reclame en sponsoring zou de toestand aanmerkelijk verbeteren. Daarnaast is het nodig dat de mensen niet achteloos sigaretten kunnen meenemen bij hun bezoek aan supermarkten, café of tankstation. Wie er beslist zeker van is dat hij of zij een tabaksproduct wil kopen, moet daarvoor terecht bij winkels die uitsluitend bestaan van de verkoop van dit product. Dat zou het beste kunnen op dezelfde wijze zoals in Nederland softdrugs alleen mogen worden verkocht in een beperkt aantal winkels die moeten beschikken over een gemeentelijke vergunning.</p>
      <p sl="nl">Sommige tegenstanders van de nu voorgestelde maatregelen verwijten de rapporteur dat hij extreme voorstellen doet. Aan die tegenstanders wil ik dan wel onthullen dat de heer Maaten in Nederland behoort tot de liberale partij die het minst wil ingrijpen tegen de belangen van het bedrijfsleven en die de vrije markt tot haar voornaamste ideologie heeft gemaakt. Als zelfs een vertegenwoordiger van zo'n partij voorstelt om de markt wat verder te reguleren, is dat des te meer een bewijs dat er een ernstig probleem bestaat voor de volksgezondheid. Zelf zou ik, als vertegenwoordiger van de Socialistische Partij, veel verder willen gaan dan de heer Maaten of de meerderheid van de Commissie milieu en volksgezondheid. Ik vertegenwoordig het deel van mijn fractie dat de gedachte afwijst dat de tabakproductie pas zou kunnen inkrimpen of verdwijnen nadat de mensen het roken geheel of grotendeels hebben afgeleerd. Het moet eraan voorafgaan.</p>
      <p sl="nl">Wel zijn wij het met de andere opvattingen in onze fractie roerend eens dat Amerikaanse concerns niet door vrije import het gat mogen opvullen dat ontstaat als de Europese productie wordt teruggedrongen, en dat de economisch zwakke regio's in het zuiden van Europa bij het wegvallen van de tabaksproductie steun moeten krijgen om vervangende werkgelegenheid te scheppen.</p>
    </intervention>
    <intervention id="2-085" speaker_id="4742" name="Franz TURCHI" is_mep="True" mode="spoken" nationality="Italy" birth_date="09-06-1969" birth_place="Roma" p_group="Non" m_state="IT">
      <p sl="it">Mijnheer de Voorzitter, geachte collega's, het verslag-Maaten, dat thans aan de orde is, vormt het onderwerp van dit debat, een debat dat weliswaar interessant is maar ons niet mag doen vergeten dat wij in dit Huis politiek bedrijven. Wij moeten dus niet simpelweg gaan luisteren naar technische motiveringen of bezwijken voor pressies van verschillende lobby's, van Philip Morris of andere grote multinationals: wij hebben de taak aan de toekomst van ons Europa te denken!</p>
      <p sl="it">Naar mijn mening komt het verslag-Maaten, dat technisch gesproken een goed verslag is en deugdelijke maatstaven bevat, tegemoet aan de pleidooien voor recht op gezondheid die in diverse politieke kringen te beluisteren vallen. Het recht op gezondheid moet beschermd worden en iedere Europese burger moet erop kunnen rekenen. Een en ander sluit goed aan bij een hedendaagse trend die in de hele wereld te bespeuren is, namelijk dat onderhand afdoende bewezen is dat roken slecht is. Pas als dat duidelijk is, kunnen wij praten over eventuele andere motiveringen. Roken is slecht en wij moeten, mede door middel van het verslag-Maaten, maatregelen treffen, zoals vermindering van de gehaltes aan schadelijke stoffen, etikettering en andere initiatieven die in het verslag voorgesteld worden. Dit zijn allemaal belangrijke hulpmiddelen, ook al zijn ze niet doorslaggevend.</p>
      <p sl="it">Naar mijn mening is het voornaamste punt waarop moet worden gehamerd, dan ook dat er een cultuur van niet-roken gekweekt moet worden. De vorige eeuw kende een cultuur van roken: roken was belangrijk, het verschafte de mens zekerheid. Thans is het zaak dat wij gaan zorgen voor een cultuuromslag. Uiteraard moeten wij ook beklemtonen dat alle burgers vrij zijn om te kiezen, en hopelijk wordt daarbij gekozen voor de vrijheid van het niet-roken; dat mag echter niet betekenen dat men er gewoon geen benul van heeft hoe schadelijk en gevaarlijk roken is. Anderzijds vind ik dat ook gedacht moet worden aan de 400.000 werknemers in de tabaksindustrie, de pakweg 150.000 boeren die in de tabaksteelt werken. In deze eeuw zijn wij erin geslaagd kernenergie te veranderen in schone energie. Het zou absurd zijn als het ons niet lukt om sectoren als die van de tabaksproductie op de een of andere manier om te zetten in even productieve sectoren, sectoren die zich in de toekomst economisch en maatschappelijk kunnen ontplooien. Het zou echt te gek zijn als wij dat, anno 2000, niet klaarspelen. Wij hebben in deze eeuw zelfs voet op de maan gezet, en dan zou het ons niet lukken in te grijpen in deze sector of een juiste voorlichting te verstrekken over de schadelijkheid van het roken?</p>
      <p sl="it">Volgens mij zijn er twee punten die aandacht verdienen. Enerzijds moet er deugdelijke voorlichting komen, waarbij iedereen de mogelijkheid moet behouden om zelf te kiezen, hopelijk voor het niet-roken; ikzelf heb aan het roken familieleden verloren. Anderzijds en tegelijkertijd moet de mentaliteit in de verschillende sectoren worden beïnvloed.</p>
    </intervention>
    <intervention id="2-086" speaker_id="1969" name="Johannes BLOKLAND" is_mep="True" mode="spoken" nationality="Netherlands" birth_date="05-03-1943" birth_place="Oegstgeest" p_group="Independence/Democracy Group" m_state="NL">
      <p sl="nl">Mijnheer de Voorzitter, roken is een serieuze bedreiging voor de volksgezondheid. In de Europese Unie sterven jaarlijks meer dan een half miljoen mensen als gevolg van roken. Door de verslavende werking blijkt stoppen met roken zeer moeilijk te zijn. Helaas is het nog steeds zo dat veel jongeren beginnen met roken. Tabaksfabrikanten voeren een nadrukkelijk beleid in deze richting door in reclame het roken van sigaretten een sportief en stoer imago te geven. Als de tabaksindustrie een jongere eenmaal overgehaald heeft, is de industrie in de regel verzekerd van weer een vaste klant. Deze klantenbinding wordt nog versterkt door het verslavende effect te verhogen door toevoeging van stoffen aan sigaretten, zodat de nicotine nog beter wordt opgenomen. Daarnaast probeert de tabaksindustrie met misleidende boodschappen, zoals "light" en "ultralight", de indruk te wekken dat de betreffende tabaksproducten minder schadelijk zijn.</p>
      <p sl="nl">Met het voorstel van de Europese Commissie en het voortreffelijke verslag van de heer Maaten worden bovengenoemde problemen adequaat aangepakt. Toch heb ik nog twee aanvullende opmerkingen.</p>
      <p sl="nl">Ten eerste, het Europees tabaksbeleid is niet consequent. Ook anderen betoogden dat al. Enerzijds wordt tabaksgebruik ontmoedigd, anderzijds wordt er jaarlijks meer dan een miljard euro uitgegeven aan subsidies op tabak. Het wordt de hoogste tijd om deze subsidies geleidelijk af te bouwen tot nul.</p>
      <p sl="nl">Een tweede opmerking. De strenge etikettering heeft mijn steun, 40% of 50% van de verpakking voor gezondheidswaarschuwingen is een goed compromis. Wat de inhoud van de waarschuwingen betreft, vind ik de tekst "als u rookt, bent u uzelf aan het doden" net niet meer verantwoord. Waarschuwingen moeten appelleren aan de belevingswereld van de roker en niet zo geformuleerd zijn dat zij over hem heen gaan.</p>
    </intervention>
    <intervention id="2-087" speaker_id="2025" name="Françoise GROSSETÊTE" is_mep="True" mode="spoken" nationality="France" birth_date="17-05-1946" birth_place="Lyon" p_group="Group of the European People's Party (Christian Democrats) - Vice" m_state="FR">
      <p sl="fr">Mijnheer de Voorzitter, het debat van vandaag heeft bijzonder veel weg van het debat dat wij tijdens de tweede lezing over de richtlijn inzake de reclame voor tabaksproducten hebben gevoerd. Dezelfde leden gebruiken dezelfde juridische argumenten en schermen met het onaantastbare idee van juridische samenhang om kolossale financiële belangen veilig te stellen.</p>
      <p sl="fr">Ik betreur het dat ze nog altijd dezelfde argumenten gebruiken als enkele jaren geleden, terwijl de tabaksindustrie zelf van mening is dat dit debat niet meer plaats zou mogen vinden. De leden die ons vandaag op hypocriete wijze dezelfde juridische argumenten als voorheen voorschotelen, voeren een debat dat niet meer van deze tijd is. Vanuit juridisch oogpunt zou het debat rekening moeten houden met de processen die onlang in Europa van start zijn gegaan.</p>
      <p sl="fr">Hoe kunnen we de financiële belangen van enkele industriëlen afwegen tegen de verwoestende gevolgen van de consumptie van tabak voor de volksgezondheid? Ieder jaar vinden meer mensen de dood door tabaksgebruik. Als ik kijk naar de maatregelen die in het kader van de gekkekoeienziekte worden genomen, vraag ik me af hoe we kunnen accepteren dat er niets wordt gedaan om het aantal van 500.000 doden per jaar in Europa als gevolg van nicotinevergiftiging terug te dringen. Het is toch verschrikkelijk als we denken aan de gevolgen van de tabaksconsumptie voor onze jongeren, onze jonge vrouwen en onze jonge moeders.</p>
      <p sl="fr">Ik hoop dat de Unie eindelijk een samenhangend beleid gaat volgen met betrekking tot de landbouwsubsidies ten gunste van de tabaksproductie. We kunnen deze productie niet enerzijds ruimschoots financieren en anderzijds steeds weer meer middelen vrijmaken om een achterhoedegevecht te voeren tegen nicotinevergiftiging en kanker. De Commissie milieubeheer, volksgezondheid en consumentenbeleid stelt deze begrotingskeuzes al jaren aan de kaak. Wat het GLB betreft moeten er nog altijd alternatieve oplossingen gevonden worden voor de landbouwers.</p>
      <p sl="fr">Ik hoop dat deze richtlijn niet alleen op sigaretten van toepassing zal zijn, maar ook op alle andere tabaksproducten, zoals sigaren, roltabak, pijptabak en tabaksproducten voor oraal gebruik. Hoewel deze laatste categorie niet dezelfde ziekten tot gevolg heeft, kan ze wel degelijk desastreuze effecten hebben.</p>
      <p sl="fr">Deze richtlijn biedt helaas niet voor alle met de consumptie van tabak samenhangende problemen een oplossing, maar voorziet wel in de informatieverstrekking aan de consument.</p>
    </intervention>
    <intervention id="2-088" speaker_id="1337" name="Manuel MEDINA ORTEGA" is_mep="True" mode="spoken" nationality="Spain" birth_date="15-12-1935" birth_place="Arrecife " p_group="Socialist Group in the European Parliament" m_state="ES">
      <p sl="es">Mijnheer de Voorzitter, degenen die dit debat hebben gevolgd zullen hebben gezien dat er sprake is van een soort oorlog tussen de pleitbezorgers van de gezondheid en die van de tabak. Zoals mevrouw Grossetête echter al zei, is het probleem dat er juridische argumenten zijn aangedragen, en dat de commissie juridische zaken met een kleine meerderheid heeft besloten dat artikel 95 niet de juiste rechtsgrondslag was.</p>
      <p sl="es">Als lid en woordvoerder van de socialistische fractie in de juridische commissie wil ik nogmaals benadrukken dat wij dit gezichtspunt afwijzen. Artikel 95 is een voortzetting van het vorige artikel 100 A van het Verdrag op grond waarvan de vorige drie richtlijnen waren aangenomen die nu met deze nieuwe richtlijn weer worden samengevoegd. Als we deze rechtsgrondslag nu ontkennen, gaan we in tegen de lijn die we altijd hebben aangehouden, we zetten ons eigen beleid op losse schroeven, wat mij vooral met het oog op de Europese juridische opbouw bijzonder riskant lijkt.</p>
      <p sl="es">Door in dit verband over subsidiariteit te spreken, wanneer het over een onderwerp gaat dat uitsluitend betrekking heeft op de interne markt, zoals de volksgezondheid die geregeld is in artikel 95, wordt het strijdtoneel verlegd. In mijn ogen is dat bijzonder riskant, want al lijkt het mij het van belang en prijzenswaardig dat een bepaalde economische tak in bescherming wordt genomen, dan mag dat er nog niet toe leiden dat dit Parlement de rechtsgrondslag wijzigt of dat, zoals bijvoorbeeld met een ander amendement wordt beoogd, alle beslissingen worden opgeschort totdat het Hof van Justitie zich heeft uitgesproken over de richtlijn inzake tabaksreclame. De onderhavige richtlijn heeft niets te maken met die richtlijn betreffende tabaksreclame.</p>
      <p sl="es">Mijnheer de Voorzitter, ik vind het dan ook zaak dat we consequent zijn, dat we vasthouden aan ons standpunt in dezen, dat we de door de Commissie voorgestelde rechtsgrondslag handhaven waaraan de juridische diensten van de drie instellingen het groene licht hebben gegeven, en dat we dit misbruik van het subsidiariteitsbeginsel afwijzen. Dit zou werkelijk het einde betekenen voor het bestaan van de Europese Unie en voor de bevoegdheden van dit Parlement.</p>
    </intervention>
    <intervention id="2-089" speaker_id="4554" name="Chris DAVIES" is_mep="True" mode="spoken" nationality="United Kingdom" birth_date="07-07-1954" birth_place="Lytham St Annes" p_group="Renew Europe Group" m_state="GB">
      <p sl="en">Mijnheer de Voorzitter, toen ik vanmorgen op weg was naar dit Parlement, dacht ik terug aan de nacht die ik zittend aan de rand van mijn vader’s bed doorbracht. Zijn lichaam was verteerd door longkanker, en nu eiste deze ziekte zijn leven op. Ik ben vast niet de enige in het Parlement die vrienden of familieleden heeft verloren aan tabak.</p>
      <p sl="en">Als de drugswetgeving die in de meeste landen van de Europese Unie van kracht is, consequent werd toegepast, dan zouden tabaksproducenten stuk voor stuk als moordenaars achter de tralies verdwijnen, omdat zij hun waar met opzet verslavend maken. Maar voor de dodelijkste drug van allemaal hanteren wij andere regels. We zijn niet consequent, en we zeggen dat ieder mens voor zichzelf moet kunnen kiezen. Als liberaal vind ik dat ook: ieder mens moet inderdaad voor zichzelf kunnen kiezen. Maar dan moeten we er wel alles aan doen hem volkomen bewust te maken van de gevolgen.</p>
      <p sl="en">Volgens de producenten kent iedereen de risico's al. De waarschuwingen op de verpakking hoeven volgens hen niet vergroot te worden, en het soort voorstel dat ik doe, namelijk de waarschuwingen vergezeld te laten gaan van indringende foto's om de gevolgen goed te laten doordringen, mag al helemaal niet aangenomen worden.</p>
      <p sl="en">Eerlijk gezegd lijden de producenten aan een eigen soort verslaving: ze kunnen het niet laten om ons te misleiden. Als de regelgeving rond reclame dit opnieuw zou toelaten, zouden zij de gelegenheid met beide handen aangrijpen om hun producten op alle denkbare manieren aan te prijzen, omdat reclame volgens hen werkt. Wij moeten dat ook onder ogen zien: reclame werkt echt. Dus moeten we hun een koekje van eigen deeg geven. We moeten pakjes sigaretten proberen te veranderen in reclameartikelen voor een gezond leven, niet voor de dood. We dienen het Canadese voorbeeld te volgen en voor doeltreffende reclame te zorgen. En hoe groter, hoe beter.</p>
    </intervention>
    <intervention id="2-090" speaker_id="4505" name="Alexander de ROO" is_mep="True" mode="spoken" nationality="Netherlands" birth_date="30-08-1955" birth_place="Leiden" p_group="Group of the Greens/European Free Alliance" m_state="NL">
      <p sl="nl">Voorzitter, collega's, dames en heren, laat ik beginnen met Jules Maaten een compliment te geven voor een uitstekend verslag. Roken is een gevaarlijke gewoonte die zelfs niet-rokers schaadt maar uiteindelijk ben ik liberaal genoeg om te zeggen dat iedereen uiteindelijk zelf moet beslissen of hij of zij sigaretten rookt of hasj gebruikt of alcohol drinkt of wat dan ook. Maar het is wel de taak van de overheid de verslaafden en andere burgers te wijzen op de schadelijke gevolgen. Dan werkt het huidige, piepkleine etiketje van 10 procent niet. Veel grotere waarschuwingen zijn nodig. Maar 80 procent van de nieuwe rokers zijn jongeren onder de 18 jaar. De traditionele waarschuwing dat roken gevaarlijk is voor de gezondheid werkt bij hen niet. De waarschuwing dat roken impotent maakt, werkt misschien wel, vooral als er een afbeelding bij staat. Seks interesseert jongeren buitenmatig.</p>
      <p sl="nl">Dan nog een ander punt. Wie de film "The Insider" heeft gezien, weet dat de sigarettenindustrie ammoniak en andere dingen toevoegt om de verslaving te versterken. De milieucommissie heeft het groene amendement gevolgd om dit onmogelijk te maken. Collega's, ik wil jullie oproepen om het uitstekende verslag van Jules Maaten te steunen.</p>
    </intervention>
    <intervention id="2-091" speaker_id="4509" name="Konstantinos ALYSSANDRAKIS" is_mep="True" mode="spoken" nationality="Greece" birth_date="27-08-1948" birth_place="Athina" p_group="Confederal Group of the European United Left/Nordic Green Left" m_state="GR">
      <p sl="el">Mijnheer de Voorzitter, geachte collega’s, wij moeten helaas vaststellen dat het verslag van de milieucommissie in het teken staat van een - hopelijk onopzettelijke – verwarring. Men maakt namelijk van een antirookcampagne een campagne tegen de tabaksteelt.</p>
      <p sl="el">Wij betwisten geenszins dat roken schadelijk is voor de gezondheid en daarom gaan wij akkoord met de geest van de door de Commissie voorgestelde richtlijn. Wij mogen echter niet vergeten dat slechts een klein gedeelte van de in de Europese Unie geconsumeerde tabak in de Europese Unie zelf wordt geproduceerd. Het grootste gedeelte wordt ingevoerd. Daarom leiden maatregelen tot beperking van de tabaksproductie absoluut niet tot vermindering van het verbruik. Zij zullen alleen de importeurs ten goede komen. Laten wij daarom eerst maatregelen treffen tegen de import en als het tabaksverbruik dan zakt tot het niveau van onze eigen tabaksproductie zijn wij zonder meer bereid te spreken over productievermindering.</p>
      <p sl="el">Ik wil mijn aandacht toespitsen op drie punten. Ten eerste zijn wij gekant tegen amendement 17 van de milieucommissie. Daarin wordt voorgesteld de steun aan de tabaksteelt geleidelijk aan te verminderen. Dat zou een financiële ramp zijn voor de honderdduizenden tabakstelers in Griekenland en de andere zuidelijke landen van de Europese Unie, zonder dat, zoals ik al eerder zei, de volksgezondheid daar ook maar enige baat bij heeft.</p>
      <p sl="el">Ten tweede zijn wij vierkant tegen amendement 21 van het verslag. Daarin wordt het voorstel verworpen op grond waarvan de Commissie Griekenland tot het jaar 2006 uitstel wil geven voor de toepassing van de nieuwe teergehalten. Dit uitstel wordt toegekend op grond van de specifieke eigenschappen van bepaalde in Griekenland geteelde tabakssoorten. De verwerping van dat voorstel tot uitstel zou een geweldige klap betekenen voor de tabaksteelt in ons land.</p>
      <p sl="el">Ten derde zijn wij het ermee eens dat de beperkingen van de gehalten aan schadelijke stoffen zowel van toepassing moeten zijn op de in de Europese Unie verbruikte sigaretten als op de voor export geproduceerde sigaretten. Het zou absurd zijn te beweren dat de volkeren van de landen buiten de Europese Unie beter bestand zouden zijn tegen schadelijke stoffen.</p>
    </intervention>
    <intervention id="2-092" speaker_id="2106" name="Gerard COLLINS" is_mep="True" mode="spoken" nationality="Ireland" birth_date="16-10-1938" birth_place="Limerick" p_group="Union for Europe of the Nations Group - Vice" m_state="IE">
      <p sl="en">Mijnheer de Voorzitter, het stemt mij tevreden dat er een algehele consensus onder de vijftien lidstaten heerst dat de wetgeving inzake de verkoop en presentatie van tabaksartikelen en reclame daarvoor ten gronde dient te veranderen. De bescherming van de gezondheid van de burgers van de Unie moet te allen tijde een prioriteit zijn voor elke Europese wetgever. Als gevolg van het Verdrag van Amsterdam staan we nu op gelijke voet met de regeringen van de lidstaten inzake volksgezondheid. Laten we daar verstandig gebruik van maken.</p>
      <p sl="en">Het roken van sigaretten en de schade die zij aanrichten bij Europese burgers is een bijzonder ernstig probleem voor de volksgezondheid. Voor het grootste deel sta ik achter de amendementen die vorige maand in de Commissie milieubeheer, volksgezondheid en consumentenbeleid zijn goedgekeurd, en waarin wordt opgeroepen de waarschuwingen op pakjes sigaretten groter te maken dan is voorgesteld door de Commissie. De waarschuwing over de risico's voor de gezondheid dient 40% van de voorkant en 60% van de achterkant te beslaan van elk pakje dat in de Unie wordt verkocht. De etiketteringsvoorschriften dienen als geheel verscherpt te worden en de waarschuwingen moeten vollediger. Op verzoek moet een lijst met bestanddelen ter beschikking gesteld worden. Omschrijvingen als "laag teergehalte", "mild " en "light " moeten verboden worden. Ik sta achter het schrappen van dit soort omschrijvingen, omdat zij de indruk wekken dat dergelijke sigaretten de gezondheid minder schaden dan andere. Dit is gewoon misleidend. Dit soort gladde reclame van sigarettenfabrikanten moet worden verboden.</p>
      <p sl="en">De Commissie milieubeheer, volksgezondheid en consumentenbeleid heeft verder voorgesteld de waarschuwingen in zwarte letters op een witte achtergrond te drukken, zodat ze duidelijker overkomen. De leden van de commissie vinden ook dat algemene waarschuwingen als "Roken is dodelijk", niet volstaan. Ik ben het daarmee eens. Op de pakjes sigaretten moeten teksten komen te staan als "Roken doodt elk jaar een half miljoen mensen in de Europese Unie" of "Longkanker wordt in 85% van de gevallen door tabak veroorzaakt".</p>
    </intervention>
    <intervention id="2-093" speaker_id="4527" name="John BOWIS" is_mep="True" mode="spoken" nationality="United Kingdom" birth_date="02-08-1945" birth_place="Brighton" p_group="Group of the European People's Party (Christian Democrats) and European Democrats" m_state="GB">
      <p sl="en">Mijnheer de Voorzitter, in mijn fractie zullen net zoveel uiteenlopende visies op roken bestaan als in andere fracties, variërend van mensen die vinden dat roken grotendeels - zij het niet uitsluitend - een privé-aangelegenheid is voor volwassenen die zelf maar moeten uitmaken of ze het doen of niet, tot diegenen die vinden dat tabaksverkopers de doodstraf verdienen en dat rokers in gesloten klinieken moeten worden opgeborgen. Maar over een ding zullen we het allemaal eens zijn: deze maatregel is in de eerste plaats bedoeld om kinderen te beschermen en af te houden van een gewoonte die hun het leven kan kosten.</p>
      <p sl="en">De beste manier om dat te bereiken, is niet om ons druk te maken over het maximumgehalte aan deze of gene stof, maar het minimumgehalte. Het eerste trekje moet voor een kind zo smerig zijn, dat het er geen tweede keer aan begint. In ieder geval moeten we het verbod steunen op benamingen als "mild ", "light " en elke andere term die suggereert dat het om een veiliger product gaat. In werkelijkheid inhaleren mensen namelijk dieper om de smaak beter te proeven, waardoor ze zichzelf nog meer schade kunnen berokkenen. Dit soort benamingen is misleidend en gevaarlijk en moet verboden worden.</p>
      <p sl="en">Voor het overige heeft de etikettering hoogstens een marginaal en tijdelijk effect, alle afbeeldingen en waarschuwingen ten spijt. Het gevaar bestaat zelfs dat de plaatjes en waarschuwingen verzamelobjecten worden.</p>
      <p sl="en">De exportkwestie is misschien wel het moeilijkst. Aan de ene kant klopt het niet als je zegt dat iets niet goed is voor je eigen burgers maar het vervolgens wel rustig laat exporteren naar andere landen. Aan de andere kant zou het aanmatigend zijn als wij gingen beslissen welke normen andere landen dienen te hanteren. Op de keper beschouwd geef ik de voorkeur aan de laatste benadering.</p>
      <p sl="en">Tot slot zijn er nog de subsidies voor de teelt van tabak, die betaald worden door onze belastingbetalers aan telers in ons eigen Europa. Het is immoreel en stuitend dat wij subsidies toekennen aan het verbouwen van iets waarvan we weten dat het dodelijk is en dat ons miljarden euro kost in gezondheidszorg voor rokers. Onze regeringen moeten daar een einde aan maken, en wij moeten zorgen dat ze dat ook echt doen.</p>
    </intervention>
    <intervention id="2-094" speaker_id="1413" name="Glyn FORD" is_mep="True" mode="spoken" nationality="United Kingdom" birth_date="28-01-1950" birth_place="Gloucester" p_group="Socialist Group in the European Parliament" m_state="GB">
      <p sl="en">Mijnheer de Voorzitter, binnen de Commissie industrie, externe handel, onderzoek en energie is dit een hoogst controversieel verslag geweest, en het advies is slechts op het nippertje goedgekeurd met 29 tegen 26 stemmen. Binnen de Commissie milieubeheer, volksgezondheid en consumentenbeleid is de onenigheid overbrugd door een compromis tussen de grote fracties.</p>
      <p sl="en">Namens de socialistische fractie steun ik dit compromis. Wij verwerpen de visie dat de rechtsgrondslag voor dit verslag onjuist is. We staan achter de totstandbrenging van een enkele Europese interne markt voor sigaretten en tabaksartikelen. Tegelijkertijd willen we de gelegenheid te baat nemen om de bescherming van de volksgezondheid in de Europese Unie uit te breiden, uiteraard binnen de grenzen van de Europese wetgeving. Wij vinden dat het teer- en nicotinegehalte nog verder beperkt moet worden en dat er nieuwe limieten moeten komen op het koolmonoxidegehalte. Wij vinden dat de waarschuwingen over de gevaren voor de gezondheid gedurfder, duidelijker en groter moeten. Niettemin maak ik mij zorgen dat onze goede bedoelingen het op sommige punten winnen van ons gezond verstand.</p>
      <p sl="en">Als er een eengemaakte markt komt, moeten er uiteraard ook wederzijds erkende gemeenschappelijke analyseprocedures komen. Het zou absurd zijn als elke lidstaat zijn eigen analyses ging uitvoeren. Ten tweede hoop ik dat landen buiten de Unie ons voorbeeld zullen volgen en de toegelaten maxima voor nicotine, teer en koolmonoxide zullen verlagen. Het lijkt me absurd dat we met alle geweld banen naar de kandidaat-lidstaten en andere landen zouden willen exporteren voor de productie van sigaretten die voor persoonlijk gebruik legaal in de Europese Unie kunnen worden ingevoerd.</p>
      <p sl="en">Ten derde erken ik dat rokers volgens recent onderzoek het gemis aan teer in hun light-sigaretten lijken te compenseren door ze anders te roken. Maar als we benamingen als "mild ", "light " en "low " gaan verbieden, verbieden we ook niet-Europese traditionele merken als "Mild Seven", met alle gevolgen van dien voor onze positie in de Wereldhandelsorganisatie. En uiteindelijk is het enige resultaat een verhoogde verkoop van synoniemenwoordenboeken aan de tabaksindustrie.</p>
      <p sl="en">Als ik kwaad in de zin had, zou ik alternatieve merknamen voorstellen als "Organic Green" of "One". Ondanks deze reserves hoop ik dat de hoofdlijn van dit verslag de krachtige steun krijgt van het Parlement.</p>
    </intervention>
    <intervention id="2-095" speaker_id="4270" name="Marit PAULSEN" is_mep="True" mode="spoken" nationality="Sweden" birth_date="24-11-1939" birth_place="Oslo" p_group="Group of the Alliance of Liberals and Democrats for Europe" m_state="SE">
      <p sl="sv">Mijnheer de Voorzitter, sta mij toe dat ik mij eventjes op Zweeds en op privé-terrein begeef. De Zweedse snuiftabak is geen reformproduct en is absoluut niet nuttig. Het is een sterk verslavende drug en ik wil absoluut vermijden dat de tabaksindustrie, meer bepaald de Zweedse tabaksfabrikanten, de gelegenheid krijgen snuiftabak als een gezondheidsproduct op de rest van de Europese markt te brengen. Dat zou vernietigend zijn.</p>
      <p sl="sv">Ondanks deze bezorgdheid kan ik niet begrijpen dat wij alle andere tabaksproducten zoals sigaretten, sigaren en pijp toelaten, omdat zij op zich gevaarlijker zijn voor het individu dat ze gebruikt. Deze tabaksproducten zijn absoluut zonder twijfel schadelijk voor de gezondheid. Dat snuiftabak minder schadelijk is voor degene die hem gebruikt, doet in feite niet terzake. Het enige voordeel van snuiftabak is dat degene die hem gebruikt zijn omgeving niet beïnvloedt. Passief roken is waarschijnlijk het pijnlijkste gevolg van tabak. Wij maken het dagelijks mee, zelfs in deze Vergadering en in dit gebouw. Er wordt overal gerookt, wat af en toe tot acute ademnood leidt bij de mensen die allergisch zijn voor rook, zelfs onder onze collega’s.</p>
      <p sl="sv">De eigen ervaring doet er allicht niet toe in dit Parlement, maar ik ben zeer vroeg met roken begonnen. Toen was het niet alleen te gek om te roken, af en toe was het ook nuttig. Vooral mollige jonge dames voelden zich goed met sigaretten. Vijftien jaar geleden kreeg mijn man een ernstige longaandoening. Toen pas zag ik in, welk lijden mijn rook en die van alle andere rokers veroorzaakt. Vandaag ben ik nog altijd verslaafd aan nicotine, maar ik stoor niemand.</p>
    </intervention>
    <intervention id="2-096" speaker_id="1059" name="Hiltrud BREYER" is_mep="True" mode="spoken" nationality="Germany" birth_date="22-08-1957" birth_place="Saarbrücken" p_group="Group of the Greens/European Free Alliance" m_state="DE">
      <p sl="de">Mijnheer de Voorzitter, roken is dodelijk! Tabak is het enige product dat de consument bij correct gebruik doodt. Toch bestaat de absurde situatie dat additieven in snoep beter worden beschreven dan additieven in tabaksproducten. Het is toch onaanvaardbaar dat bijvoorbeeld nog niet bepaald is of ammoniak, die de verslaving versterkt, bij de ingrediënten moet worden genoemd of niet. Het is toch belachelijk dat nog steeds misleidende reclame mag worden gemaakt, bijvoorbeeld met de woorden “light ” of “ultramild ”. Het is toch glashelder dat die reclame zou moeten worden verboden.</p>
      <p sl="de">Het is ook huichelarij dat velen weliswaar klagen over de risico’s voor de gezondheid, van etalagebenen tot kanker, en over de kosten die daardoor ontstaan voor de samenleving, maar dat ze er tegen zijn om de risico’s in grote letters en duidelijk op de verpakking te noemen. Uit de ervaringen onder andere in Canada is toch wel gebleken dat het afschrikkend effect evenredig is aan de grootte van de waarschuwing op het pakje. We hebben als Parlement duidelijk kleur bekend bij het verbod op tabaksreclame. Ik moet in alle duidelijkheid zeggen dat ik het schandalig vind dat de rood-groene coalitie in Duitsland het initiatief van de vorige regering heeft overgenomen en deze zaak aan het Europese Hof van Justitie heeft voorgelegd. Ik hoop dat wij deze week, net als bij het verbod op tabaksreclame, kleur bekennen en niet zwichten voor de druk van het bedrijfsleven. We moeten duidelijk maken dat we alles in het werk willen stellen om vooral kinderen en jongeren te beschermen en te verhinderen dat ze beginnen met roken.</p>
    </intervention>
    <intervention id="2-097" speaker_id="1038" name="Karl-Heinz FLORENZ" is_mep="True" mode="spoken" nationality="Germany" birth_date="22-10-1947" birth_place="Neukirchen-Vluyn" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, ik ben blij met het initiatief van de Commissie. Ik geloof namelijk dat de oude Europese regeling voor tabaksproducten achterhaald is. Een paar jaar geleden hebben we hier in Europa de BSE-crisis gehad, en we hebben op het gebied van de volksgezondheid en van het consumentenbeleid niet één steen op de andere gelaten. We hebben veel veranderd, en dat is ook goed zo. Als we overwegen hoeveel we voor het BSE-probleem hebben gedaan, dan is het toch schrikbarend hoe weinig moed de Europese Unie aan den dag legt als we eindelijk de gevolgen van tabak voor de volksgezondheid willen aanpakken.</p>
      <p sl="de">Ik denk dat vier of vijf punten belangrijk zijn. We moeten nadenken over de subsidies voor de tabaksteelt in Europa. We moeten de moed hebben om meer te doen aan voorlichting op het gebied van de volksgezondheid. We moeten de burger meer informatie bieden. Bij die informatie komt het er niet op aan of de waarschuwing 15% of 45% van de verpakking in beslag neemt. Het gaat erom dat we het bewustzijn van de burgers beïnvloeden.</p>
      <p sl="de">Het lijkt me heel belangrijk dat alles in het werk wordt gesteld om de jongeren duidelijk te maken dat ze niet mogen beginnen met roken. Op mijn leeftijd is het waarachtig niet meer zo belangrijk of ik nou stop of niet. Onze kinderen mogen er echter niet mee beginnen. Dat moet het doel van deze richtlijn zijn!</p>
      <p sl="de">De subsidies zijn echt hemeltergend. We geven fortuinen uit om tabak te telen die zo minderwaardig is dat we die in Europa niet mogen roken, en daar heb ik tabak van. We moeten de boeren juist helpen om geen tabak te telen. Het niet-produceren van tabak, dat is het doel waarnaar wij streven. Ik wil al met al minder tabak in Europa.</p>
      <p sl="de">Ik wil nog even iets zeggen over de rechtsgrondslag. Ik weet echt niet wie gelijk heeft. Dat kunnen wij hier ook niet beslissen, dat moeten we aan de rechters overlaten! Laten wij met deze richtlijn een goede voorzet geven, zodat we zeker weten dat we in de toekomst in Europa minder tabak zullen consumeren!</p>
      <a text="(Applaus)"/>
    </intervention>
    <intervention id="2-098" speaker_id="4490" name="Minerva Melpomeni MALLIORI" is_mep="True" mode="spoken" nationality="Greece" birth_date="30-08-1952" birth_place="Patras" p_group="Group of the Party of European Socialists" m_state="GR">
      <p sl="el">Mijnheer de Voorzitter, recht op gezondheid hebben alle burgers van de Europese Unie en daarom is voor ons deze richtlijn inzake de productie, de presentatie en de verkoop van tabaksproducten heel belangrijk.</p>
      <p sl="el">Het staat inmiddels als een paal boven water dat bepaalde soorten kanker en hart-, vaat- en longziekten rechtstreeks verband houden met roken. Daarom is het onze plicht te zorgen voor goede en toereikende voorlichting over de gevolgen van roken voor de gezondheid. Het is onze plicht de volksgezondheid te bevorderen met behulp van voorlichtingsprogramma’s en programma’s waarmee bepaalde gedragspatronen kunnen worden beïnvloed. Deze programma’s moeten met name gericht zijn tot de jongeren, tot de meest kwetsbare groep van de bevolking.</p>
      <p sl="el">Het voorstel van de Commissie is gegrondvest op artikel 95 van het Verdrag. Daarmee wordt gestreefd naar een zo hoog mogelijk niveau van bescherming van de volksgezondheid door middel van harmonisatie van de interne markt voor tabaksproducten. Daar zijn wij het roerend mee eens. Ook stemmen wij in met de vermindering van de teer-, nicotine en koolmonoxidegehalten, en de afschaffing van de benamingen light en ultra light . Deze doen de gebruikers immers ten onrechte geloven dat zij minder gevaar lopen.</p>
      <p sl="el">Ook willen wij graag een positieve lijst van additieven. Wat de inhoud en het soort van de opschriften betreft, is één ding belangrijk: dat de boodschap onmiddellijk overkomt en daarom is het ons inziens absoluut noodzakelijk het door de opschriften in beslag genomen oppervlak te vergroten.</p>
      <p sl="el">Ik wil echter nog een ander thema noemen dat mijns inziens heel belangrijk is. Men koestert illusies als men denkt met afschaffing van de steun aan de tabaksteelt in Europa de rokers te kunnen doen ophouden met roken. Degenen die nog steeds niet overtuigd zijn van de schadelijkheid van roken zullen gewoon doorgaan met roken en sigaretten uit derde landen kopen. Afschaffing van de steun zal enkel schade berokkenen aan de landbouwproductie in bepaalde gebieden van de Unie. Mijns inziens moet men een degelijke studie maken van de economische en sociale gevolgen en ervoor zorgen dat de tabakstelers niet het kind van de rekening worden.</p>
    </intervention>
    <intervention id="2-099" speaker_id="4541" name="Elizabeth LYNNE" is_mep="True" mode="spoken" nationality="United Kingdom" birth_date="22-01-1948" birth_place="Woking" p_group="Group of the Alliance of Liberals and Democrats for Europe" m_state="GB">
      <p sl="en">Mijnheer de Voorzitter, er sterven elk jaar 500.000 burgers van de Europese Unie aan de gevolgen van het roken. Dat is 1400 per dag. Zelfs als er maar een paar mensen stoppen, is het effect op de volksgezondheid enorm, niet alleen voor de rokers zelf, maar ook voor degenen die passief meeroken. Het is van belang dat we ingaan tegen pogingen om tijd te rekken. Er zijn al Europese regels voor de waarschuwingen en het teergehalte. Rokers hebben het recht te weten dat er meer dan 600 officieel toegelaten additieven in tabaksartikelen verwerkt zitten. Ze hebben ook het recht te weten dat de benamingen "light " en "mild " misleidend zijn. Iemand die een lichte sigaret rookt, inhaleert meer dan bij welke andere sigaret dan ook. De waarschuwing over de gevaren voor de gezondheid moet groot zijn en mag niets aan de verbeelding overlaten. We moeten waarschuwen voor de gevaren van het roken en het risico van longkanker, bronchitis en astma. De mensen moeten weten dat het niet alleen om longkanker gaat, maar ook om andere longaandoeningen en andere ziekten. En we moeten waarschuwen voor de gevaren van passief roken.</p>
      <p sl="en">Ik ken de gevaren van roken en passief roken. Ik ben op mijn elfde begonnen te roken. Op het eind rookte ik veertig sigaretten per dag. Ik had chronische bronchitis en de dokter zei dat ik moest stoppen, omdat ik anders mijn leven in gevaar bracht. Roken heeft mijn gezondheid aangetast.</p>
      <p sl="en">Er waren geen waarschuwingen toen ik met roken begon. Misschien was ik er anders wel niet aan begonnen. Nu ben ik slachtoffer van passief roken. Als ik voorbij een brandende sigaret loop, krijg ik een astma-aanval, vooral in dit gebouw. Ik heb de ene na de andere astma-aanval. Mijn geval geeft goed weer waarom we dit verslag meteen moeten aannemen. Al kunnen we daarmee maar één persoon laten stoppen met roken of zorgen dat hij er niet aan begint, al gaat er maar één persoon meer rekening houden met zijn omgeving, al belandt er maar één enkele passieve roker minder in het ziekenhuis, alleen dan al is het de moeite waard.</p>
    </intervention>
    <intervention id="2-100" speaker_id="4558" name="Dorette CORBEY" is_mep="True" mode="spoken" nationality="Netherlands" birth_date="19-07-1957" birth_place="Eindhoven" p_group="Socialist Group in the European Parliament" m_state="NL">
      <p sl="nl">Voorzitter, collega's, roken is ongezond en rokers moeten dat weten. Goede en duidelijke waarschuwingen tegen alle mogelijke ziektes en kwalen zijn daarom in onze opvatting van het grootste belang. Bij deze wil ik graag de rapporteur complimenteren voor zijn voortvarendheid en zijn standvastigheid op dit terrein. Dat roken ongezond is, moet ook de Europese Unie weten. Sterker nog, de Unie moet er naar handelen. De tabaksrichtlijn is een goede gelegenheid om te laten zien dat de interne markt niet alleen gaat om het vrije verkeer van goederen. We moeten duidelijke gezondheidseisen stellen aan de goederen op de interne markt. Daarbij gaat het niet alleen om teer- en nicotinegehalte, maar vooral ook om additieven. Additieven die de verslaving versterken, moeten wat mij betreft zo snel mogelijk verboden worden.</p>
      <p sl="nl">Het andere aspect van het Uniebeleid is de kwestie van de tabakssubsidies. Het is niet erg consequent als we doorgaan met subsidies aan tabaksproducenten terwijl we weten dat roken ongezond is. Als de afbouw van subsidies sociale en financiële gevolgen heeft voor de tabaksverbouwers in de armste regio's, zijn wij gezamenlijk verantwoordelijk om hiervoor oplossingen te vinden. Roken is ongezond. Wij zijn het hierover eens, maar moeten we dit de hele wereld laten weten? Dat is één van de meest interessante en principiële vragen in ons debat van vandaag. Het zou een aanzienlijke vernieuwing van beleid zijn om Europese normen op te leggen aan andere landen. Als deze vernieuwing wordt doorgetrokken naar andere terreinen, kan dat ertoe leiden dat Europese bedrijven alleen nog voor de Europese markt produceren. Dat leidt dus tot een zekere regionalisering van de wereldeconomie, een regionalisering die in het geval van de tabaksindustrie ten koste gaat van de positie van de in Europa gevestigde bedrijven. De vraag is of we dat willen. Normen opleggen aan andere landen kan aanmatigend, moralistisch of betuttelend zijn. Andere landen kunnen immers eigen normen vaststellen waar de industrie zich aan moet houden. Een goede benadering zou wel zijn om de Europese norm verplicht te stellen bij export naar landen die zelf geen normen hebben gesteld. Daarmee voorkomen we in ieder geval dat andere landen, vooral derdewereldlanden opgescheept worden met slechte sigaretten.</p>
    </intervention>
    <intervention id="2-101" speaker_id="4752" name="Ward BEYSEN" is_mep="True" mode="spoken" nationality="Belgium" birth_date="26-06-1941" birth_place="Mortsel" p_group="Group of the European Liberal, Democrat and Reform Party" m_state="BE">
      <p sl="nl">Voorzitter, alhoewel ik het werk van rapporteur Maaten best naar waarde weet te schatten, moet het mij toch van het hart dat ik mij mateloos stoor aan het niet-consequente gedrag van het Europees Parlement inzake zijn houding tegenover de tabak.</p>
      <p sl="nl">Het verslag weerspiegelt nogmaals de tweeslachtigheid van de Europese Unie, zoals reeds onderstreept in dit debat, die de tabaksteelt enerzijds met meer dan een miljard euro subsidieert en elk jaar meer dan 70 miljard euro aan belastingen int, maar die anderzijds de verkoop van tabaksproducten aan banden legt. Anderzijds wens ik te benadrukken dat het niet de taak is van het Europees Parlement om tabaksproducten die legaal in de handel verkrijgbaar zijn geen eerlijke kans tot commercialisering te geven.</p>
      <p sl="nl">Wat mij opvalt in het debat is dat uit het oog wordt verloren wat het doel is van deze richtlijn. Het doel is de interne markt te verstevigen door een betere harmonisering te bewerkstelligen en door handelsbelemmeringen weg te nemen. Desbetreffende stel ik een onevenwicht vast in het voorliggende verslag. Een onevenwicht tussen de nood aan harmonisering en de opdracht om de consument te beschermen.</p>
      <p sl="nl">Het stuit mij tegen de borst dat men de consument beschouwt als iemand die niet zelfstandig kan oordelen over zijn doen en zijn laten. De voorgestelde waarschuwingen op het pakje gaan volledig voorbij aan het vooropgestelde doel. Welke afmetingen men ook zal hanteren, het zal inefficiënte informatie blijven. Informatie over de gevaren die roken met zich meebrengt zal op een meer doeltreffende manier overgebracht moeten worden, wil men het gestelde doel bereiken. Vergeten wij vooral niet dat het tot de verantwoordelijkheid van de burger behoort en dient te blijven behoren zelf te kunnen beslissen en te kunnen blijven beslissen hoe hij of zij wenst te leven.</p>
    </intervention>
    <intervention id="2-102" speaker_id="4322" name="Cristina GARCÍA-ORCOYEN TORMO" is_mep="True" mode="spoken" nationality="Spain" birth_date="02-01-1948" birth_place="Madrid" p_group="Group of the European People's Party (Christian Democrats) and European Democrats" m_state="ES">
      <p sl="es">Mijnheer de Voorzitter, ik denk dat wij allemaal zonder uitzondering de doelstelling onderschrijven om de burger beter tegen tabaksgebruik te beschermen. Dat de tabaksindustrie zich derhalve zal moeten aanpassen aan veel stringentere voorwaarden voor de productie, presentatie en verkoop zoals die welke worden voorgesteld in de onderhavige richtlijn, lijkt me ook zeer terecht en onaanvechtbaar. Wat dat betreft feliciteer ik de heer Maaten met zijn verslag.</p>
      <p sl="es">Zoals bij ons gezegd wordt, moet je de paarden echter niet achter de wagen spannen als je vooruit wilt komen. Europa – en dat is een feit – produceert en exporteert tabak, en daarnaast komt de tabaksteelt voor flinke subsidies in aanmerking. Het gaat daarbij niet alleen om de belangen van multinationale ondernemingen, zoals hier gesteld is. De tabaksteelt is ook het legitieme bestaansmiddel van honderden gezinnen met een bescheiden inkomen. Als we die subsidies willen verbieden, dan moet dat maar. Er dient dan echter wel eerst te zijn gezocht naar alternatieve bestaansmiddelen die hebben bewezen dat zij levensvatbaar zijn.</p>
      <p sl="es">Wat de export betreft lijkt het me niet meer dan logisch dat de Europese Unie voor sigaretten voor gebruik in de Europese Unie en voor die voor de export dezelfde gehaltes hanteert. In dit verband zou kunnen worden gedacht aan een voorstel voor de instelling van termijnen. Niettemin mogen we niet voorbijgaan aan het vermogen van de lidstaten om zelf de risico’s van hun eigen samenlevingen te beheren. Als we van mening zijn dat we mensen iets kunnen of moeten leren, dan dienen we dat in de eerste plaats te doen – wat hier al gezegd is – door middel van vorming en bewustmaking, en niet door de mensen twijfelachtige onderzoeksresultaten op te leggen die zouden worden gebruikt als instrument om het tabaksgebruik terug te dringen.</p>
    </intervention>
    <intervention id="2-103" speaker_id="4434" name="Torben LUND" is_mep="True" mode="spoken" nationality="Denmark" birth_date="06-11-1950" birth_place="Vejle" p_group="Group of the Party of European Socialists" m_state="DK">
      <p sl="da">Mijnheer de Voorzitter, om te beginnen wil ik commissaris Byrne danken, wat vandaag nog niet gebeurd is, voor het goede initiatief van de Commissie. Graag had ik voor dit voorstel in ongewijzigde versie gestemd. Het draagt bij tot de beperking van de schadelijke stoffen in sigaretten en zorgt voor een betere voorlichting over de schadelijke effecten van het roken. Ik vind het bedroevend dat sommige leden van dit Parlement het voorstel van de Commissie proberen af te zwakken. Ik denk bijvoorbeeld aan de discussie over de rechtsgrondslag. Dit is volgens mij een belachelijke discussie. De juridische diensten waren het erover eens dat de rechtsgrondslag de juiste is. Als jurist vind ik het haast pijnlijk dat het de meerderheid in de commissie juridische zaken aan kwalificaties en aan ernst ontbreekt en dat recht en eigen politieke wensen totaal worden verward. Over het tijdstip van inwerkingtreding wil ik kwijt dat geen enkel argument vanuit technologisch of industrieel standpunt voor uitstel van de inwerkingtreding van lagere grenswaarden pleit. Ik ben voorstander van inwerkingtreding tegen eind 2003, maar indien nodig ben ik bereid eind 2004 als compromis te aanvaarden. Naar mijn mening wordt de volksgezondheid nodeloos belast. Over de export naar derde landen wil ik zeggen dat het naar mijn mening moreel onverantwoord zou zijn de export van sigaretten toe te laten als we ze voor onze eigen burgers om gezondheidsredenen verbieden. Ik vind dat we de sigaretten die gevaarlijker zijn voor de gezondheid dan ook niet mogen uitvoeren. Het jaar 2006 zou ik als compromis kunnen aanvaarden, maar geen later tijdstip. Ik hoop dat er morgen bij de stemming in het Parlement een resultaat uit de bus komt dat het voorstel van de Commissie nauwelijks afzwakt.</p>
    </intervention>
    <intervention id="2-104" speaker_id="4545" name="Catherine STIHLER" is_mep="True" mode="spoken" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijnheer de Voorzitter, tabak is bijna overal ter wereld de grootste vermijdbare oorzaak van gezondheidsproblemen en voortijdige sterfgevallen. Ik vertegenwoordig Schotland, en daar sterft een op vijf inwoners aan een of andere aandoening die verband houdt met roken. Deze week hebben we de kans daar iets aan te doen. We moeten dit verslag in wetgeving omzetten, en zo mensenlevens redden.</p>
      <p sl="en">De realiteit dat roken mensenlevens kost, dringt nog niet goed door. De waarschuwingen moeten groter, duidelijker en gedurfder worden om de gevaren beter tot de roker te laten doordringen. Als de afmetingen in verhouding stonden tot het gevaar, zou de waarschuwing het hele pakje moeten beslaan.</p>
      <p sl="en">De helft van alle chronische rokers sterft uiteindelijk aan de tabak, en van die dodelijke slachtoffers sterft de helft op middelbare leeftijd. Ze verliezen dus 20 tot 25 jaar van hun leven. Deze richtlijn zal mensenlevens redden, omdat zij het teer-, nicotine- en koolmonoxidegehalte van sigaretten vermindert en een einde maakt aan misleidende aanduidingen als "light " en "mild ". Consumenten, en dan vooral jonge vrouwen, wordt wijsgemaakt dat zogenaamd lichte of milde sigaretten beter voor hen zijn, alsof het om het tabaksequivalent van magere yoghurt gaat. Van magere yoghurt gaan je tanden niet rotten, worden je longen niet zwart en hoef je niet aan een beademingsapparaat. Mensen die milde sigaretten roken, inhaleren dieper om dezelfde nicotineroes te krijgen als mensen die andere sigaretten roken. De schade is even groot.</p>
      <p sl="en">Ik wil grotere, betere en meer gedurfde waarschuwingen: 40% van de voorkant, en 50% van de achterkant. Het Canadese Ministerie van Volksgezondheid heeft onlangs onderzoek gedaan naar het effect van grotere waarschuwingen op sigarettenpakjes, en gebleken is dat die meer mensen aanzetten om met roken te stoppen. Als we deze richtlijn aannemen, kan dat de gezondheid van miljoenen mensen verbeteren. Het is onze plicht deze kans te grijpen om een positieve bijdrage te leveren.</p>
    </intervention>
    <intervention id="2-105" speaker_id="1998" name="Encarnación REDONDO JIMÉNEZ" is_mep="True" mode="spoken" nationality="Spain" birth_date="18-04-1944" birth_place="Molinos de Razón " p_group="Group of the European People's Party (Christian Democrats) and European Democrats" m_state="ES">
      <p sl="es">Mijnheer de Voorzitter, geachte collega’s de onderhavige richtlijn beoogt harmonisatie van de verkoop, productie, gehaltes aan nicotine, teer, enzovoorts, van de verschillende bestanddelen van tabak alsook de presentatie van tabak aan de eventuele consument. Volgens mij kan niemand op rationele gronden hier wat tegenin te brengen.</p>
      <p sl="es">Deze richtlijn voor harmonisatie is noodzakelijk. Noodzakelijk is het ook dat de harmonisatie op alle niveaus wordt doorgevoerd, zonder dat belangrijke leemtes wat betreft het al dan niet gebruiken van sommige termen zoals “light ” of “ultra light ” aan de criteria van de lidstaten worden overgelaten.</p>
      <p sl="es">Geachte collega’s, als er geharmoniseerd moet worden dan harmoniseren we, en voorzover de technische mogelijkheden dat tenminste toelaten, hoeven we daarbij geen terughoudendheid te betrachten. Echter, om terloops voor te stellen tegelijkertijd de steunregelingen voor tabaksboeren maar in te trekken, dat is, zoals wij het bij ons zeggen: “er gebruik van maken dat de Pisuerga langs Valladolid komt”: omdat we het toch over tabak hebben, vragen we meteen om de steunregelingen voor tabaksboeren in te trekken.</p>
      <p sl="es">Ik vind het werkelijk schijnheilig om, met deze richtlijn voor harmonisatie als dekmantel, te pleiten voor opheffing van de steunregelingen voor tabaksboeren. Waarom wordt er immers niet gewoon rechtstreeks verwezen naar de verwerkende industrie en naar de verwerking van tabak? Waarom worden de multinationale ondernemingen niet ter sprake gebracht die in sommige lidstaten gevestigd zijn, en die grote ophef maken wanneer de tabaksproductie en het tabaksgebruik aan de orde worden gesteld? Waarom hebben we het niet over die verwerking?</p>
      <p sl="es">Ik kan op geen enkele manier instemmen met het voorstel de steunregelingen voor tabak in te trekken. Wanneer we het voorstel tot wijziging van de GMO voor tabak krijgen voorgelegd, kunnen we al dan niet over dit onderwerp debatteren om de nodige overeenstemming te bereiken.</p>
      <p sl="es">Commissaris, u heeft tot taak om te harmoniseren, en wel onder de juiste voorwaarden, waarvoor u naar mijn mening de steun heeft van een meerderheid van de leden van dit Parlement.</p>
    </intervention>
    <intervention id="2-106" speaker_id="1183" name="Dagmar ROTH-BEHRENDT" is_mep="True" mode="spoken" nationality="Germany" birth_date="21-02-1953" birth_place="Frankfurt/Main" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Mijnheer de Voorzitter, aan het einde van een dergelijk debat is het heel moeilijk om nog nieuwe aspecten te vinden. Daarom wil ik een beetje provoceren! Dat doe ik trouwens altijd graag. Als ik goed luister en hoor, wat ik al dertig jaar weet, namelijk dat roken gevaarlijk is, en dat weten we allemaal al dertig jaar, dan vraag ik me af waarom we de productie van sigaretten eigenlijk niet verbieden. Het zou heel consequent zijn, en misschien kan de Commissie daar eens over nadenken. Maar goed, genoeg geprovoceerd, nu word ik serieus. Tegen de Commissie wil ik het volgende zeggen: als we het serieus bedoelen, en niet alleen informatie en voorlichting willen geven, maar vooral ook willen proberen een schadelijk product zo onschadelijk mogelijk te maken, als dat al kan, dan is een van de eerste vereisten natuurlijk dat we de kwestie van de additieven aanpakken.</p>
      <p sl="de">Mijn vraag aan de Commissie luidt: waarom hebben we de lijst van toegelaten additieven nog steeds niet ook maar ten dele geharmoniseerd? Waarom hebben we in de Europese Unie geen lijst van de additieven, die aan de tabak mogen worden toegevoegd, en geen regels voor de maximaal toegelaten hoeveelheden? Wie een aanloop neemt, die moet ook springen. Daartoe zijn we blijkbaar niet bereid. Ik zou er nog een punt aan toe willen voegen. Waarom zijn we niet consequent, waarom harmoniseren we niet ook de belastingen, als we toch vinden dat sigaretten gevaarlijk zijn? Waarom doet u daar niets aan? Van mijn steun kunt u verzekerd zijn! Waarom harmoniseren we de belastingen niet, zo mogelijk op een hoog niveau? Ik zou alle collega’s die vandaag het woord hebben gevoerd om hun steun willen vragen voor het harmoniseren op hoog niveau van de belastingen in de Europese Unie! We weten dat roken gevaarlijk is, dus mogen de belastingen op tabak niet in de ene lidstaat hoog en in de andere heel laag zijn. Doet u daar alstublieft iets aan, mijnheer Byrne, neemt u ook hier niet alleen een aanloop, springt u alstublieft ook!</p>
      <p sl="de">Vervolgens wil ik nog iets over het probleem van de subsidies zeggen. Het hoort hier weliswaar niet thuis, maar we moeten het er toch over hebben, mijnheer Byrne. Als we de bescherming van de gezondheid serieus nemen dan moeten we er bij de behandeling van de begroting voor vechten dat subsidies naar iets anders gaan dan naar de tabaksteelt!</p>
    </intervention>
    <intervention id="2-107" speaker_id="4535" name="Philip BUSHILL-MATTHEWS" is_mep="True" mode="spoken" nationality="United Kingdom" birth_date="15-01-1943" birth_place="Droitwich" p_group="Group of the European People's Party (Christian Democrats) and European Democrats" m_state="GB">
      <p sl="en">Mijnheer de Voorzitter, om te beginnen wil ik aangeven wat mijn belang is bij dit debat: ik ben een overtuigd niet-roker en ik wil mijn overtuiging overbrengen op mijn collega's in het Parlement. Maar ik ben ook een overtuigd aanhanger van iets anders, namelijk deregulering op het vlak van werkgelegenheid en de mogelijkheid voor de lidstaten om hun concurrentiepositie op de wereldmarkt te versterken. De gedachte dat we niet alleen de verkoop van bepaalde soorten sigaretten en tabaksartikelen moeten verbieden, maar ook de productie, met andere woorden, dat we de export ervan onmogelijk maken, is principieel fout en bovendien in de praktijk absurd. Dit soort markten floreert nu eenmaal buiten onze grenzen.</p>
      <p sl="en">Graag wil ik twee korte artikeltjes uit de Financial Times van vandaag aanhalen, voor wie ze niet heeft gezien. Het eerste staat bij de ingezonden brieven en heeft als kop: "Tobacco proposal would be a slap in the face for workers " ("Voorstel rond tabak is klap in het gezicht voor de werknemers"). In een van de alinea's staat dat als de export van tabaksartikelen verboden wordt, onze concurrentiepositie in de wereld sterk wordt aangetast en dat er alleen al in Duitsland wellicht honderden banen op de tocht komen te staan. In bepaalde regio's zouden zelfs hele fabrieken moeten sluiten. Dat is de reactie van een van de grootste Duitse vakbonden. Op de tegenoverliggende bladzijde staat een gezamenlijk artikel van de Britse en de Spaanse eerste minister, dat niet over de tabaksrichtlijn gaat, maar over liberalisering van de markt. Er staat: "Het is enorm belangrijk dat we een te strenge regulering vermijden, want daarmee jagen we investeringen en banen uit Europa weg".</p>
      <p sl="en">Dat is het risico dat we lopen, mijnheer de Voorzitter. We blokkeren niet alleen de export van sigaretten, we bevorderen tevens de export van banen. We hebben vandaag de kans om twee signalen uit te sturen: één, dat we een groot belang hechten aan ieders gezondheid, en twee, dat we een groot belang hechten aan banen, werkgelegenheid en deregulering.</p>
      <p sl="en">Tot slot wil ik een oproep richten tot de commissaris. We hebben dit gesprek al eerder gevoerd, maar als we vandaag over de waarschuwingen op de pakjes gestemd hebben, zou het mooi zijn als we die ook in het groot konden krijgen op affiches, zodat we ze in alle Europese instellingen kunnen ophangen. Dan spreken we niet alleen anderen aan, maar ook onszelf. Als u ons niet met zware maatregelen wilt steunen, steunt u ons dan tenminste met milde.</p>
    </intervention>
    <intervention id="2-108" speaker_id="4290" name="Emilia Franziska MÜLLER" is_mep="True" mode="spoken" nationality="Germany" birth_date="28-09-1951" birth_place="Schwandorf" p_group="Group of the European People's Party (Christian Democrats) and European Democrats" m_state="DE">
      <p sl="de">Mijnheer de Voorzitter, mijnheer de commissaris, geachte collega's, staat u mij als Beierse afgevaardigde toe op een punt in deze ontwerprichtlijn te wijzen, dat voor mijn deelstaat, Beieren, niet onbelangrijk is. Er wordt ongetwijfeld terecht gewezen op de schadelijke gevolgen van sigaretten voor de gezondheid. De burgers van de EU hebben recht op een goede bescherming van hun gezondheid, dat staat ook in het Verdrag, in het artikel over de interne markt. Deze tekst maakt echter geen onderscheid tussen sigaretten en tabak in andere vorm, zoals pijptabak, shag, sigaren, cigarillo’s of tabak voor orale consumptie, zoals pruimtabak en de traditionele Europese snuiftabak.</p>
      <p sl="de">In dat verband zou ik op het marktaandeel van de verschillende tabaksproducten willen wijzen. Sigaretten hebben een marktaandeel van ongeveer 91%, het aandeel van pijptabak, sigaren en snuiftabak ligt bij 9%. Deze producten worden in kleine en middelgrote bedrijven gemaakt. Sommige producten zijn een uiting van de eigen cultuur van de betrokken regio. Snuiftabak is bijvoorbeeld een essentieel onderdeel van de Beierse cultuur en traditie. Snuiven is al sinds meer dan 400 jaar de vorm van consumeren van tabak die de minste schade veroorzaakt voor het milieu en voor de volksgezondheid. Daarom stelt de Commissie in haar toelichting bij de ontwerprichtlijn vast, dat voor bepaalde tabaksproducten, die niet voor het roken bedoeld zijn, bijvoorbeeld snuiftabak, volgens de deskundigen de strenge waarschuwing niet echt nodig is. Snuiftabak is dus voor de volksgezondheid de minst schadelijk vorm van tabak. Dat is wetenschappelijk onomstotelijk bewezen. Daarom is het aanbrengen van een waarschuwing, zoals voorgesteld in de amendementen 48 en 120, niet nodig en niet gerechtvaardigd. Daarom zou ik u willen vragen tegen deze amendementen te stemmen en de oorspronkelijke tekst van de Commissie te laten staan.</p>
    </intervention>
    <intervention id="2-109" speaker_id="4460" name="Giovanni PROCACCI" is_mep="True" mode="spoken" nationality="Italy" birth_date="04-05-1955" birth_place="Bari" p_group="Group of the Alliance of Liberals and Democrats for Europe" m_state="IT">
      <p sl="it">Mijnheer de Voorzitter, geachte collega's, ik steek van wal met mijn hartelijke dank aan collega Maaten voor zijn verslag, met name omdat daarin zoveel aandacht wordt besteed aan zowel de bescherming van de volksgezondheid als kwesties die verband houden met het productiestelsel.</p>
      <p sl="it">Eindelijk hebben wij een goed gestructureerde, alomvattende tekst over tabaksproducten! Wij zullen ons daar in de toekomst nog wel vaker over buigen, tezamen met andere internationale instellingen, om in mondiaal verband een discipline inzake tabaksproducten af te spreken. Zolang wij echter nog zonder een dergelijke discipline zitten, moeten wij een juist evenwicht zien te vinden tussen enerzijds de noodzaak om betere voorlichting te verstrekken en een afschrikkingscampagne tegen tabaksconsumptie te voeren, en anderzijds de plicht om de rechten van producenten en boeren in bescherming te nemen.</p>
      <p sl="it">Daarom is het ondenkbaar dat ervoor wordt gepleit, al is het dan in het deel van de overwegingen en dus van de wensen, om de subsidies voor de productie af te schaffen. Met zo'n idee hou je namelijk helemaal geen rekening met het feit dat het probleem niet opgelost wordt door de eigen productie gewoon maar stop te zetten: in dat geval brengen wij onze burgers alleen maar zover dat zij tabak van buiten de Unie gaan consumeren. Het gaat er juist om dat wij werk maken van voorlichtingscampagnes en streven naar richtlijnen die voor de hele wereld gelden. Alleen in zo'n context heeft het namelijk zin onze boeren terzijde te staan bij het omschakelen naar andere gewassen.</p>
      <p sl="it">Verder blijven wij heel sceptisch staan tegenover de oplossing die is gekozen met betrekking tot de productie voor het buitenland. De betreffende richtlijn is de uitkomst van een bemiddeling die gedeeltelijk lovenswaardig is, omdat er een duidelijk, moreel uitgangspunt achter zit waar wij ons in kunnen vinden: het is immers niet eerlijk om voor anderen te produceren wat je voor jezelf schadelijk vindt. Maar dan vragen wij ons af: zullen de tabaksgebruikers buiten de Unie er qua gezondheid werkelijk op vooruitgaan met deze keuze of leggen ze zich daarna gewoon toe op consumptie van niet-Europese tabak?</p>
      <p sl="it">Anders gezegd, wij lopen het gevaar dat wij ons bedrijfsleven het kind van de rekening laten worden, doordat hele divisies die nu voor het buitenland produceren zouden moeten omschakelen, zonder dat daar qua gezondheid noemenswaardige winst tegenover staat. Dus principieel en moreel gezien is het idee aanvaardbaar, maar wij plaatsen vraagtekens bij de oplossing.</p>
    </intervention>
    <intervention id="2-111" speaker_id="1063" name="Hedwig KEPPELHOFF-WIECHERT" is_mep="True" mode="spoken" nationality="Germany" birth_date="31-05-1939" birth_place="Südlohn" p_group="Group of the European People's Party (Christian Democrats) and European Democrats" m_state="DE">
      <p sl="de">Mijnheer de Voorzitter, geachte collega's, de Commissie wil drie al bestaande richtlijnen van de interne markt over de productie, de presentatie en de verkoop van tabaksproducten samenvatten. Het is natuurlijk verstandig om dergelijke regelingen te vereenvoudigen, maar juist als de discussie over tabak gaat, zien velen slechts één kant van de medaille. Het lijdt geen twijfel dat onze burgers tegen de schadelijke gevolgen van tabak moeten worden beschermd, we moeten ze dus waarschuwen. Ik als niet-roker zeg dat met nadruk, al vind ik van mezelf dat ik een zeer tolerante niet-roker ben.</p>
      <p sl="de">De discussie over de etikettering is volgens mij absoluut overdreven. Iedere roker is zich bewust van de gevaren van het roken. Als een roker niet voldoende wilskracht heeft om te stoppen, dan kan ook een grote waarschuwing op de verpakking hem volgens mij daarbij niet helpen. De consument noch het bedrijfsleven is met een dergelijke overdreven etikettering gediend.</p>
      <p sl="de">Of iemand wel of niet een saffie opsteekt hangt niet primair van het doodshoofd op de verpakking af. De gevoeligste plek van de consument is volgens mij zijn portemonnee. Verleidingen worden het best bestreden door geldgebrek. Als we met de industrie de vredespijp willen roken moeten we pleiten voor een verlenging tot december 2006 van de termijn voor de verlaging van het teer- en nicotinegehalte van tabaksproducten.</p>
      <p sl="de">De grenswaarden die de Commissie voor 2003 voorstelt zijn volgens ons niet haalbaar. De tabaksindustrie is in Europa een economisch bijzonder belangrijke bedrijfstak. Daarom ben ik absoluut tegen concurrentienadelen voor het midden- en kleinbedrijf. De Commissie heeft het over het harmoniseren van de regels voor de interne markt, maar tegelijkertijd neemt ze diezelfde kleine bedrijfjes in de houdgreep door speciale vereisten en meetmethodes.</p>
    </intervention>
    <intervention id="2-112" speaker_id="4342" name="Joseph DAUL" is_mep="True" mode="spoken" nationality="France" birth_date="13-04-1947" birth_place="Strasbourg" p_group="Group of the European People's Party (Christian Democrats)" m_state="FR">
      <p sl="fr">Mijnheer de Voorzitter, ik zal hier de opmerkingen van mijn collega's niet herhalen. Ik denk dat alle leden het erover eens zijn dat er algemene en culturele oplossingen gevonden moeten worden om de volksgezondheid te beschermen. Wij hebben de plicht in actie te komen. We kunnen het probleem echter niet oplossen met strenge maatregelen en het opschorten van de steun aan de tabaksproducenten.</p>
      <p sl="fr">Waarde collega's, de consument en de volksgezondheid dienen beschermd te worden. We moeten dat echter rationeel aanpakken en bijvoorbeeld niet de premies aan producenten gaan opschorten. Er is behoefte aan een gecoördineerd beleid. Als de consumptie afneemt, zal de productie inkrimpen. Als we straks al onze tabak importeren, zijn we op het punt van de volksgezondheid nog geen stap verder. Namens de producenten wil ik dit Parlement, dat een belangrijke verantwoordelijkheid draagt, verzoeken om in een later stadium een globaal initiatief te presenteren waarmee de volksgezondheid daadwerkelijk gediend is.</p>
    </intervention>
    <intervention id="2-113" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Mijnheer de Voorzitter, ik maak me zorgen over de gezondheid van mijn dochter Elisabetta, die gekozen is tot wethouder van de Regio Lombardije, in Italië, waar ik vijf jaar lang lid van de regionale raad was. In de raadscommissies, anders dan in het Europees Parlement, rookten alle afgevaardigden als schoorstenen. Ik was destijds dan ook erg blij toen ik hier in het Europees Parlement belandde en zag dat er zo weinig gerookt wordt en dat er in de commissies zelfs helemaal niet gerookt wordt. Dit dus even om te zeggen dat passief roken schadelijk is voor iedereen, ook voor ons afgevaardigden.</p>
      <p sl="it">Nu, ik ben het eens met wat de heer Martinez vóór mij zo terecht heeft gezegd. Het heeft geen zin dat wij op de sigarettenpakjes schrijven: "roken is dodelijk", terwijl op zondagmiddag om drie uur alle jongeren voor de televisie hangen om Hakkinen of Schumacher te bejubelen die met hun Formule 1-auto's als gekken over de circuits racen: die coureurs zijn bezaaid met sigarettenreclame: op hun helm, hun kleren, hun auto, overal zit die reclame.</p>
      <p sl="it">Ik ben het eens met degenen die de gezondheid in bescherming willen nemen. Ik sta gunstig tegenover dit verslag, maar aan huichelen heb ik een broertje dood: ik vind dat hier meer lef getoond moet worden!</p>
    </intervention>
    <intervention id="2-114" speaker_id="1929" name="Christa KLASS" is_mep="True" mode="spoken" nationality="Germany" birth_date="07-11-1951" birth_place="Osann" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, dames en heren, we hebben in de commissies heftig gediscussieerd over deze richtlijn. De vraag is nog steeds: is dit een voorstel voor de verbetering van de volksgezondheid? Het betekent namelijk een enorme aanscherping van de regels, die niet gebaseerd is op de criteria van de interne markt. De handelsbelemmeringen worden niet uit de weg geruimd, wat het hoofddoel van het voorstel zou moeten zijn, ze worden juist onvermijdelijk zodra de tekst van kracht wordt. De richtlijn zou de positie van de EU-producenten op de markt van derde landen verzwakken. Dat betekent dat ze zich daar zouden moeten terugtrekken. We moeten ook de gevolgen goed onder ogen zien. We kunnen het ons niet permitteren dat werkgelegenheid en belastinginkomsten verloren gaan. Ook in de middelgrote en kleine bedrijven, die als toeleverancier met de tabaksbranche samenwerken, zouden er grote problemen ontstaan.</p>
      <p sl="de">Ik wil ook op de tabaksteelt in de Unie ingaan. De subsidies voor de tabaksteelt zijn structurele steun. Men wil ze afschaffen, zonder dat de boeren een alternatief hebben. We voeren nu al 80% van onze tabak in, en nu wil men ook nog de subsidies afschaffen. Daar rookt echter niemand minder om. We moeten mondiaal denken, we moeten streven naar internationale regelingen. Anders gaat er werkgelegenheid verloren en ligt er landbouwgrond braak.</p>
      <p sl="de">De consumenten zijn geen onmondige burgers. Ze kennen de risico’s van het roken. Ook als we het maximale teergehalte verlagen maken we sigaretten niet gezond. Door waarschuwingen op de verpakking die lijken op een overlijdensadvertentie in plaats van relevante informatie, waar ik met nadruk voor pleit, wil men de roker emotioneel beïnvloeden. Dat laat de consument niet over zijn kant gaan, dat is bijna discriminatie door de bureaucraten.</p>
      <p sl="de">De gezondheid van de burgers is ieders hartenwens. Daarom moeten we zorgen voor duidelijke en redelijke regels en wetten, die overeenstemmen met de prioriteiten van de medische instanties en tegelijkertijd een stabiel kader vormen. Ik heb op zondagavond een sciencefiction-film gezien, daarin waren sigaretten verboden, vlees, chocolade, snoep en wijn al helemaal, en ik vraag u: is dit het begin?</p>
    </intervention>
    <intervention id="2-115" speaker_id="4382" name="Avril DOYLE" is_mep="True" mode="spoken" nationality="Ireland" birth_date="18-04-1949" birth_place="Dublin" p_group="Group of the European People's Party (Christian Democrats) and European Democrats" m_state="IE">
      <p sl="en">Mijnheer de Voorzitter, de Europese Unie geeft jaarlijks 1 miljard euro uit aan subsidies voor de tabaksproductie. Een miljard euro … Daarmee doden we meer dan 500.000 Europese burgers, een half miljoen van onze eigen burgers. We zouden goedkoper af zijn als we ze gewoon gingen doodschieten, dan zijn we minder kwijt aan de gezondheidszorg. Hoeveel miljarden euro worden er niet uitgegeven om het leven van mensen te redden die zichzelf de dood in jagen met sigaretten?</p>
      <p sl="en">Zoals u al heeft begrepen, ben ik een onverdraagzame niet-roker. Ik vind het echt erg om te zien hoe steeds meer mensen, vooral jonge meisjes, beginnen met roken. De mensen van mijn generatie en daarvoor kunnen we afschrijven, die zijn er al bijna hun hele leven mee bezig, maar jongeren hebben het allemaal nog niet zo goed door. Het kan toch niet zo moeilijk zijn voor al die knappe koppen uit de politiek, de medische, de wetenschappelijke en de marketingwereld om de boodschap zo te formuleren dat onze jongeren niet beginnen met roken? Dat is mijn smeekbede: laten we alsjeblieft onze marketingtechnieken inzetten om de boodschap tot onze jongeren te laten doordringen.</p>
      <p sl="en">De tabakstelers moeten natuurlijk wel beschermd worden. Er moeten alternatieven voor hen komen, maar dat krijgen we vast wel voor elkaar. Het is immoreel dat we het geld van de Europese belastingbetaler uitgeven aan subsidies voor een product dat het leven kost aan een half miljoen van onze burgers. We moeten gewoon op zoek naar alternatieven.</p>
      <p sl="en">In mijn land, en ik vermoed ook in de overige 14 lidstaten, kunnen alcoholverslaafden hun ontwenningskuur vergoed krijgen van het ziekenfonds. Hetzelfde geldt voor harddrugsverslaafden. Maar wie wil stoppen met roken, krijgt geen enkele steun van Volksgezondheid. Daar moeten we iets aan doen. In mijn land is een vervangingsbehandeling voor nicotineverslaving alleen op medisch voorschrift verkrijgbaar. Te gek voor woorden! Die middelen moeten gewoon in de winkel voor het grijpen liggen, naast sigaretten en andere tabaksartikelen. Dan kan je kiezen of je een vervangingsmiddel neemt of een overdosis sigaretten. Wat is het verschil?</p>
      <p sl="en">Het Ierse ziekenfonds moet mensen die willen stoppen met roken vergoeden en gratis recepten verstrekken voor middelen ter vervanging van nicotine. Het geld daarvoor moet van de overheid komen.</p>
    </intervention>
    <intervention id="2-116" speaker_id="2308" name="Marjo MATIKAINEN-KALLSTRÖM" is_mep="True" mode="spoken" nationality="Finland" birth_date="03-02-1965" birth_place="Lohja" p_group="Group of the European People's Party (Christian Democrats) and European Democrats" m_state="FI">
      <p sl="fi">Mijnheer de Voorzitter, mijn dank aan collega Maaten voor het waardevolle werk dat hij verricht heeft. Het compromis dat in de Commissie milieubeheer, volksgezondheid en consumentenbeleid is bereikt na het grondige onderzoek in de Commissie juridische zaken en interne markt en de Commissie industrie, externe handel, onderzoek en energie, is zeer goed. In de plenaire vergadering moet het verslag dan ook in de door de commissie gepresenteerde vorm worden aangenomen.</p>
      <p sl="fi">Feit is dat tabak dodelijk is. Iemand die dit tegenspreekt is of volledig onwetend of loopt door zijn eigen schuld aan de leiband van de tabaksindustrie. Iedereen weet dat wij niet alleen met wetgeving de honderden jaren oude traditie van het roken kunnen veranderen. Het is onze belangrijkste taak te garanderen dat de consumenten objectieve informatie over de gevaren van het roken krijgen. Het zou dom zijn te beweren dat de zeer kleine waarschuwingen die nu op pakjes sigaretten staan de consumenten in voldoende mate vertellen wat voor product zij in werkelijkheid gebruiken. Tabaksfabrikanten maken op hun verpakkingen gebruik van slimme verkoopmethoden die nauwkeurig op de verschillende groepen gebruikers zijn gericht - over het algemeen op jongeren. Tabaksfabrikanten moeten met hun eigen wapens worden bestreden. Ongeveer de helft van de ruimte op pakjes sigaretten moet worden gebruikt voor informatie over de gezondheid, zodat de overmacht van de tabaksfabrikanten kan worden ingedamd.</p>
      <p sl="fi">Voor velen is er bij het roken geen sprake van keuze of genot. Tabak houdt je door de nicotine net als andere drugs in zijn greep. Het is uitermate belangrijk dat de toegestane maximumhoeveelheden gifstoffen in tabak, naast nicotine ook teer en koolmonoxide, op een zo laag mogelijk niveau worden geharmoniseerd. Dat is ook van belang bij de bestrijding van de negatieve gevolgen van het passief roken. Ook in de communautaire regelgeving moet voortaan meer rekening worden gehouden met de rechten van buitenstaanders die last hebben van tabaksrook.</p>
    </intervention>
    <intervention id="2-117" speaker_id="1927" name="Peter LIESE" is_mep="True" mode="spoken" nationality="Germany" birth_date="20-05-1965" birth_place="Meschede" m_state="DE">
      <p sl="de">Mijnheer de Voorzitter, mijnheer de commissaris, geachte collega's, als je als een van de laatste sprekers aan de beurt komt in een dergelijk debat, dan lijkt dat een nadeel te zijn. Voor mij is het echter wel degelijk ook een voordeel, want ten eerste kan ik op de opmerkingen van eerdere sprekers ingaan, en ten tweede kan de commissaris mijn vragen aan hem niet zomaar opzij schuiven, want zo snel kan hij ze niet vergeten. In dit lange debat kan ik niet op alles ingaan, maar ik zou toch een aantal concrete vragen aan de commissaris willen stellen, en hoop dat ik dan ook concrete antwoorden zal krijgen.</p>
      <p sl="de">Ik vind dat het voorstel van de Commissie veel goede ideeën bevat, maar het valt altijd nog te verbeteren. In één opzicht heeft de milieucommissie het al verbeterd: de verplichte waarschuwing in verband met het passief roken. Het is namelijk belangrijk en moet verplicht zijn dat de consumenten er veel directer mee geconfronteerd worden dat ze niet alleen zichzelf schade berokkenen als ze roken, maar ook hun medemens. Het is wetenschappelijk bewezen dat het risico van wiegendood vijf maal hoger is als de ouders twintig sigaretten per dag roken. Dat geldt niet alleen tijdens de zwangerschap maar ook tijdens het eerste levensjaar. De dienst milieubescherming van de Verenigde Staten heeft uitgerekend dat ieder jaar 5000 burgers aan kanker overlijden wegens passief roken. Dat betekent dat roken veel meer sterfgevallen veroorzaakt dan de giftige stoffen in het milieu, die we in het Parlement heel vaak bespreken.</p>
      <p sl="de">Het tweede punt dat in het voorstel moet worden verbeterd is volgens mij de zogenaamde hotline. Op een pakje sigaretten kan je nu eenmaal niet alle informatie drukken, maar de consument zou de mogelijkheid moeten hebben om meer informatie te krijgen van een instantie die onafhankelijk is van de industrie. Ik zou graag willen horen wat de Commissie daarvan vindt. Bent u het inhoudelijk met dit voorstel eens? Hoe zouden we dit voorstel moeten formuleren, zodat het juridisch waterdicht is en daadwerkelijk kan worden aangenomen?</p>
      <p sl="de">Het derde punt is zeker het meest omstreden, en daar heeft de milieucommissie volgens mij heel veel aan het voorstel veranderd. Ik heb het over de subsidies voor tabak. Ik weet dat dit gevoelig ligt. Desondanks heb ik mijn amendement ingediend, en het is door de milieucommissie ook aangenomen. Ik heb wel degelijk nagedacht over wat er met de tabakstelers moet gebeuren, die daar nu van leven. Mevrouw Klaß heeft terecht gezegd dat het structurele steun is. Die steun hoeft echter niet automatisch aan het product “tabak” gekoppeld te zijn.</p>
      <p sl="de">Mijnheer Flynn - nou noem ik u al commissaris Flynn, omdat de vorige commissaris bij dit onderwerp grote problemen had! Mijnheer Byrne, u bent de opvolger van commissaris Flynn, en ik hoop dat u meer succes zult boeken! Ik hoop dat u het volgende argument kunt gebruiken als u met de heer Fischler discussieert: als we succes hebben met onze strategie voor het vermijden van het roken van tabak, dan wordt het voor de tabakstelers nog moeilijker om hun brood te verdienen met dit product. Daarom moeten we alternatieven aanbieden, en niet de subsidies verlagen. We moeten dezelfde personen subsidies geven voor andere gewassen.</p>
    </intervention>
    <intervention id="2-118" speaker_id="2182" name="Antonios TRAKATELLIS" is_mep="True" mode="spoken" nationality="Greece" birth_date="04-09-1931" birth_place="Thessaloniki" p_group="Group of the European People's Party (Christian Democrats) and European Democrats" m_state="GR">
      <p sl="el">Mijnheer de Voorzitter, allereerst moet ik zeggen dat wij instemmen met heel wat voorstellen en amendementen. Wij weten immers maar al te goed dat roken een regelrechte plaag is, een groot gevaar, de oorzaak van duizenden sterfgevallen. Daarom moeten wij maatregelen treffen en bijdragen aan de antirookcampagne. Dat betekent echter niet dat wij ons boekje te buiten mogen gaan. Wij mogen deze regelgeving niet aangrijpen om maatregelen te treffen die – voor mij tenminste – totaal misplaatst zijn.</p>
      <p sl="el">Ten eerste ben ik het niet eens met de poging van bepaalde collega’s om met deze regelgeving de steun aan de tabaksteelt af te schaffen. Zoals u weet heeft de Europese Unie een tekort aan tabak en voert zij in uit het buitenland. Men zal dus met afschaffing van de steun enkel de arme Griekse boeren straffen en andere telers, de telers van de door ons ingevoerde tabak, helpen. Het rookprobleem lossen wij op die manier niet op. Wij moeten veeleer de klemtoon leggen op een antirookcampagne. Ik ben het dus niet met dit voorstel eens. Het zou bovendien veel beter zijn een goed programma uit te werken voor daadwerkelijke steun aan de tabaktelers bij de geleidelijke omschakeling van hun teelt, en dat programma kan er natuurlijk niet van vandaag op morgen komen. Wij mogen geen werkloosheid en precaire werkgelegenheidsomstandigheden creëren in de arme gebieden van de Europese Unie.</p>
      <p sl="el">Ten tweede is het niet juist dat wij als Europese Unie met deze richtlijn reeds genomen besluiten over bijvoorbeeld de aan de Griekse tabaksteelt toegekende overgangstermijnen overboord gooien. Dat is inconsequent en incorrect. De Griekse tabaksproducenten zijn bij het maken van hun plannen juist uitgegaan van die besluiten en nu gaan wij die onderuit halen? Dat is niet juist. Wij moeten eerlijk en consequent zijn.</p>
    </intervention>
    <intervention id="2-119" speaker_id="photo_generic" name="Byrne" is_mep="True" mode="spoken" role="Commissie">
      <p sl="en">Het doet mij veel genoegen dat het Parlement dit wetgevingsinitiatief nog altijd breed steunt. Ons voorstel stoelt op drie bestaande richtlijnen uit het eind van de jaren tachtig. Het verslag-Valverde López dat het Parlement in 1997 heeft aangenomen, riep de Commissie op dit voorstel dringend in te dienen. De Gezondheidsraad heeft dezelfde oproep gedaan.</p>
      <p sl="en">Met dit voorstel consolideren wij de bestaande productvoorschriften die binnen de interne markt van kracht zijn inzake teergehalte en waarschuwingsteksten over de gezondheidsrisico's. Wij stellen voor het teergehalte in sigaretten te verlagen. Teer is immers het belangrijkste kankerverwekkende bestanddeel. Wat wij ook voorstellen, is de waarschuwingen over de gezondheidsrisico's aanzienlijk groter te maken en in overeenstemming te brengen met de huidige stand van de wetenschap. Ons voorstel bevat geharmoniseerde voorschriften voor nicotine, het bestanddeel dat de verslaving veroorzaakt, en koolmonoxide, dat in verband wordt gebracht met hart- en vaatziekten.</p>
      <p sl="en">Ook willen wij het gebruik van misleidende productaanduidingen aan banden leggen, omdat die de indruk wekken dat het roken van lichte sigaretten veiliger is, terwijl klaarblijkelijk het omgekeerde het geval is.</p>
      <p sl="en">Ik besef dat een aantal leden van het Parlement liefst een onmiddellijk verbod op dit soort aanduidingen zou willen zien. Dat lijkt me echter niet de juiste aanpak. Het zou aan de lidstaten moeten zijn om dit soort namen in de toekomst al of niet toe te laten, en de Commissie zou corrigerend kunnen optreden als de interne markt uit zijn evenwicht mocht raken.</p>
      <p sl="en">Additieven die het makkelijker maken om een bepaald tabaksartikel te roken of die het effect van de nicotine verhogen door de verslaving te versterken, moeten volgens ons voorstel voortaan verplicht worden aangegeven.</p>
      <p sl="en">Net als bij de bestaande richtlijnen uit 1989, 1990 en 1992 heeft de Commissie besloten dat de correcte rechtsgrondslag voor dit voorstel artikel 95 van het Verdrag is. Dit is overduidelijk, aangezien de verschillen in nationale regelgeving rond een artikel dat in zulke enorme hoeveelheden verkocht wordt als tabak, aanzienlijke problemen voor de interne markt kunnen veroorzaken en de bescherming van de volksgezondheid kunnen ondermijnen.</p>
      <p sl="en">Als de nationale regels ten volle werden toegepast, zou dit leiden tot ongelijkheid tussen de economische actoren, aangezien de wetgeving van lidstaat tot lidstaat sterk verschilt. Door een regelgeving te creëren op Europees niveau, zorgen we dat er gelijke basisnormen gehanteerd worden voor alle burgers van de Europese Unie. Daar zijn we trouwens al sinds het einde van de jaren tachtig mee bezig.</p>
      <p sl="en">Dan wil ik het nu hebben over het verslag van de Commissie milieubeheer, volksgezondheid en consumentenbeleid. In dit verslag worden uitstekende amendementen voorgesteld. Ik wil rapporteur Maaten van harte feliciteren met zijn positieve en constructieve bijdrage tijdens de voorbereiding ervan. Dan wil ik nu het standpunt van de Commissie over deze voorgestelde amendementen toelichten.</p>
      <p sl="en">In dit verslag worden in totaal 48 amendementen voorgesteld. Het doet mij genoegen u te kunnen melden dat de Commissie er daarvan 38 geheel of gedeeltelijk kan overnemen. Helaas geldt dat niet voor amendementen 9, 17, 20, 21, 34, 36, 37, 40, 42 en 46.</p>
      <p sl="en">De amendementen die wij kunnen accepteren, betreffen onder meer het voorstel om de afmetingen van de waarschuwingen te vergroten. We moeten echter wel uitkijken dat we de consument niet te veel gaan irriteren in plaats van hem te informeren, want dat zou contraproductief zijn.</p>
      <p sl="en">Zolang we niet over nieuwe informatie beschikken over het gebruik en de effecten van bepaalde additieven, is het nog te vroeg om ze te gaan verbieden. De sector heeft de nodige informatie nog niet aan de lidstaten verstrekt, en ik geloof dat er eerst wetgeving aan te pas moet komen om de lidstaten dit soort informatie te kunnen laten opvragen bij de tabaksindustrie en de afzonderlijke bedrijven. Dit zou tot de positieve lijst moeten leiden waar sommigen onder u vanmorgen toe hebben opgeroepen. Maar voor we die lijst kunnen opstellen, is er betrouwbare informatie nodig.</p>
      <p sl="en">Samenwerking met de tabaksindustrie is hiervoor cruciaal. We moeten haar kennis en ervaring betrekken bij het proces van regelgeving en herziening.</p>
      <p sl="en">Het Gemeenschappelijk Landbouwbeleid past niet binnen een tekst over de interne markt. Hetzelfde geldt voor waarschuwingen op sigarettenautomaten, want die vallen niet onder dit voorstel. Alles bij elkaar zullen de meeste amendementen die de Commissie heeft overgenomen de tekst aanzienlijk verbeteren. Een deel van de verworpen amendementen kan bovendien buiten deze tekst worden beschouwd in het kader van andere initiatieven.</p>
      <p sl="en">Dan wil ik nu graag ingaan op de 71 amendementen die afgelopen donderdag zijn ingediend. Daarvan kan de Commissie er nog eens 34 geheel of gedeeltelijk accepteren. Van de amendementen 49, 50, 52, 54, 56, 59 tot en met 61, 64, 65, 68 tot en met 73, 77, 79, 80, 82 tot en met 85, 89, 93, 94, 96, 99, 101, 104 tot en met 106, 110 tot en met 112, 114 en 117 vindt de Commissie echter dat zij buiten de reikwijdte, doelstelling en rechtsgrondslag van het voorstel vallen en dus niet moeten worden overgenomen.</p>
      <p sl="en">Ik zou er in het bijzonder op willen wijzen dat dit voorstel een herschreven versie is van drie bestaande richtlijnen inzake de interne markt. Amendementen die die rechtsgrondslag ondermijnen - een rechtsgrondslag die al meer dan tien jaar als geldig wordt erkend - kunnen niet echt als constructief bestempeld worden en druisen in tegen het advies van de juridische diensten van alledrie de wetgevende instellingen van de Europese Unie: de Commissie, de Raad en het Europees Parlement zelf.</p>
      <p sl="en">Evenzo kunnen we geen amendementen accepteren om tabaksartikelen die voor export bestemd zijn volledig buiten de richtlijn te houden. We moeten ons bezighouden met alle artikelen die in de Unie gefabriceerd worden, zodat diegene die hier uiteindelijk geconsumeerd worden in overeenstemming zijn met de regels. Niettemin kan een overgangsperiode op zijn plaats zijn om fabrikanten in staat te stellen hun productformules en marketingstrategieën aan te passen.</p>
      <p sl="en">Deze ruimere toepassing moet ook gezien worden in samenhang met de komende onderhandelingen binnen de Wereldgezondheidsorganisatie over een Kaderverdrag inzake tabakscontrole. Dit verdrag is erop gericht wereldwijde normen voor tabaksartikelen tot stand te brengen. Als ons dat lukt, hoeven we helemaal geen onderscheid te maken tussen tabaksartikelen voor interne consumptie en export.</p>
      <p sl="en">Wat betreft additieven zal de Commissie verslag uitbrengen volgens artikel 10 van het voorstel over het gebruik van additieven in tabaksartikelen, een punt van grote zorg voor de consument. Helaas is het niet mogelijk een onmiddellijke harmonisatie door te voeren voor additieven, zoals sommigen onder u graag hadden gehad.</p>
      <p sl="en">Om de Commissie een volledig en gedetailleerd verslag te kunnen laten opstellen, voorziet het voorstel in een verplichte rapportage door fabrikanten en importeurs over het gebruik van dergelijke additieven. Zonder die rapportage kunnen we niet verder. Het zou in dit stadium prematuur zijn om bepaalde stoffen te verbieden. Ik hoop dat we een constructieve dialoog tot stand kunnen brengen met deskundigen uit de tabaksindustrie, teneinde op Europees niveau een wetgeving uit te vaardigen met volledige kennis van de technische gegevens.</p>
      <p sl="en">De Commissie erkent dat de voorgestelde richtlijn een reeks complexe kwesties omvat, in het bijzonder de vereiste om over volledige wetenschappelijke, technische en andere gegevens te beschikken voor zij de verslagen uit artikel 10 kan opstellen. De Commissie is van plan een multidisciplinaire werkgroep tabak op te richten, die bijeen moet komen voor het einde van dit jaar.</p>
      <p sl="en">Tot slot vindt de Commissie niet dat sigaren en pijptabak behandeld moeten worden alsof ze niet uit tabak bestaan. Alle consumenten van alle tabaksartikelen van welke leeftijd of sociale achtergrond dan ook moeten afdoende worden voorgelicht.</p>
      <p sl="en">Ik dank de leden van het Parlement voor hun positieve bijdragen, en ik dank rapporteur Maaten voor zijn uitstekende werk. Dit is het zoveelste bewijs dat onze twee instellingen nauw en doeltreffend kunnen samenwerken.</p>
    </intervention>
    <intervention id="2-120" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Hartelijk dank, mijnheer de commissaris.</p>
      <p sl="nl">Het debat is gesloten.</p>
      <p sl="nl">De stemming vindt morgen om 12.00 uur plaats.</p>
    </intervention>
  </section>
  <section id="creitem11" title="Door ongevallen veroorzaakte of opzettelijke verontreiniging van de zee">
    <intervention id="2-122" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Aan de orde is de aanbeveling voor de tweede lezing (A5-0148/2000) betreffende het gemeenschappelijk standpunt, door de Raad vastgesteld met het oog op de aanneming van de beschikking van het Europees Parlement en de Raad houdende instelling van een communautair kader voor samenwerking op het gebied van de door ongevallen veroorzaakte of opzettelijke verontreiniging van de zee (12612/1/1999 REV 1 - C5-0315/1999 - 1998/0350(COD)) (Commissie milieubeheer, volksgezondheid en consumentenbeleid) (Rapporteur: mevrouw McKenna).</p>
    </intervention>
    <intervention id="2-123" speaker_id="2231" name="Patricia McKENNA" is_mep="True" mode="spoken" role="rapporteur" nationality="Ireland" birth_date="13-03-1957" birth_place="Monaghan" p_group="Group of the Greens/European Free Alliance" m_state="IE">
      <p sl="en">Mijnheer de Voorzitter, de vervuiling van het zeewater - hetzij opzettelijk, hetzij door een ongeval - vormt een van de grootste bedreigingen voor het mariene milieu in West-Europa. Wij leven in een van de meest geïndustrialiseerde gebieden ter wereld. Chemicaliën, radioactief afval en koolwaterstoffen worden dag in dag uit in zee geloosd en met vrachtschepen vervoerd.</p>
      <p sl="en">Onze regio heeft ook het drukste scheepvaartverkeer en herbergt enkele van de drukst bevaren scheepvaartroutes ter wereld. Er bestaat een waslijst aan tragische vervuilingen ten gevolge van ongelukken met tankers of andere schepen met een gevaarlijke lading. Uit het ongeluk met de Erika blijkt wel wat er dan kan gebeuren met milieu, mens en economie. Het was rampzalig.</p>
      <p sl="en">Meer door geluk dan door een goede planning zijn er nog geen grote hoeveelheden radioactief materiaal gelekt bij een scheepsramp. Niettemin zijn er een paar incidenten geweest. In 1973 heeft een schip een bron van kobalt-60 verloren op de Noordzee. Die is nooit meer teruggevonden. In 1984 verging op het Kanaal de Mont Louis met 375 ton uraniumhexafluoride aan boord. In 1983 lekte er in Sellafield hoog-radioactief afval in zee. In 1985 lekte er in Hinkley Point radioactief materiaal in zee. In 1986 kwam er bij Wylfa 135 kubieke meter radioactief besmet water in zee terecht. Het is niet aanvaardbaar dat de Commissie radioactief materiaal niet expliciet in de tekst wil opnemen, en zij zal haar standpunt in deze moeten herzien.</p>
      <p sl="en">De zee is in de loop van de geschiedenis steeds gebruikt als de stortplaats bij uitstek voor industrieel afval. Er komt trouwens nog altijd industrieel en radioactief afval in de zee terecht, maar de praktijk van het rechtstreeks dumpen zonder oog voor de toekomst wordt nu algemeen als verwerpelijk beschouwd. Niettemin zitten we op dat punt met een erfenis van vele jaren, en soms worden we door dat verleden achtervolgd en worden we met de gevolgen geconfronteerd. De les die we eruit kunnen trekken, is dat we niet zomaar alles kunnen weggooien. Weggooien gaat niet, want het afval blijft altijd in een of andere vorm aanwezig.</p>
      <p sl="en">In dit verslag erkennen wij de noodzaak tot samenwerking op het gebied van zeewatervervuiling ten gevolge van ongevallen. Daar komt bij dat de definitie van vervuiling door ongevallen moet worden uitgebreid tot bedrijfsmatige lozingen, lozingen uit het verleden, lozingen van radioactief materiaal en lozingen van andere schadelijke stoffen.</p>
      <p sl="en">Hoewel er - terecht - veel aandacht uitgaat naar de chronische vervuiling door scheepsrampen, maken wij ons grote zorgen over de bedrijfsmatige lozingen, alsook die van koolwaterstoffen, radioactief materiaal en andere schadelijke stoffen. Deze vormen van vervuiling worden immers nauwelijks opgemerkt. Voor het milieu maakt het trouwens geen verschil of een stof per ongeluk of expres wordt geloosd.</p>
      <p sl="en">Al behoren het regelrecht dumpen van industrieel afval en het storten van militaire munitie in zee grotendeels tot het verleden in onze lidstaten, het afval dat al op de zeebodem ligt, vormt een ernstige bedreiging voor de visvangst en in sommige gevallen voor de veiligheid van de mens. Vaak loopt het leven van vissers gevaar en worden de gezondheid en het welzijn van bewoners en bezoekers van de kust bedreigd.</p>
      <p sl="en">Verder is de zee de vergaarbak van industrieel afval uit rivieren en kuststreken, en deze bronnen van vervuiling moeten dan ook in de definitie worden opgenomen. Het mariene milieu heeft een grensoverschrijdend karakter. De vervuiling van een gebied kan gevolgen hebben voor aangrenzende streken, en we moeten dus in de richting evolueren van een communautair samenwerkingskader rond de zeewatervervuiling door ongevallen. Willen we adequaat kunnen reageren op incidenten en de gevolgen kunnen indijken voor de menselijke gezondheid en het milieu, dan moeten we onze respons kunnen voorbereiden en coördineren. Daarom moeten we beginnen met het uitwisselen van informatie over koolwaterstoffen, radioactief materiaal en andere schadelijke stoffen die over de zee vervoerd worden, in de zee geloosd worden of in het verleden in zee zijn gedumpt. Adequaat reageren betekent snel reageren. Hoe langer het duurt voor we bij een ongeval ingrijpen, hoe groter de gevolgen. Als we dus informatie beginnen in te zamelen na een ernstig incident, is het te laat.</p>
      <p sl="en">Willen we de juiste mensen met de juiste uitrusting op de juiste plaatsen hebben, en willen we dat ze de juiste technieken toepassen, dan moeten we eerst weten waar zich wat voor vervuiling in welke omvang zou kunnen voordoen. Ook moeten we nauwkeurig inschatten welke risico's bevolking en milieu lopen, en moeten we inspelen op de terechte bezorgdheid van de bevolking. Voor een adequate respons bij een incident is het vertrouwen van de bevolking in de bevoegde instanties belangrijk.</p>
      <p sl="en">Voorts heeft de bevolking het recht te weten welke voorbereidingen er worden getroffen, wat voor stoffen de bedreiging veroorzaken en wat de mogelijke gevolgen zijn. Daarom is het bekendmaken van informatie een cruciaal onderdeel van de respons. De bevolking moet weten hoe zij aan informatie kan komen, bijvoorbeeld via noodnummers en informatienummers. Dergelijke informatie kan gemakkelijk verspreid worden via het Internet alsook via de traditionele kanalen.</p>
      <p sl="en">Tot slot is het onmogelijk het milieu volledig schoon te maken en de schade volledig te herstellen. De Erika is daarvan een goed voorbeeld. Maar met een snelle, efficiënte, doeltreffende en grensoverschrijdend gecoördineerde respons kunnen we de gevolgen voor milieu en volksgezondheid verzachten. Maar dat kan niet zonder dat alle betrokken partijen hun informatie uitwisselen.</p>
    </intervention>
    <intervention id="2-124" speaker_id="2025" name="Françoise GROSSETÊTE" is_mep="True" mode="spoken" nationality="France" birth_date="17-05-1946" birth_place="Lyon" p_group="Group of the European People's Party (Christian Democrats) - Vice" m_state="FR">
      <p sl="fr">Mijnheer de Voorzitter, net als u wil ik onze collega, mevrouw McKenna, lof toezwaaien voor het werk dat ze verzet heeft voor de instelling van een communautair kader voor samenwerking op het gebied van de verontreiniging van de zee door ongevallen. Dit kader zou een interessant instrument kunnen zijn. We hebben immers nog duidelijk de laatste ramp voor ogen die zich op zee heeft afgespeeld en waardoor de Franse kust ernstig vervuild is geraakt.</p>
      <p sl="fr">Na de olieramp als gevolg van de schipbreuk van de Erika heeft ons Parlement afgelopen januari een resolutie aangenomen. Hoe staat de situatie er momenteel voor? Het schip ligt op bijna 100 meter diepte. Uit de romp ontsnapt nog altijd stookolie en in tegenstelling tot wat zes maanden eerder werd beweerd vervuilt deze olie nog altijd onze kust en vergiftigt ze het mariene milieu. De gevolgen voor het milieu en de fauna waren dramatisch en er zijn nog altijd bedreigingen. Ook de sociale gevolgen zijn ernstig: vissers, hôteliers en iedereen die werkzaam is in de toeristensector zullen nog jaren te lijden hebben onder deze olieramp.</p>
      <p sl="fr">Het Internationaal Fonds voor vergoeding van schade door verontreiniging door olie, IOPCF, stelt zich terughoudend op bij het uitkeren van vergoedingen aan de slachtoffers. De bedragen die het IOPCF bereid is vrij te maken zijn ontoereikend. Dit bewijst nogmaals dat het beginsel “de vervuiler betaalt” niet wordt toegepast. Ik hoop dat er sprake zal zijn van een daadwerkelijke samenwerking om ervoor te zorgen dat de schade volgens dit beginsel zal worden vergoed.</p>
      <p sl="fr">Dankzij dit kader voor samenwerking kan de bestaande plaatselijke en nationale capaciteit dus worden verbeterd en kunnen er betere voorwaarden worden geschapen om in te grijpen ingeval van door ongevallen veroorzaakte of opzettelijke verontreiniging van de zee. Dit geldt dus ook voor het illegale schoonspoelen van tanks op zee en iedere andere vorm van vervuiling.</p>
      <p sl="fr">Ik wil hier ook het belang van het onderzoek benadrukken. Bij de reinigingswerkzaamheden aan onze Franse Atlantische kust in Bretagne, afgelopen winter na de olieramp, bleken de beschikbare technieken ernstig tekort te schieten. Initiatieven voor samenwerking en uitwisseling van kennis op dit zeer technische gebied moeten worden aangemoedigd en gesteund.</p>
      <p sl="fr">Een van de weinige punten waarop ik van mening verschil met mevrouw McKenna is haar voorstel om deze samenwerking open te stellen voor de landen van Midden- en Oost-Europa en de landen die deelnemen aan TACIS. Voor de Middellandse Zee en de Oostzee gelden internationale regelingen die deze functie reeds vervullen. Het idee van mevrouw McKenna lijkt misschien erg genereus, maar de 7 miljoen euro en het personeel die voor een periode van zeven jaar worden toegekend zijn mijns inziens geheel niet toereikend. Om dezelfde reden zie ik ook niets in een comité van beheer.</p>
      <p sl="fr">In zijn resolutie van januari jongstleden over de olieramp, verzocht ons Parlement om een zo snel mogelijke inwerkingtreding van dit kader voor samenwerking. Daarom wil ik benadrukken dat de vijf compromisamendementen moeten worden aangenomen en we ervoor moeten zorgen dat de tenuitvoerlegging van de communautaire samenwerking geen vertraging oploopt. Deze samenwerking vormt immers een uitstekend instrument. Tenslotte wil ik aangeven dat de Europese burgers bezorgd en ongeduldig wachten op een betere bescherming van ons mariene milieu.</p>
    </intervention>
    <intervention id="2-125" speaker_id="4434" name="Torben LUND" is_mep="True" mode="spoken" nationality="Denmark" birth_date="06-11-1950" birth_place="Vejle" p_group="Group of the Party of European Socialists" m_state="DK">
      <p sl="da">Mijnheer de Voorzitter, eerst en vooral wil ook ik mevrouw McKenna danken voor haar werk als rapporteur over deze aangelegenheid. De lozing van olie en andere voor het milieu en de gezondheid schadelijke stoffen in zee veroorzaakt enorme schade met verstrekkende gevolgen. Wij kennen allemaal de beelden van de verwoeste kusten, met olie besmeurde vogels en dode, op hun rug drijvende vissen. Wij hebben ook de berichten gehoord over ijsberen die tweeslachtig worden door stoffen die de hormoonhuishouding verstoren en via de zee bij hen terechtkomen. Soms is de verontreiniging het gevolg van een ongeval, soms is zij te wijten aan onverantwoord gedrag en andere keren is een bewuste handeling van mensen of bedrijven de oorzaak. Ongeacht de manier waarop de schade tot stand is gekomen, is deze voor de fauna en het milieu altijd even rampzalig en vaak grensoverschrijdend. Daarom vind ik het belangrijk dat wij met dit voorstel de basis leggen voor een nauwe samenwerking tussen de lidstaten, een goed informatie- en alarmsysteem met de garantie van onderlinge bijstand, indien dit nodig mocht zijn, zodat schadelijke lozingen voorkomen en efficiënt bestreden kunnen worden. Ik steun het verslag met de ingediende amendementen en ik zal slechts enkele amendementen opnoemen. Ik vind het goed dat zowel de radioactieve stoffen als verontreiniging door dumping van afval en gebruikte munitie ook in de tekst zijn opgenomen. Zoals mevrouw Grossetête vind ook ik het belangrijk dat het beginsel dat de vervuiler betaalt in de tekst wordt vastgelegd. Ik steun dan ook de rapporteur en het amendement van mevrouw Grossetête. Tot slot vind ik het ook positief dat we de naburige kustlanden, zowel rond de Oostzee als de Middellandse Zee, erbij betrekken. Ik hoop dat we met de amendementen die hier op het laatste ogenblik zijn ingediend, een resultaat bereiken dat een snelle inwerkingtreding toelaat, zonder bemiddelingsprocedure.</p>
    </intervention>
    <intervention id="2-126" speaker_id="4505" name="Alexander de ROO" is_mep="True" mode="spoken" nationality="Netherlands" birth_date="30-08-1955" birth_place="Leiden" p_group="Group of the Greens/European Free Alliance" m_state="NL">
      <p sl="nl">Voorzitter, collega's, dames en heren, ongevallen op zee. Het ongeval van de Erika voor de Franse kust is maar één van de talloze malen dat er een ongeval met een schip is gebeurd. Ook gaat er vaak lading over boord. In beide gevallen wordt het zeemilieu vervuild.</p>
      <p sl="nl">Deze richtlijn is slechts een kleine bijdrage om over de nationale grenzen heen samen te werken om dit soort ongevallen te voorkomen. Een veel grotere bijdrage zou een EU-wet zijn voor de milieuaansprakelijkheid voor gevaarlijke lading. Helaas hebben wij nog steeds alleen maar een mededeling en een Witboek, maar nog steeds geen wetsontwerp.</p>
      <p sl="nl">Ongevallen met radioactieve lading. Helaas hebben de Milieuministers dit probleem niet expliciet erkend en als zodanig benoemd in het gemeenschappelijk standpunt. Ambtenaren van de Europese Commissie zeggen dat radioactieve lading impliciet al in de tekst staat. Ik nodig commissaris Wallström uit zich expliciet hierover uit te spreken. Laten wij ook als Europees Parlement de moed hebben om radioactiviteit expliciet in de tekst te zetten.</p>
      <p sl="nl">Bij de herziening van de drinkwaterrichtlijn, een paar jaren geleden, heeft het Europees Parlement aangedrongen op een scherpe limiet voor radioactieve stoffen. Door de vasthoudendheid van het Europees Parlement is dat ook in de wetstekst terechtgekomen. Goed voorbeeld doet goed volgen, is een bekend Nederlands gezegde.</p>
    </intervention>
    <intervention id="2-127" speaker_id="4408" name="Roseline VACHETTA" is_mep="True" mode="spoken" nationality="France" birth_date="12-12-1951" birth_place="Le Mans" p_group="Confederal Group of the European United Left/Nordic Green Left" m_state="FR">
      <p sl="fr">Mijnheer de Voorzitter, het is meer dan ooit noodzakelijk dat wij vandaag spreken over een communautair kader voor samenwerking op het gebied van door ongevallen veroorzaakte of opzettelijke verontreiniging van de zee, nu langs de Bretonse kust nog maar net een begin is gemaakt met de voorbereidingen voor het wegpompen van de olie.</p>
      <p sl="fr">Hoewel wij het illegale schoonspoelen van olietankers, het gebruik van verouderde schepen en het varen onder goedkope vlaggen, of de verontreiniging nu opzettelijk heeft plaatsgevonden of door ongevallen is veroorzaakt, niet op één lijn kunnen stellen met de praktijken van de grote oliemaatschappijen zoals Total, Elf en Fina, toch worden ook deze gedreven door het streven naar snelle en maximale winst. Daarom moeten wij op Frans, Europees en internationaal niveau aandringen op bindende wetgeving inzake de aansprakelijkheid van opdrachtgevers, of deze nu civiel of militair zijn, door het beginsel toe te passen dat de vervuiler betaalt. Het is trouwens schandalig dat er momenteel geen enkele serieuze sanctie wordt overwogen naar aanleiding van de ramp met de Erika.</p>
      <p sl="fr">Uiteraard dienen de maatregelen voor risicopreventie aangescherpt te worden door verbetering van de bouw- en ontwerpnormen voor schepen, bijvoorbeeld door een dubbele wand voor schepen verplicht te stellen. Daarnaast kan er een onafhankelijk systeem van classificatiebureaus worden ingesteld en kan het aantal inspecteurs in de havens van de Unie worden verhoogd. Ook kan gedacht worden aan een vaarverbod voor olietankers die meer dan twintig jaar oud zijn. Lozing van schadelijke stoffen vanaf de kust moet uiteraard verboden worden en radioactieve stoffen dienen natuurlijk ook expliciet opgenomen te worden op de lijst van giftige stoffen.</p>
      <p sl="fr">Het door talrijke lidstaten gedoogde varen onder goedkope vlaggen, waarvan er meer dan honderd zijn, en die uiterst twijfelachtige garanties bieden, brengt bovendien de veiligheid, de arbeidsvoorwaarden en zelfs het leven van veel zeelui ernstig in gevaar. De Europese Unie moet zich ook over dit probleem buigen en dient te ijveren voor internationale normen. Het verslag-McKenna is een stap in de goede richting en daarom hebben wij voor gestemd. Toch moeten wij erop blijven toezien dat de goede resoluties van het Europees Parlement en van de Raad snel vertaald worden in dwingende richtlijnen en verordeningen.</p>
    </intervention>
    <intervention id="2-128" speaker_id="2219" name="Dominique F.C. SOUCHET" is_mep="True" mode="spoken" nationality="France" birth_date="09-07-1946" birth_place="La Rochelle" p_group="Union for Europe of the Nations Group" m_state="FR">
      <p sl="fr">Mijnheer de Voorzitter, ik kan u verzekeren dat de slachtoffers van de ramp met de Erika iets anders verwachtten dan deze uiterst magere tekst waarover wij ons in tweede lezing moeten uitspreken. De ontwerpbeschikking van de Commissie dateert weliswaar van december 1998, terwijl de ramp met de Erika in december 1999 plaatsvond. Maar uit het gebrek aan samenhang in dit voorstel, ondanks de vele olielozingen die al lang vóór die van de Erika plaatsvonden, blijkt dat er geen sprake is van doortastend optreden, wat uitermate verontrustend is.</p>
      <p sl="fr">Op een gebied dat zo duidelijk van algemeen belang is, had het de allereerste prioriteit moeten zijn om al het mogelijke te doen om herhaling van dergelijke rampen te voorkomen en om met spoed een doeltreffend en afschrikkend systeem voor preventie in te stellen. Maar de paar maatregelen die ons vandaag voorgelegd worden om een communautair kader voor samenwerking in te stellen, gaan slechts over de beheersing van de gevolgen van de milieuvervuiling, vooral vanuit het oogpunt van de informatieoverdracht. Er wordt daarentegen met geen woord gerept over preventie.</p>
      <p sl="fr">Bovendien blijkt uit de magere inhoud van deze tekst dat communautaire procedures star en traag verlopen, aangezien ze niet in staat zijn om tussentijds nieuwe, belangrijke gebeurtenissen, zoals de ramp met de Erika, te integreren. Toch heeft deze ramp de zeer ernstige gevolgen aan het licht gebracht van de ondoorzichtigheid van de keten van verantwoordelijke personen, het gebrek aan aansprakelijkheid van de vervuiler, het niet-bestaan van sancties met een afschrikkende werking en ontoereikende schadevergoedingssystemen.</p>
      <p sl="fr">In deze tekst komen deze essentiële kwesties nergens ter sprake. De tekst blijft geënt op de gedachte dat het vrije verkeer prevaleert boven elke andere overweging, en vooral boven die van de veiligheid van ons grondgebied, onze maritieme gebieden en de bevolking die er woont en ervan leeft.</p>
      <p sl="fr">Zes maanden na de ramp met de Erika, waarvan de gehele Atlantische kust de gevolgen heeft ondervonden, is er eigenlijk geen enkele vooruitgang geboekt. Als er zich vandaag opnieuw een ramp als die met de Erika zou voordoen, zou alles weer precies zo gaan, want er is niets veranderd. De slachtoffers, die momenteel worstelen met uiterst ingewikkelde problemen, zullen door deze slappe tekst niet veel geholpen worden.</p>
      <p sl="fr">Er zijn wetgevingsvoorstellen aangekondigd, voor het eind van het jaar wellicht. Het wordt tijd. Wanneer zullen deze uiteindelijk voorgelegd worden aan ons Parlement? Mijnheer de Voorzitter, op dit moment wordt met een paar amendementen geprobeerd het beginsel op te laten nemen dat de vervuiler betaalt. Vanzelfsprekend steunen wij deze.</p>
    </intervention>
    <intervention id="2-129" speaker_id="4416" name="Jean-Louis BERNIÉ" is_mep="True" mode="spoken" nationality="France" birth_date="22-08-1953" birth_place="Querigut" p_group="Group for a Europe of Democracies and Diversities" m_state="FR">
      <p sl="fr">Mijnheer de Voorzitter, de ramp met de Erika onderstreept tenminste het belang van Europese samenwerking op het gebied van door ongevallen veroorzaakte verontreiniging van de zee.</p>
      <p sl="fr">Frankrijk beschikte niet over voldoende schepen om de olie op te ruimen. Gelukkig hebben de Britten, Duitsers, Nederlanders en Noren ons spontaan hun hulp aangeboden. Hieruit blijkt dat het tijd is om een nieuw reglementair kader vast te stellen om deze samenwerking te optimaliseren en wederzijdse bijstand mogelijk te maken. Wij zijn het dus eens met de strekking van dit verslag.</p>
      <p sl="fr">Door uitwisseling van informatie en kennis tussen de lidstaten kan snellere en misschien ook betere besluitvorming plaatsvinden, vooral tijdens de schoonmaakacties waarbij een zekere anarchie heerst. Het accent moet gelegd worden op openheid naar het publiek, vooral wanneer er sprake is van gezondheidsrisico’s in verband met de aard van de vervuilende stof. Het is ondenkbaar dat de risico's van kanker voor de vrijwilligers verborgen worden gehouden, zoals gebeurd is tijdens de ramp met de Erika.</p>
      <p sl="fr">Wij zijn ook voorstander van een bredere omschrijving van verontreiniging van de zee die door ongevallen wordt veroorzaakt. Vervuiling met radioactieve stoffen of munitie en het schoonspoelen van tanks zouden hier ook onder moeten vallen. Uitbreiding van de samenwerking met de naburige kuststaten lijkt ons een goede zaak. De zee is een universeel erfgoed waarvan de bescherming een zaak is van internationale verantwoordelijkheid. Erkenning van het beginsel dat de vervuiler betaalt, is daarbij onmisbaar.</p>
      <p sl="fr">Op dit moment is de eigenaar van het mogelijkerwijs vervuilende product niet aansprakelijk voor de vervuiling. In feite wordt alleen de vervoerder aansprakelijk gesteld. Dit kunnen wij niet accepteren. Wij hopen dat de lidstaten er zorg voor zullen dragen dat het beginsel van economische aansprakelijkheid ook toegepast zal worden op de eigenaar van de vracht. De voorgestelde toewijzing van 7 miljoen euro voor de periode 2000 tot en met 2006 lijkt ons echter wel aan de lage kant om deze doelstellingen naar behoren te kunnen verwezenlijken.</p>
    </intervention>
    <intervention id="2-130" speaker_id="1288" name="John Walls CUSHNAHAN" is_mep="True" mode="spoken" nationality="Ireland" birth_date="23-07-1948" birth_place="Belfast" p_group="Group of the European People's Party (Christian Democrats) and European Democrats" m_state="IE">
      <p sl="en">Mijnheer de Voorzitter, zoals enkele van mijn voorgangers al hebben aangegeven, heeft de ramp met de Erika er vorig jaar voor gezorgd dat de Franse Atlantische kust vervuild werd door een olievlek die de fauna, het toerisme en de visserij ernstige schade heeft toegebracht. Het was helaas de zoveelste ramp in het rijtje, na onder meer het lek slaan van de Braer voor de Shetlandeilanden en de Sea Empress voor de kust van Wales. Onlangs zijn we in Ierland aan een soortgelijke ramp ontsnapt, toen een olievlek op 88 mijl ten westen van de Araneilanden op de Ierse kust dreigde aan te spoelen. Gelukkig week het gevaar.</p>
      <p sl="en">Een bijkomend probleem bij een incident op zee is dat de vervuiling zich over de kust van meerdere lidstaten tegelijk kan verspreiden. Daarom is er een gecoördineerde en doeltreffende Europese respons nodig en volstaat het niet om alles gewoon maar over te laten aan de getroffen lidstaten.</p>
      <p sl="en">Ik begroet het verslag van mevrouw McKenna. Mijn complimenten voor haar werk. Maar de vraag waar het om draait, is hoe we de wetgeving implementeren en wat voor stappen we gaan zetten. Willen we na een ramp de gevolgen voor het milieu zoveel mogelijk beperken, dan moet er onmiddellijk gehandeld worden en moeten er voldoende middelen worden ingezet. Het valt te betwijfelen of de lidstaten daar individueel toe in staat zijn, en daarom moet er een Europese aanpak komen.</p>
      <p sl="en">De meest doeltreffende aanpak is het oprichten van een Europese kustwacht. Naast vervuiling zou die ook politietaken op zee, het handhaven van het Gemeenschappelijk Visserijbeleid en reddingsoperaties als opdracht kunnen krijgen. Ik vind dat we dit ter tafel moeten brengen op de komende intergouvernementele conferentie.</p>
    </intervention>
    <intervention id="2-131" speaker_id="1833" name="Marie Anne ISLER BÉGUIN" is_mep="True" mode="spoken" nationality="France" birth_date="30-06-1956" birth_place="Boulay" p_group="Group of the Greens/European Free Alliance" m_state="FR">
      <p sl="fr">Mevrouw de commissaris, mijnheer de Voorzitter, helaas is een ongeluk toch nog ergens goed voor. Het verslag van mevrouw McKenna komt precies op tijd, ook al was zij hier al geruime tijd voor de ramp met de Erika mee begonnen. Hoe vaak hebben wij ons hier niet druk gemaakt over de gevolgen van deze ramp? En hoe vaak hebben wij het onvermogen van de Unie en de lidstaten om de slachtoffers snel tegemoet te komen en om te reageren op milieuschade, niet aan de kaak gesteld?</p>
      <p sl="fr">Nu kan het Parlement niet langer om de publieke opinie heen, die voortdurend druk op ons uitoefent om een krachtig en positief signaal af te geven. Laten we de gelegenheid aangrijpen die dit verslag ons geeft. De problemen die bijvoorbeeld zes maanden geleden door de Erika veroorzaakt zijn, zijn er natuurlijk nog steeds. Het lijkt of er nog steeds niets geregeld is, en dit is de les die wij uit deze ramp moeten trekken. Wij weten dat containers met radioactieve stoffen van La Hague over zee Japan naar vervoerd worden.</p>
      <p sl="fr">Laten we iets doen voordat er zich een nieuwe ramp, in dit geval een kernramp, voordoet. We weten namelijk wel wat de gevolgen zijn van olie, maar we weten nog niet wat radioactief afval op de zeebodem zal doen. Het verslag van mevrouw McKenna maakt het mogelijk om radioactieve stoffen in het voorstel op te nemen. Ik verzoek u, geachte collega's, om hier geen moment mee te wachten. Laten wij een nieuwe ramp vermijden en het amendement aannemen dat opname van radioactieve stoffen mogelijk maakt.</p>
    </intervention>
    <intervention id="2-132" speaker_id="1443" name="James (Jim) FITZSIMONS" is_mep="True" mode="spoken" nationality="Ireland" birth_date="16-12-1936" birth_place="Navan " p_group="Union for Europe of the Nations Group" m_state="IE">
      <p sl="en">Mijnheer de Voorzitter, op 26 juni vindt in Kopenhagen een belangrijke bijeenkomst plaats van de OSPAR-commissie. Ik wil er even aan herinneren dat de hoofddoelstelling van het OSPAR-Verdrag - het Verdrag inzake de bescherming van het mariene milieu in het noordoostelijk deel van de Atlantische Oceaan - is om de vervuiling van het zeewater tegen 2020 praktisch tot nul en uiteindelijk tot het oorspronkelijke niveau te herleiden. Als Ieren weten we dat de vervuiling van de Ierse Zee de laatste jaren is toegenomen als rechtstreeks gevolg van het opstarten van de nucleaire opwerkingsfabriek van Thorp in december 1993. Uit onderzoek in de Ierse Zee is duidelijk gebleken dat de concentratie van een bepaalde radioactieve stof, technetium-99, in de afgelopen zeven jaar alleen al vijftien keer zo hoog is geworden.</p>
      <p sl="en">Tot op heden heeft de Britse regering hoogstens in grote lijnen aangegeven hoe zij van plan is te gaan voldoen aan de regels van het OSPAR-Verdrag. Dit volstaat eenvoudig niet, en de Ierse en Europese bevolking heeft recht op een antwoord op de vele vragen aan de Britse regering. Jarenlang heeft deze getracht Ierse politici en milieugroeperingen af te schepen met sussende verklaringen over de kerninstallaties in Sellafield en Thorp. Die vlieger gaat niet langer op, gezien de schokkende onthullingen dit jaar over de volkomen ontoereikende veiligheidsvoorzieningen en kwaliteitsbewaking in deze fabrieken.</p>
      <p sl="en">De Ierse regering heeft een ontwerpbesluit ingediend voor de OSPAR-bijeenkomst, waarin de verdragsluitende partijen worden opgeroepen de uitvoering van de OSPAR-strategie in gezamenlijk overleg te versnellen. Onderdeel daarvan is het stopzetten van de opwerkingsactiviteiten in Sellafield en Thorp. Dit zal vervolgens van groot belang zijn voor het verminderen van de vervuiling in de Ierse Zee. Als de Britse regering zich wil houden aan de wettelijke verplichtingen die zij met het OSPAR-Verdrag is aangegaan, dan moet zij op 26 juni in Kopenhagen verklaren dat zij een tijdschema bekend zal maken voor de sluiting van Sellafield en Thorp. Graag wil ik mevrouw McKenna complimenteren met haar uitstekende verslag.</p>
    </intervention>
    <intervention id="2-133" speaker_id="photo_generic" name="Wallström" is_mep="True" mode="spoken" role="Commissie">
      <p sl="sv">Mijnheer de Voorzitter, geachte afgevaardigden. Om te beginnen dank ik de Commissie milieubeheer, volksgezondheid en consumentenbescherming, meer in het bijzonder de rapporteur, mevrouw McKenna, voor de aandacht die zij hebben besteed aan de belangrijke vraag hoe wij in de Europese Unie opzettelijke en door ongevallen veroorzaakte verontreiniging van de zee beter kunnen tegengaan.</p>
      <p sl="sv">Met haar voorstel wil de Commissie de verschillende communautaire maatregelen die de laatste twintig jaar op dit gebied zijn genomen, versterken, verder ontwikkelen en onder een gemeenschappelijk, stevig juridisch kader onderbrengen. Sinds het Europees Parlement dit voorstel in eerste lezing heeft behandeld is in Frankrijk het ongeluk met de Erika gebeurd. Waarschijnlijk is dit het eerste ongeluk van mariene verontreiniging met zulke nefaste gevolgen voor Europa. Ik was zelf in januari ter plaatse, waar ik de dramatische gevolgen voor mens, dier en milieu heb kunnen vaststellen. Ik zag ook de enorme inspanningen die honderden vrijwilligers hebben geleverd bij het opruimen en ik vind dat deze mensen onze waardering verdienen.</p>
      <p sl="sv">Preventief reageerde mijn collega De Palacio namens de Commissie onmiddellijk met een mededeling op 21 maart over de veiligheid van olietransport over zee. In deze mededeling worden een aantal maatregelen voorgesteld om de veiligheid van transport over zee te verbeteren.</p>
      <p sl="sv">Zelfs de strengste preventieve maatregelen kunnen het risico van ongelukken niet uitschakelen. Daarom is het noodzakelijk dat wij de samenwerking binnen de EU verbeteren wanneer zich toch een ongeluk voordoet. Wij hebben een efficiënt samenwerkingskader nodig dat de nationale maatregelen ondersteunt, aanvult en nog efficiënter maakt. De ervaring met de Erika toont aan dat wij nog veel te leren hebben wat betreft de aanpak van grote verontreinigingsongelukken.</p>
      <p sl="sv">In eerste lezing nam de Commissie twintig van de negenentwintig amendementen van het Parlement volledig of met een andere formulering over. De Raad heeft de meeste van deze amendementen in zijn gemeenschappelijk standpunt overgenomen. Daardoor is de tekst verbeterd, is met name duidelijker geworden voor welk soort van verontreiniging door ongevallen, onder andere industriële lozingen, dit communautair kader geldt. Er werd ook gewezen op de noodzaak van een degelijke coördinatie met bestaande internationale verdragen en overeenkomsten betreffende de zeeën in Europa. Van de amendementen die het Parlement in tweede lezing heeft ingediend, kan de Commissie zeven amendementen volledig of gedeeltelijk overnemen. In amendement 16 wordt gewezen op de belangrijke rol van niet-gouvernementele milieuorganisaties. Ook op dit vlak hebben we van het ongeval met de Erika iets geleerd, want hun rol is zeer belangrijk gebleken, ook wat betreft de verzorging van vogels die onder de olie zaten.</p>
      <p sl="sv">Bepaalde delen van de amendementen 6, 24 en 25 verduidelijken het toepassingsgebied van de richtlijn. Bepaalde delen van de amendementen 17 en 19 stemmen overeen met het voorstel van de Commissie betreffende de comitologie. Amendement 22 houdt een verwijzing in naar het beginsel dat de vervuiler moet betalen.</p>
      <p sl="sv">De overige amendementen zijn om de volgende redenen problematisch. In amendement 2 en delen van de amendementen 6, 10 en 24 heeft men het specifiek over verontreiniging door radioactieve stoffen. Het spreekt voor zich dat de samenwerking die in dit voorstel bedoeld is, ook voor radioactieve stoffen geldt. De Commissie acht het dan ook niet nodig een specifieke verwijzing in te voeren. Dat is trouwens evenmin het geval in andere internationale overeenkomsten ter bescherming van de Middellandse Zee, de Oostzee en de Noordzee, die de Unie meeondertekend heeft. Een uitdrukkelijke verwijzing naar radioactieve stoffen zou ook betekenen dat men de juridische situatie compliceert doordat rekening dient te worden gehouden met het Euratom-Verdrag, wat een vertraging van de besluitvormingsprocedure zou betekenen. Daarom kan de Commissie deze amendementen niet aanvaarden. Wat is er dan wel als bescherming? Er bestaan twee richtlijnen en een informatiesysteem die van toepassing zijn bij ongevallen waar radioactieve stoffen bij betrokken zijn. Er is richtlijn 96/29/Euratom tot vaststelling van basisnormen voor de veiligheid, met voorschriften voor een gemeenschappelijk optreden bij een stralingsongeval, waaraan de lidstaten zich moeten houden voor hun actieprogramma’s en voor de ontwikkeling van samenwerkingsvormen en netwerken. Het Ecurie-systeem is een systeem voor een snelle uitwisseling van informatie bij een eventueel stralingsongeval dat 24 op 24 uur actief is. Daarnaast is er richtlijn 89/618/Euratom betreffende de informatie van de bevolking over de bij stralingsgevaar toepasselijke maatregelen ter bescherming van de gezondheid. Er zijn dus al verschillende instrumenten en regelingen voor het geval zich een stralingsongeval op zee voordoet. De specifieke vermelding ervan in dit voorstel is dus niet alleen onnodig, maar leidt ook tot een onduidelijke juridische situatie. Waarom dit voorstel, dat al lang klaar had moeten zijn, nog vertragen?</p>
      <p sl="sv">Verschillende amendementen, namelijk 5, 6, 9, 10, 12, 23, 24, 25, 26 en 27 behandelen het probleem van gedumpte munitie. In eerste lezing kreeg het Parlement de steun van de Commissie. De tekst van het gemeenschappelijk standpunt is voor de Commissie echter aanvaardbaar. Verschillende leden van de Raad wilden de verwijzing naar dit probleem alleen in de vorm van een overweging aanvaarden. Het was alleen omdat ik op een specifieke verwijzing aandrong dat het uiteindelijk in artikel 1, lid 2, sub b van het gemeenschappelijk standpunt werd opgenomen.</p>
      <p sl="sv">De amendementen 5 en 9 beogen de invoering van een definitie van verontreiniging van de zee door ongevallen. In de Raad is over dit probleem lang gediscussieerd. Het resultaat is dat permanente verontreinigingsstromen afkomstig van het land niet onder het toepassingsgebied van het voorgestelde besluit vallen. De Commissie stemde hiermee in, omdat zij nooit van plan is geweest dit soort vervuilingsbronnen in het voorstel op te nemen. Zij komen in andere voorstellen aan bod. Daarom kunnen wij de amendementen 5 en 9 niet aanvaarden.</p>
      <p sl="sv">Amendement 14 en delen van amendement 17 beogen een betere samenwerking met de deelnemende landen aan het PHARE-, TACIS- en MEDA-programma. Er is in het kader van de bestaande internationale overeenkomsten over de bescherming van de Middellandse Zee en de Oostzee reeds een zekere coördinatie met de betrokken landen tot stand gebracht. Een uitbreiding van het voorgestelde kader voor samenwerking zou helaas veel problemen op het gebied van administratie en financiering met zich meebrengen.</p>
      <p sl="sv">De amendementen 11, 20 en 21 gaan het kader van het voorstel te buiten en de Commissie steunt daarom liever amendement 22 met betrekking tot het beginsel dat de vervuiler betaalt, dan deze drie amendementen.</p>
      <p sl="sv">Andere amendementen, zoals amendement 15, beogen een grotere betrokkenheid van de betreffende organen of wijzen op de noodzaak rekening te houden met internationale overeenkomsten ter bescherming van bepaalde regionale havens, zoals amendement 1. De Commissie vindt het gemeenschappelijk standpunt een aanvaardbare oplossing voor deze gerechtvaardigde wensen.</p>
      <p sl="sv">Samenvattend kan de Commissie de amendementen 16, 19, 22 volledig alsook de amendementen 6, 17, 24 en 25 gedeeltelijk overnemen. De overige amendementen kunnen wij niet aanvaarden. Tot slot wil ik het Europees Parlement danken voor de beide resoluties die het eerder dit jaar heeft aangenomen over de gevolgen van de schipbreuk van de Erika en waarin het Parlement vraagt deze beschikking zo snel mogelijk aan te nemen. Ik hoop dat uw bijdrage en steun van vandaag dit engagement ondersteunt en dat wij daardoor tot een snelle beslissing kunnen komen betreffende een probleem dat voor het mariene milieu van levensbelang is.</p>
    </intervention>
    <intervention id="2-134" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Het debat is gesloten.</p>
      <p sl="nl">De stemming vindt om 17.30 uur plaats.</p>
      <a text="(De vergadering wordt om 13.06 uur onderbroken en om 15.00 uur hervat)"/>
    </intervention>
  </section>
  <section id="creitem12" title="Ozonlaag afbrekende stoffen">
    <intervention id="2-137" speaker_id="2046" name="Guido PODESTÀ" is_mep="True" mode="spoken" nationality="Italy" birth_date="01-04-1947" birth_place="Milano" p_group="Group of the European People's Party (Christian Democrats) and European Democrats" m_state="IT">
      <p sl="nl">Aan de orde is het verslag (A5-0161/2000) van mevrouw Hulthén, over de door het Bemiddelingscomité goedgekeurde gemeenschappelijke ontwerptekst van de verordening van het Europees Parlement en de Raad betreffende stoffen die ozonlaag afbreken (C5-0156/2000 - 1998/0228(COD)).</p>
    </intervention>
    <intervention id="2-138" speaker_id="2264" name="Anneli HULTHÉN" is_mep="True" mode="spoken" role="rapporteur" nationality="Sweden" birth_date="27-07-1960" birth_place="Göteborg" p_group="Group of the Party of European Socialists" m_state="SE">
      <p sl="sv">Mijnheer de Voorzitter, mijnheer de commissaris, dit onderwerp, dat nu voor de derde en laatste keer behandeld wordt, vormt voor de mensheid een levensgroot probleem. De zeer belangrijke ozonlaag wordt elke dag dunner. Misschien is dit het best merkbaar in het noordelijk halfrond, maar het verschijnsel heeft invloed op alles wat in de wereld leeft. Wij weten ook hoe we het probleem moeten aanpakken. Het klinkt als een simpele afweging, maar is helaas ingewikkelder dan dat. Bij een probleem als dit zijn heel wat belanghebbenden betrokken.</p>
      <p sl="sv">Dit Parlement moet zich nu definitief uitspreken over een verordening die enerzijds strengere regels bevat, anderzijds de industrie aanvaardbare marges voor een omschakeling biedt. Ik vind dat we een wetsvoorstel gemaakt hebben, dat goede stimuli voor verandering bevat en dat ook aanzet tot een ecologisch gerichte toekomst. Het is onze taak een bruikbaar plan op te stellen voor de komende ontwikkeling. Met deze verordening willen wij tonen dat wij vóór zijn op het Protocol van Montreal. Wij weten dat de industrie in de Unie een dergelijke omschakeling aankan, ook al hebben sommige partijen hun uiterste best gedaan om te verhinderen dat deze richtlijn tot stand zou komen.</p>
      <p sl="sv">In tweede lezing nam het Parlement tien amendementen aan op het gemeenschappelijk standpunt van de Raad. Zeven van deze amendementen kon de Raad zonder problemen overnemen. De andere, met name de amendementen 14, 15 en 21, bleven over en daarom hebben wij in het begin van dit jaar informele onderhandelingen met de Raad gevoerd. Zowel de Raad als het Parlement wilden zonder formele bemiddelingsprocedure een overeenkomst bereiken teneinde de inwerkingtreding niet te vertragen.</p>
      <p sl="sv">Het eerste amendement gaat over gedeeltelijk gehalogeneerde CFK's in bepaalde luchtbehandelingsapparatuur, die het Parlement wilde schrappen. In onze onderhandelingen werden ze weer ingevoerd, maar met een strengere datum voor afschaffing. Het tweede gaat over een totaal verbod op CFK's in koel- en klimaatregelingsapparatuur. De Raad zag dit niet zitten en in de onderhandelingen slaagden wij erin de afschaffing naar het jaar 2015 te verschuiven met een herzieningsclausule. Ik denk dat dit een belangrijke bijdrage van het Parlement was in de onderhandelingen met de Raad. Het derde amendement gaat over een verlenging van bepaalde tijdschema's en ook op dit vlak zijn de Raad en het Parlement tot een aanvaardbare oplossing gekomen.</p>
      <p sl="sv">Als we nu besluiten het voorstel van het Bemiddelingscomité te aanvaarden, gaan we ervan uit dat alles in orde is. Er zijn echter nog drie problemen. In de laatste fase doken in de tekst drie fouten op. Bij vergissing was de export van inhaleertoestellen voor astmalijders en pijnstillende pompen voor kankerpatiënten verboden. Bovendien bevatte de tekst een verkeerd referentiejaar met betrekking tot de import van CFK's door bepaalde firma's.</p>
      <p sl="sv">De Commissie zal nu een aanvullend voorstel doen om deze fouten recht te zetten. Dit voorstel zal volgens de planning in de plenaire vergadering van juli worden behandeld. Het was nooit de bedoeling de export van dit soort producten te verbieden of een verkeerd referentiejaar te nemen als basis voor de importquota's van firma's. Ik zou van de Commissie toch graag willen horen hoe dit heeft kunnen gebeuren en of zij van oordeel is dat we nu de beste oplossing voor het probleem hebben gevonden.</p>
      <p sl="sv">Om af te ronden dank ik de Commissie en het Portugees voorzitterschap, maar ook het Bemiddelingscomité voor de zeer goede samenwerking. Iedereen heeft zijn uiterste best gedaan om tot een goede verordening te komen en er rekening mee te houden dat ze zo snel mogelijk in werking moet treden. Ik vind dat wij een compromis hebben gevonden, dat voor alle partijen aanvaardbaar is. Het ozongat is er niet mee gedicht, maar het is een stap in de goede richting. Ik hoop dat het Parlement het voorstel vandaag of morgen aanneemt en dat wij reeds in oktober van dit jaar over een nieuwe en betere wetgeving voor ozonlaag afbrekende stoffen zullen beschikken.</p>
    </intervention>
    <intervention id="2-139" speaker_id="2161" name="Carlos LAGE" is_mep="True" mode="spoken" nationality="Portugal" birth_date="21-11-1943" birth_place="Valpaços" p_group="Group of the Party of European Socialists" m_state="PT">
      <p sl="pt">Mijnheer de Voorzitter, waarde collega's, in 1970 werd voor het eerst de alarmbel geluid over het dunner worden van de ozonlaag. Het probleem kwam echter pas goed in de schijnwerpers te staan in 1985, toen bekend werd dat er in de ozonlaag ter hoogte van de stratosfeer een gat zat.</p>
      <p sl="pt">Na talloze overlegpogingen hebben de landen die grotendeels voor de productie en het gebruik van chloorfluorkoolwaterstoffen, de beruchte CFK's, verantwoordelijk zijn, in 1987 het Protocol van Montreal ondertekend, met uitzondering van de Oost-Europese landen, China en India. Het gaat hier onmiskenbaar om een historisch protocol omdat men voor de eerste maal wereldwijd tot het besef kwam dat de diepgaande verstoring van het klimaat een bedreiging vormde voor het voortbestaan en de gezondheid van de mens en het leven zelf. Het protocol groeide hierdoor als het ware uit tot een paradigma.</p>
      <p sl="pt">Merkwaardig genoeg wordt in het recente verslag van het Europees Milieuagentschap, dat de titel "Milieusignalen" draagt, niet enkel gewaarschuwd voor de toename van de ozonconcentraties in de oppervlaktelagen, maar wordt tevens gewezen op het dunner worden van de beschermende ozonlaag van de hoge atmosfeer boven Europa. Dit proces is in het begin van de jaren tachtig begonnen en zet zich door met een ritme van 8% per decennium. De ontwikkelingen zijn verontrustend. Zij zijn niet te stuiten ondanks het feit dat het gebruik van chloorverbindingen en andere gassen die de ozonlaag in de troposfeer aantasten is afgenomen ten gevolge van de internationale overeenkomsten. Hieruit blijkt dat de genoemde overeenkomsten dan toch enig of zelfs vrij veel effect hebben gesorteerd.</p>
      <p sl="pt">Ofschoon de productie en verhandeling van verbindingen die de ozon van de hoge lagen van de atmosfeer aantasten na 1989 is teruggelopen, zorgt de lange levensduur van deze producten ervoor dat hun invloed zich nog steeds doet gelden. Volgens het verslag van het Europees Milieuagentschap zal de ozonlaag dan ook pas in 2050 volledig hersteld zijn. Daarom is het van vitaal belang dat de Europese Unie ten behoeve van de bescherming van de ozonlaag alle acties en maatregelen initieert die in haar macht liggen. Controversen zoals die over de algemene opwarming van de aarde of het "broeikaseffect" zijn hier uit den boze. In sommige gevallen is het geoorloofd zich af te vragen of de veranderingen relevant zijn. Het probleem van de ozonlaag laat echter geen twijfel bestaan. De ozonbescherming speelt een fundamentele rol bij de bescherming van het leven van de mens, de flora en de biodiversiteit zonder meer.</p>
      <p sl="pt">Welnu, de voorstellen tot wijziging van het Protocol van Montreal hebben tot doel de beschermende werking van de ozonlaag, de onmisbare filter die het leven op aarde veiligstelt, te versterken door het controlemechanisme voor de handel in ozonafbrekende substanties aan te scherpen. Wij feliciteren de rapporteur en danken haar voor de snelle indiening van het verslag aangezien de tijd dringt, met name wat dit soort kwesties betreft.</p>
    </intervention>
    <intervention id="2-140" speaker_id="1930" name="Horst SCHNELLHARDT" is_mep="True" mode="spoken" nationality="Germany" birth_date="12-05-1946" birth_place="Rüdigershagen" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, al jaren horen we telkens weer dat de ozonlaag, die voor ons van vitaal belang is, in gevaar is. Oorspronkelijk werd het gat in de ozonlaag op het zuidelijk halfrond groter, dus dat was ver van ons bed, maar nu moeten we zo langzamerhand vaststellen dat de ozonlaag ook boven Europa verandert.</p>
      <p sl="de">Sinds 1976 is geleidelijk aan 15% van de ozonlaag boven Europa verdwenen. Dat heeft de Commissie onlangs meegedeeld, en ze heeft ook gewaarschuwd voor de toename van het aantal gevallen van huidkanker, allergieën en aandoeningen aan de ogen. Al in de jaren tachtig werd bekend welke stoffen de ozonlaag hebben afgebroken en dat nog steeds doen. Eén procent minder ozon betekent naar schatting twee procent meer schadelijk ultraviolet licht op aarde, en dus een hoger risico op huidkanker. Daarom ben ik blij dat we voor dit belangrijke onderwerp nu eindelijk een besluit genomen hebben, waardoor we de overeenkomst van Montreal in de EU kunnen toepassen en ten dele nog verder gaan dan de verplichtingen, die we daar zijn aangegaan. Daarom zal ik het resultaat van de bemiddeling steunen, maar ik ben niet tevreden, en ik zeg dat in alle openheid.</p>
      <p sl="de">Ik wil hier ingaan op een probleem dat tot op het laatste moment controversieel gebleven is, het verbod op gedeeltelijk gehalogeneerde chloorfluorkoolwaterstoffen, die vooral voor koel- en klimaatregelingapparatuur gebruikt worden. Aangezien we zeker weten dat deze stoffen de ozonlaag afbreken en we ze dus willen verbieden, had de Raad volgens mij wat consequenter moeten zijn bij de overgangstermijnen en bij de uitzonderingen, ook al omdat uit onderzoek is gebleken dat er milieuvriendelijke alternatieven zijn voor alle doeleinden.</p>
      <p sl="de">Ik wil erop wijzen dat het gebruik van niet-gerecycleerde chloorfluorkoolwaterstoffen voor koel- en klimaatregelingsapparatuur pas in 2010 zal worden verboden. Het Europees Parlement had 2005 geëist. Het gebruik van gerecycleerde chloorfluorkoolwaterstoffen zou pas in 2015 volledig verboden worden, en niet in 2007, zoals geëist door het Parlement.</p>
      <p sl="de">Men is echter zo verstandig geweest om een overgangsclausule op te nemen, die het mogelijk maakt om de geplande datum voor het verbod op gerecycleerde chloorfluorkoolwaterstoffen nog eens aan te passen. Ik denk dat al gauw uit artikelen over de verdere afbraak van de ozonlaag en ook uit nieuwe wetenschappelijke kennis over alternatieven zal blijken dat het nu gesloten compromis onvoldoende ambitieus is. De tijd zal het leren, maar ik voorspel dat we ons in het Europees Parlement binnenkort weer met de termijnen voor het verbod op het gebruik van gedeeltelijk gehalogeneerde chloorfluorkoolwaterstoffen bezig zullen houden. Dat zou een zegen zijn voor het milieu en voor de volksgezondheid.</p>
    </intervention>
    <intervention id="2-141" speaker_id="photo_generic" name="Liikanen" is_mep="True" mode="spoken" role="Commissie">
      <p sl="sv">Mijnheer de Voorzitter, geachte leden, ik begroet het mooie resultaat dat het Europees Parlement en de Raad in deze belangrijke kwestie hebben bereikt. Ik feliciteer beide instellingen voor hun inspanningen het eens te worden over de vele technische vragen die deze ingewikkelde verordening kenmerken. Wij hebben hard gewerkt om compromissen te vinden en een efficiënte milieuwetgeving op dit gebied tot stand te brengen.</p>
      <p sl="sv">Ik wil van de gelegenheid gebruik maken om speciaal de Commissie milieubeheer, volksgezondheid en consumentenbescherming, de Europese delegatie in het Bemiddelingscomité en in het bijzonder de rapporteur, mevrouw Hulthén voor hun grondige en constructieve bijdrage te danken.</p>
      <p sl="sv">Deze nieuwe verordening bevat een aantal maatregelen om de uitstoot van ozonafbrekende stoffen tot een minimum te beperken. De belangrijkste daarvan zijn de volgende bijkomende maatregelen: de beperking van de productie en het gebruik van gedeeltelijk gehalogeneerde CFK’s, de afschaffing van de productie en het verbruik van methylbromide tegen het jaar 2004, een verbod op het gebruik van stoffen zoals CFK’s en halogenen waarvan de productie nu al verboden is, strengere criteria voor de hantering van ozonafbrekende stoffen, nieuwe criteria voor de opleiding van personeel, verplichte terugwinning en vernietiging alsook een betere controle en vergunningsvoorwaarden.</p>
      <p sl="sv">Als deze verordening wordt aangenomen, zullen alle ozonafbrekende stoffen in de Europese Unie sneller afgeschaft worden dan onder het Protocol van Montreal mogelijk is. Dit is niet alleen een duidelijke winst voor de gezondheid van de EU-burgers, maar het betekent ook dat de Europese Unie op dit belangrijk gebied de leiding neemt.</p>
      <p sl="sv">Ik zou ook willen antwoorden op een vraag die eerder werd gesteld. Ik antwoord in het Engels.</p>
    </intervention>
    <intervention id="2-143" speaker_id="2046" name="Guido PODESTÀ" is_mep="True" mode="spoken" nationality="Italy" birth_date="01-04-1947" birth_place="Milano" p_group="Group of the European People's Party (Christian Democrats) and European Democrats" m_state="IT">
      <p sl="nl">Ik dank u, commissaris Liikanen.</p>
      <p sl="nl">Het debat is gesloten.</p>
      <p sl="nl">De stemming vindt om 17.30 uur plaats.</p>
    </intervention>
  </section>
  <section id="creitem13" title="Ontwikkeling van de markt voor digitale televisie in de Unie">
    <intervention id="2-145" speaker_id="2046" name="Guido PODESTÀ" is_mep="True" mode="spoken" nationality="Italy" birth_date="01-04-1947" birth_place="Milano" p_group="Group of the European People's Party (Christian Democrats) and European Democrats" m_state="IT">
      <p sl="nl">Aan de orde is het verslag (A5-0143/2000) van mevrouw Thors, namens de Commissie industrie, externe handel, onderzoek en energie, over de mededeling van de Commissie aan het Europees Parlement, de Raad, het Economisch en Sociaal Comité en het Comité van de regio's over "De ontwikkeling van de markt voor digitale televisie in de Europese Unie - verslag met betrekking tot richtlijn 95/47/EG van en de Raad van 24 oktober 1995 inzake het gebruik van normen voor het uitzenden van televisiesignalen" (COM(1999) 540 - C5-0114/2000 - 2000/2074/COS)).</p>
    </intervention>
    <intervention id="2-146" speaker_id="1955" name="W.G. van VELZEN" is_mep="True" mode="spoken" nationality="Netherlands" birth_date="15-01-1943" birth_place="Rotterdam" p_group="Group of the European People's Party (Christian Democrats) and European Democrats" m_state="NL">
      <p sl="nl">Voorzitter, dit is een uniek festijn dat ik mag starten terwijl de rapporteur niet aanwezig is. U zag mijn wanhopige blik, rondkijkende van waar is mevrouw Thors. Maar goed, ik neem de honneurs toch waar. Ik had willen beginnen met haar zeer hartelijk te danken voor de hele goede samenwerking en voor het uitstekende werk dat zij heeft verricht. Dat blijft uiteraard bestaan. Toch spijt het mij dat zij er niet is.</p>
      <p sl="nl">Convergentie speelt een enorme grote rol in deze hele wereld. Convergentie slaat natuurlijk zowel op Internet als op de mobiele sector, die heel nauw met elkaar gaan worden verweven. Dat is een van de grote mogelijkheden die Europa heeft, maar daarnaast speelt de digitale televisie een belangrijke rol. Daar hebben wij ook heel veel kansen als wij namelijk een drietal randvoorwaarden gaan vervullen. Laat ik ze heel kort opsommen.</p>
      <p sl="nl">Mijn eerste randvoorwaarde is dat wij meer moeten doen op het gebied van standaardisatie en interoperabiliteit. Wat bedoel ik daarmee? De interoperabiliteit van de set top -boxen moet voorkomen dat gebruikers straks allerlei kastjes boven hun digitale tv-toestel moeten zetten om de verschillende programma's te blijven zien. Dat moeten wij te allen tijde vermijden. Ik verwelkom dan ook van harte de aanbeveling van de DVB-groep van het Multimedia Home Platform als een mogelijke standaard. Dat is de goede richting. Het moet vanuit de industrie komen. Ik denk dat wij dat proces een beetje kunnen begeleiden, maar het moet vooral vanaf die kant komen. Gezien de ontwikkelingen in de DVB-groep lijkt het erop dat de industrie al een heel eind in de goede richting is. Ik hoop dus ook dat de industrie zal blijven streven naar open standaarden, want daar ontwikkelt zich van alles en dan moeten wij de zaken niet dichttimmeren. Maar als de industrie niet kan komen tot een open standaard en niet tot interoperabiliteit, dan kan en mag de politiek niet zwijgen. Dan moet uiteindelijk als ultiem remedium gewerkt worden vanuit de politiek.</p>
      <p sl="nl">Mijn tweede opmerking slaat op een open toegang. Het is van groot belang dat er een open toegang komt en dat de regels inzake verplichte doorgifte (must carry-rules) die wij nu hebben moeten blijven bestaan, want Europa is meer dan alleen maar digitale economie. Het is ook nog een cultureel Europa. Daarom denk ik dat het amendement dat mevrouw Thors heeft ingediend op haar eigen verslag geen goed amendement is. De must carry-regels moeten blijven bestaan zolang zij proportioneel zijn en beperkt zijn tot die zenders die bedoeld zijn onder Protocol 32 van het Verdrag van Amsterdam te vallen.</p>
      <p sl="nl">Dan mijn laatste opmerking. Het is absoluut nodig dat er zo snel mogelijk een herziening komt van de richtlijn Televisie zonder grenzen. Ik hoop dat onze commissaris dat zal kunnen meenemen als hij de nieuwe telecomwetgeving gaat presenteren op vrij korte termijn, want een totaalpakket is heel hard nodig om uiteindelijk, zowel op het gebied van telecom als digitale tv, de convergentie in Europa veel verder te brengen en ik hoop dat Europa met dat pakket een leidende rol kan spelen, zoals wij dat ook in Lissabon hebben geclaimd.</p>
    </intervention>
    <intervention id="2-147" speaker_id="2305" name="Astrid THORS" is_mep="True" mode="spoken" role="rapporteur" nationality="Finland" birth_date="06-11-1957" birth_place="Helsingfors" p_group="Group of the European Liberal, Democrat and Reform Party" m_state="FI">
      <p sl="sv">Mijnheer de Voorzitter, mijnheer de commissaris, wat dit verslag betreft, lijkt het alsof ik achtervolgd word door Murphy’s lag . Toen er in de commissie over dit verslag gestemd werd, was ik zelf in Roemenië.</p>
      <p sl="sv">Ik dank de heer Van Velzen voor zijn inleiding van het verslag bij mijn afwezigheid. Ik vind het belangrijk voor ogen te houden hoe de situatie was toen wij de richtlijn aannamen. Men dacht toen dat het om een voorwaardelijke toegang ging, waardoor er een verschrikkelijk knelpunt zou ontstaan om open TV te kunnen krijgen. Vandaag is het misschien niet zo, maar nu zullen andere delen van de TV-distributie knelpunten of gateways worden als we niet opletten.</p>
      <p sl="sv">We moeten eisen dat verschillende dataprogramma’s interoperabel zijn, niet alleen dat technische apparaten samen gebruikt kunnen worden. De consumenten hebben tevens een grote behoefte aan gemakkelijk toegankelijke informatie en willen graag dat de markt op voorspelbare wijze evolueert.</p>
      <p sl="sv">In de toekomst zal de TV-situatie er volgens mij zo uitzien, dat de digitale televisie een onderdeel zal zijn van de steeds meer geïntegreerde elektronische functies in de woning. Dan is het belangrijk dat er een API, Applications Programme Interface komt, die in zijn geheel gebruikt kan worden. Dit is ook belangrijk voor de elektronische programmagidsen. De toekomstige voorschriften dienen vooral op deze beide aspecten te worden afgestemd.</p>
      <p sl="sv">Ik maak er mijn collega’s ook op attent dat deze elektronische programmagidsen een belangrijke rol zullen spelen, bijvoorbeeld voor ouders die hun minderjarige kinderen willen afschermen van bepaalde ongewenste programma’s.</p>
      <p sl="sv">Noch de besturingssystemen van de decoders noch de elektronische programmagidsen zijn vandaag onderling compatibel. Onze commissie is zoals de Commissie van mening dat de markten en technieken op het gebied van digitale televisie zich buiten de reikwijdte van de richtlijn ontwikkeld hebben. Wat in de specifieke richtlijn, waarover wij het nu hebben, geregeld is, moet daarom herzien worden. Dit kan het beste gebeuren in de bundel voorstellen voor wijzigingen van richtlijnen in de telecommunicatiesector, die wij binnen enkele weken van de Commissie mogen verwachten.</p>
      <p sl="sv">De conclusie van de rapporteur is dat open standaarden nu noodzakelijk zijn. Wij zitten al in de tweede en derde generatie uitrusting voor de digitale televisie. De werkzaamheden voor een dergelijke open standaard voor de multimediauitrusting in de woning zijn reeds ver gevorderd. Het Europees Normalisatie-instituut voor de Telecommunicatie, ETSI, zal de MHP-norm hopelijk aannemen. Er zijn goede redenen om aan te nemen dat deze norm de basis wordt voor de toekomst. Wij kunnen echter niet uitsluiten dat politieke besluiten inzake normen in de toekomst noodzakelijk zullen zijn, indien de markt niet vanzelf in de plooi valt.</p>
      <p sl="sv">Digitale televisie wordt op verschillende manieren verdeeld, die technisch gezien niet allemaal evenwaardig zijn. Zoals traditionele televisie kan digitale televisie zowel over grondnetwerken, als via de kabel en satelliet worden uitgezonden. Deze distributiesystemen hebben vandaag niet allemaal dezelfde invloed, maar de satellietdistributie is overheersend. Morgen kan het echter zijn dat de kabeldistributie opnieuw terrein wint. Bij kabeldistributie is er een ingebouwd retourkanaal dat rechtstreeks toegang geeft tot interactieve diensten op netwerken. Ik denk dat de toegang tot interactieve diensten de belangrijkste voorwaarde zal zijn om van digitale televisie een van de belangrijkste poorten van de informatiemaatschappij te maken. De verschillende distributiesystemen houden in dat digitale televisie ook een belangrijke poort kan worden voor afgelegen en dunbevolkte gebieden.</p>
      <p sl="sv">Het einde van de analoge TV-uitzendingen en de overgang naar digitale televisie zijn belangrijk om het beperkte medium van het radiospectrum op een efficiënte manier te kunnen gebruiken. Nog altijd heeft niemand durven definiëren onder welke voorwaarden de analoge uitzendingen stopgezet kunnen worden.</p>
      <p sl="sv">Digitalisering betekent uitdagingen, misschien vooral voor de openbare nutsbedrijven. Deze bedrijven kunnen deze investering daarvoor niet met subsidies financieren zoals de traditionele exploitanten. Hoe moet de inning van de licentierechten gebeuren in landen die de activiteit op deze wijze financieren en die een traditie van vrije zenders hebben?</p>
      <p sl="sv">Ik wil er nog op wijzen dat ik als rapporteur een groot voorstander ben van het must carry-principe of de plicht van de kabelmaatschappijen de kanalen door te geven. Anderzijds mogen we geen eisen stellen die de ontwikkeling van de interactieve diensten hinderen of afbreuk doen aan de bereidheid te investeren in een upgrading van het netwerk.</p>
      <p sl="sv">Zelfs openbare nutsbedrijven die vroeger hun programma’s vrij konden uitzenden, zijn nu bezig grenzen op te trekken en grensoverschrijdende zendingen te bemoeilijken. Daarnaast zijn er de problemen inzake het auteursrecht. De auteursrechtenorganisaties van TV-maatschappijen zouden nieuwe mogelijkheden moeten benutten om degenen die digitale televisie willen ontvangen, het recht te geven dit te doen, ook buiten de grenzen van het zenderland. Deze doelstelling wordt ons reeds door de Verdragen opgelegd en staat ook in de richtlijn Televisie zonder grenzen.</p>
    </intervention>
    <intervention id="2-148" speaker_id="1902" name="Norbert GLANTE" is_mep="True" mode="spoken" nationality="Germany" birth_date="08-08-1952" birth_place="Caputh" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Mijnheer de Voorzitter, dames en heren, geachte collega's, er zijn, zoals de Voorzitter in zijn inleiding al zei, vijf jaar verstreken sinds op basis van het verslag van oktober 1995 nu dit verslag kon worden voorgelegd. Dat ligt aan het feit dat de markt voor de digitale televisie zich veel langzamer heeft ontwikkeld dan verwacht. Aan de andere kant is digitale televisie in de afgelopen maanden en jaren met het oog op de convergentie van de media al belangrijker geworden. Voorbeelden van de steeds grotere waaier van diensten zijn het Internet en thuisbankieren via het digitale televisienetwerk.</p>
      <p sl="de">Dit verslag zal de basis zijn voor een ontwerprichtlijn. Onze fractie stelt twee eisen aan de regelgeving voor digitale televisie. Ten eerste mag dit kader de razendsnelle technische ontwikkeling op dit gebied niet verhinderen, het mag niet te star zijn.</p>
      <p sl="de">Ten tweede moet het kader echter wel de interne markt en de belangen van de consumenten beschermen. Aan deze twee eisen willen en moeten we voldoen.</p>
      <p sl="de">Daarom moet aan de volgende voorwaarden worden voldaan: de verplichting tot het doorgeven van bepaalde evenementen blijft een belangrijke eis van de samenleving. Ik denk daarbij aan programma’s in de taal van minderheden of aan de belangrijke rol van de openbare omroeporganisaties.</p>
      <p sl="de">Ten tweede moet, zoals de heer Van Velzen net al heeft gezegd, de interoperabiliteit van de toegangssystemen tot digitale televisie voor de consument worden gegarandeerd. We kunnen niet dulden dat de consument meerdere ontvangstapparaten nodig zou hebben om de programma’s te ontvangen. Eén decoder per consument, meer niet.</p>
      <p sl="de">Ten derde mag de technische interoperabiliteit niet worden omzeild of in gevaar worden gebracht door de vorming van nationale monopolies of door misbruik van een dominante positie op de markt.</p>
      <p sl="de">Mijn conclusie luidt: ons doel is het bevorderen van een interne markt in Europa en het stimuleren van de technische ontwikkelingen. Zoals de twee sprekers voor mij al hebben gezegd, willen we televisie zonder grenzen, en daarbij hoort ook dat in de toekomst onderdanen van derde landen, die ingezetene van de Europese Unie zijn, hun betaaltelevisie kunnen ontvangen.</p>
      <p sl="de">Ik ben heel tevreden met het bijzonder evenwichtige verslag van mevrouw Thors, dat we in de commissie goedgekeurd hebben.</p>
      <p sl="de">De twee amendementen die mevrouw Thors heeft ingediend kan ik namens onze fractie om dezelfde redenen die de heer Van Velzen heeft genoemd helaas niet steunen. We zullen tegen deze amendementen stemmen. Afgezien daarvan willen we de rapporteur feliciteren en hopen dat de Commissie in de komende dagen en weken een goede basis voor een richtlijn zal voorleggen!</p>
    </intervention>
    <intervention id="2-149" speaker_id="1966" name="Elly PLOOIJ-VAN GORSEL" is_mep="True" mode="spoken" nationality="Netherlands" birth_date="20-03-1947" p_group="Group of the European Liberal, Democrat and Reform Party" m_state="NL">
      <p sl="nl">Voorzitter, geachte commissaris, collega's, ik wil eerst mevrouw Thors natuurlijk complimenteren met haar verslag, dat ze in een zeer korte tijd heeft moeten maken en dat er uitstekend uitziet. Collega's, digitale televisie zal een van de belangrijkste opritten worden naar de digitale snelweg en zal bijdragen tot de verspreiding van netten met een hoge capaciteit naar alle delen van Europa, dus ook in de meer afgelegen gebieden. Dit communicatiemiddel zal daarom veel meer Europeanen toegang geven tot alle vormen van informatie. Het is dan ook van groot belang een gunstig investeringsklimaat in Europa te scheppen voor de digitale televisie.</p>
      <p sl="nl">Immers, we staan aan de vooravond van een grote omwenteling. Oude grenzen vervagen tussen telecombedrijf, entertainmentindustrie en de journalistieke media. Ze worden vervangen door multinationale kabelmediagiganten. Deze worden nu gevormd door fusies. We zien dat overal optreden. Infrastructuur en content-industrie komen samen. Dat betekent dat er een goed toezicht moet komen op twee punten.</p>
      <p sl="nl">In de eerste plaats dat we geen ongewenste mediaconcentraties krijgen, want anders lopen de prijzen voor de consument toch nog uit de hand. Bovendien moeten we zorgen, en dat hangt daar ook direct mee samen, voor de journalistieke onafhankelijkheid, zo belangrijk voor onze democratie.</p>
      <p sl="nl">Daarbij zijn natuurlijk de technologische ontwikkelingen van invloed op het regelgevingskader en omgekeerd. Regelgeving mag de interoperabiliteit van de verschillende technologieën niet belemmeren en dient daarom minimaal op Europees niveau te worden vastgesteld en liefst wereldwijd. We zien dus dat in veel lidstaten vooral het mediabeleid nog veel te veel nationaal gevormd wordt.</p>
      <p sl="nl">Mijn laatste punt, Voorzitter, betreft de uitzendrechten, die thans nog zuiver op nationale basis worden verkocht. Hierdoor kunnen personen die buiten een bepaald land wonen zich niet abonneren op televisiediensten uit een andere lidstaat, of het nu gaat om kosteloze of om betaaltelevisie-uitzendingen. Dat is een ongewenste ontwikkeling. Het moet voor alle burgers mogelijk zijn een abonnement te nemen op televisiediensten uit een andere lidstaat. Dat betekent digitale televisie, maar ook televisie zonder grenzen.</p>
    </intervention>
    <intervention id="2-150" speaker_id="4252" name="Raina A. Mercedes ECHERER" is_mep="True" mode="spoken" nationality="Austria" birth_date="16-05-1963" birth_place="Linz" p_group="Group of the Greens/European Free Alliance" m_state="AT">
      <p sl="de">Mijnheer de Voorzitter, zoals alle vorige sprekers wil ook ik mevrouw Thors van harte gelukwensen met haar verslag. Het is een uitstekend en belangrijk verslag. De digitale televisie is een belangrijke stap in de richting van convergentie. Digitale televisie zal een van de belangrijkste opritten worden naar de informatiesnelwegen en zal leiden tot een betere en ruimere toegang in de meer afgelegen gebieden. Wij moeten het de exploitanten daarom gemakkelijker maken in plaats van te veel te willen reguleren.</p>
      <p sl="de">Wat betreft de culturele verscheidenheid en de algemene informatievoorziening is het uiterst moeilijk het juiste evenwicht te vinden tussen investering, ontwikkeling en minimale regelgeving. Hier moet, binnen de kadervoorwaarden en met inachtneming van de kwaliteit, naar de ideale oplossingen worden gezocht.</p>
      <p sl="de">Wij kunnen ons vinden in het verslag van mevrouw Thors. Net zoals de rapporteur pleiten wij voor een scheiding van inhoud en infrastructuur en voor de verplichting om via bepaalde kanalen te zenden. Wij zijn van mening dat decoders een deel van de informatie-infrastructuur moeten worden, dat er gewerkt moet worden aan de interoperabiliteit van decoders en dat de lidstaten de mogelijkheid moeten hebben om open netwerken voor te schrijven. Verder begroeten wij het feit dat de Commissie fusies toestaat wanneer er een open norm wordt toegepast, want ook dat heeft tot doel misbruik van een machtspositie te voorkomen.</p>
      <p sl="de">Niet in de laatste plaats ben ik het ook eens met de vorige sprekers die hebben gewezen op het feit dat er geen interne markt bestaat voor televisiediensten. Daar moet snel en verstandig werk van gemaakt worden. Met het oog op de ontwikkelingen moet een diepgaand debat worden gevoerd over de publieke omroepdiensten. Onverminderd het subsidiariteitsbeginsel bestaat er toch een Europese verantwoordelijkheid om ervoor te zorgen dat de publieke omroepen met hun opdracht op het vlak van de informatievoorziening en de culturele verscheidenheid niet aan de concurrentie worden uitgeleverd. Wat dit laatste punt betreft, wil ik u verzoeken om de nodige sensibiliteit aan de dag te leggen.</p>
    </intervention>
    <intervention id="2-151" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Mijnheer de Voorzitter, voordat ik naar Straatsburg vertrok heb ik een gesprek gehad met een gepensioneerde die met mij meereisde, mevrouw Lucia Boroni, uit Mozzanica; dat ligt in de provincie Bergamo. Zij vroeg mij: "Wat gaat u deze week in Straatsburg doen?" "Ik moet het woord voeren over het verslag-Thors." "Maar wat is dat voor een verslag?" "In dat verslag bekommert men zich om wat er binnenkort gaat gebeuren, en wel dat een gepensioneerde de televisie kan aanzetten, Fatuzzo aan het woord ziet in het Europees Parlement en kan horen wat hij zegt" "O, dat vind ik nou fijn", antwoordde mevrouw Boroni, maar meteen vroeg ze: "Maar kan ik dan ook zien hoeveel premie ik voor mijn pensioen heb betaald? Kun je zien wat voor bedrag aan pensioen je uitgekeerd krijgt zodra je ophoudt met werken?" "Maar zeker, mevrouw Boroni, dat is nu net de toekomst; de toekomst staat aan de kant van de burgers, er zijn geen grenzen meer. U kunt zelfs zien wat er gebeurt met de pensioenfondsen van andere landen". "Maar het probleem is dat ik moet rondkomen van 700.000 lire per maand", zei mevrouw Boroni, "hoe kan ik nu met dat beetje geld die televisie van de toekomst kopen?"</p>
      <p sl="it">Ik neem dus thans het woord om te zeggen wat mevrouw Boroni op haar hart had, namelijk dat het Europees Parlement - en vast en zeker beoogde mevrouw Thors dat ook met haar verslag en ik hoop dat mijnheer de commissaris eraan denkt als hij de richtlijn uitvaardigt - ervoor zorg zal dragen dat minder welgestelde burgers, al dan niet gepensioneerd, gratis toegang krijgen tot de nieuwe diensten van de digitale televisie van de toekomst.</p>
    </intervention>
    <intervention id="2-152" speaker_id="2301" name="Reino PAASILINNA" is_mep="True" mode="spoken" nationality="Finland" birth_date="05-12-1939" birth_place="Arctic Ocean" p_group="Socialist Group in the European Parliament" m_state="FI">
      <p sl="fi">Mijnheer de Voorzitter, mijnheer de commissaris, waarde collega's, mijn dank aan Astrid Thors voor haar inzet en haar deskundigheid met betrekking tot dit onderwerp. Ik heb enig commentaar op deze kwestie. Allereerst ben ik voorstander van een open norm en van compatibiliteit, dat zijn verstandige zaken. Bij kabelnetten bestaat er een voorwaardelijke toegang, waarover al is gesproken, maar belangrijk is ook de verscheidenheid in de ontvangst. Het gaat dus niet alleen om de toegang, maar ook om de ontvangst. Concurrentie alleen is hier geen garantie voor. Wij weten dat internationale concurrentie op het gebied van televisie vaak heeft geleid tot het homogeniseren van het aanbod: iedereen concurreert met gelijksoortige soap opera's. Dat is een groot probleem dat met de toegang verband houdt.</p>
      <p sl="fi">In het algemeen ben ik van mening dat technologische systemen niet neutraal zijn. Ze bewerkstelligen meer de ene mogelijkheid dan de andere. Op die manier is bijvoorbeeld het gemak van interactiviteit - waarover de vorige spreker misschien in zekere zin sprak - een politieke kwestie. Het is in ieder geval een maatschappelijke kwestie en waarschijnlijk een partijpolitieke, want ook bijvoorbeeld hoe de opkomst is bij opiniepeilingen en lokale verkiezingen of hoe goed geïnformeerd de mensen aan verkiezingen kunnen deelnemen, hangt van het functioneren van de interactiviteit af. Het MHP ofwel het toekomstige Multimedia Home Platform dat activiteiten van apparaten naar computerprogramma's overbrengt, is een soort definitieve revolutie in de keten die het mogelijk maakt alles - zoals de rapporteur opmerkte - van televisie op Internet te krijgen. Niet alleen televisieprogramma's, maar natuurlijk ook kranten, films en veel andere dingen, misschien zelfs geuren en dat is voor ons oudere mannen een waar medicijn. Het is van belang dat ook hierbij een goed beleid wordt gevoerd, de prijs van apparaten mag voor mensen geen belemmering zijn om deel te nemen.</p>
    </intervention>
    <intervention id="2-153" speaker_id="4296" name="Ilka SCHRÖDER" is_mep="True" mode="spoken" nationality="Germany" birth_date="22-01-1978" birth_place="Berlin" p_group="Group of the Greens/European Free Alliance" m_state="DE">
      <p sl="de">Mijnheer de Voorzitter, geachte rapporteur, de ARD wil voor het Europees Hof van Justitie een klacht indienen tegen een televisie-alliantie van de media-ondernemingen van Kirch en Murdoch, want in fusies van dominante marktdeelnemers schuilt het gevaar van de nieuwe media. Zoals al eerder rond Microsoft dient zich nu een discussie aan op het gebied van de digitale televisie. Vooral nu leidende ondernemingen uit de computerbranche fuseren met traditionele media-ondernemingen gaat het hierbij om de vraag, of de toegangs-hardware, in dit geval een decoder, alleen al volstaat om een monopolie te beschermen.</p>
      <p sl="de">Maar ook wat het culturele aspect aangaat, mogen wij ons geen illusies maken. Er komt niet vanzelf meer interactiviteit. Er komen niet vanzelf meer mensen die via de televisie met een computer kunnen omgaan. Daarom is het van belang de publieke opdracht van de media te blijven benadrukken, de vorming van monopolies met name in de mediabranche te verhinderen en te streven naar een rechtvaardige toegang tot en opleiding voor een zelfstandige omgang met de nieuwe media.</p>
    </intervention>
    <intervention id="2-154" speaker_id="4396" name="Francesco FIORI" is_mep="True" mode="spoken" nationality="Italy" birth_date="14-04-1953" birth_place="Voghera " p_group="Group of the European People's Party (Christian Democrats) and European Democrats" m_state="IT">
      <p sl="it">Mijnheer de Voorzitter, ik wil allereerst mevrouw Thors gelukwensen met het werk dat zij verricht heeft, vooral omdat het geen gemakkelijke klus is om de toekomst te reglementeren. Verder wilde ik kort verwijlen bij een paar kritieke punten, waar ons Parlement de nodige aandacht aan zou moeten schenken.</p>
      <p sl="it">Het zou bijvoorbeeld naar mijn idee belangrijk zijn om heel scherp op te passen bij de voorschriften inzake auteursrechten, want door de beperkingen van de copyright-akkoorden en de verschillen in technische voorschriften die voor de uitzendingen worden gebruikt, dreigt het gevaar dat een echte televisie zonder grenzen en een echte Europese interne markt voor televisiediensten geen vooruitgang boeken, en dan gaat er waarschijnlijk een kans verloren die de Europese televisie-industrie niet nog eens een keer in de schoot geworpen krijgt.</p>
      <p sl="it">Burgers die wonen of werken in andere lidstaten dan hun land van herkomst hebben niet de mogelijkheid een wettig abonnement te nemen op buitenlandse televisieplatforms, aangezien de exploitanten geen rechten bezitten die geldig zijn voor de betreffende lidstaten. Het Europees Parlement heeft deze kwestie in het verleden reeds aangekaart en ook de rapporteur neemt dit probleem onder de loep; daarbij wordt de aandacht gevestigd op de situatie in de grensgebieden, waar taalminderheden aan de andere kant van de grens wonen. Hoe dan ook, ik geloof dat wij meer zouden moeten hameren op wat haalbare thema's kunnen zijn.</p>
      <p sl="it">Ik vind het belangrijk erop te wijzen, zoals de rapporteur zo goed gezegd heeft, dat het reglementeringskader moet zien te laveren tussen de behoefte om culturele en thematische diversiteit van de televisienetten te verzekeren en het gevaar dat investeringen in de digitale televisie belemmerd worden. Er is behoefte aan een flexibele aanpak bij de reglementering van de economische sectoren in deze fase van ingrijpende veranderingen.</p>
      <p sl="it">De verordening mag de ontwikkeling van de markt en met name van nieuwe televisiediensten niet tegenhouden. Ik denk dat wij in de komende maanden of jaren nog wel terug zullen komen op bepaalde inhoudelijke aspecten, bijvoorbeeld de scheiding tussen reglementering van de inhoudelijke kant van de televisie en reglementering van de infrastructuur. Bovendien zal er naar mijn gevoel ook veel aandacht moeten worden besteed aan de interoperabiliteit van de diverse systemen, welke nog wel gericht is op een algemene bescherming van de toegangelijkheid van gebruikers tot de inhoud die digitale platformen overbrengen, maar op dit moment ook ontstaat als maatregel van bescherming van de mededinging, dat wil zeggen van de mogelijkheden van toegang tot de markt van de verschillende exploitanten, waarbij dus juridische mogelijkheden worden geopend die nog helemaal te bezien zijn.</p>
    </intervention>
    <intervention id="2-155" speaker_id="1175" name="Gérard CAUDRON" is_mep="True" mode="spoken" nationality="France" birth_date="27-02-1945" birth_place="Royaucourt et Chailvet" p_group="Group of the Party of European Socialists" m_state="FR">
      <p sl="fr">Mijnheer de Voorzitter, geachte collega's, mijnheer de commissaris, in mijn hoedanigheid van eerste rapporteur – ik meen in 1994-1995 - over digitale televisie en de hiervoor geldende normen, zou ik de huidige rapporteur willen zeggen dat zij belangrijk werk heeft verricht, en de Commissie dat ik haar mededeling zeer waardeer.</p>
      <p sl="fr">Ik denk dat wij over enkele jaren zullen kunnen zien welke weg op dit gebied bewandeld is en dat wij dan kunnen bevestigen dat de keuzes die aanvankelijk gemaakt zijn de juiste waren. Op dit moment staan wij aan de vooravond van een belangrijke fase. Daarom denk ik dat het nu belangrijk is om in alle beleidsvormen het benodigde evenwicht te vinden. Het gaat hier om evenwicht tussen de communautaire benadering en normen enerzijds en de nationale eigenaardigheden en verschillen anderzijds. Daarnaast is er aan de ene kant de noodzaak een grote Europese afzetmarkt te bestrijken en Europese producten te stimuleren, dat wil zeggen de ontwikkeling van wat televisie zonder grenzen wordt genoemd. Aan de andere kant dienen ook de mogelijkheden van het hertzbereik en de lokale televisie behouden te blijven. Dit zijn voor ons zeer belangrijke onderwerpen, waarbij volgens ons een maximum aan flexibiliteit gewaarborgd dient te worden.</p>
      <p sl="fr">Digitale televisie is in het begin beschouwd als iets anders dan de hoge-definitietelevisie, een ander dossier dat ik goed heb gekend. Nu realiseert men zich dat hierdoor een enorme flexibiliteit en kwantiteit mogelijk worden. Vanaf nu gaat het erom het juiste evenwicht te vinden tussen wat gedaan moet worden op Europees niveau en wat gedaan kan worden op nationaal en op lokaal niveau. Dit heeft zowel gevolgen voor het Europees en nationaal optreden met betrekking tot de dereguleringsinstanties, als voor de markt en de technologie.</p>
      <p sl="fr">Het is belangrijk dat de balans over digitale televisie vandaag is opgemaakt. Ik complimenteer mevrouw Thors nogmaals met haar uitstekende verslag. Ik blijf persoonlijk zeer betrokken bij het werk dat op dit gebied verricht wordt. Het is belangrijk om in het achterhoofd te houden dat informatie, communicatie en televisie vooral bestemd zijn voor de burger. Daarom dient elke starre houding die in de weg zou kunnen staan van een cultuur die voor iedereen bestemd is, vermeden te worden.</p>
    </intervention>
    <intervention id="2-156" speaker_id="4538" name="Malcolm HARBOUR" is_mep="True" mode="spoken" nationality="United Kingdom" birth_date="19-02-1947" birth_place="Woking" p_group="European Conservatives and Reformists Group" m_state="GB">
      <p sl="en">Mijnheer de Voorzitter, als hekkensluiter wil ik mevrouw Thors evenzeer bedanken voor haar bijzonder evenwichtige verslag, zoals de heer Caudron het zojuist genoemd heeft. Het is een gericht verslag.</p>
      <p sl="en">Ik zou willen afronden door een verband te leggen met het volgende debat over elektronische communicatie. In dit hele domein dienen we goed te beseffen hoe snel de technologie zich ontwikkelt. We moeten ons ervan bewust zijn dat de technologie onze hele manier van denken begint te veranderen, inclusief het concurrentiekader waarin digitale televisie en andere media zich momenteel ontwikkelen. Ik kom uit een land waar de openbare omroep een lange traditie achter zich heeft, een onderwerp dat mevrouw Thors overtuigend heeft aangesneden in haar verslag. Daarbij staan de toegang van de burger tot de nieuwe technologie en de toegang tot de kijker centraal.</p>
      <p sl="en">Laten we niet uit het oog verliezen dat alle actoren in deze sector een concurrentieslag moeten leveren voor een bijzonder korte tijd per kijker. Hoe meer zenders erbij komen, hoe meer keuze de kijker heeft, niet alleen om naar programma's te kijken, maar ook om te winkelen en soms tegen betaling interactieve Internetmedia te gebruiken via zijn digitale televisietoestel. Zo kan hij tegen betaling naar een sportgebeurtenis kijken, waarbij hij interactief kan kiezen in welke vorm hij de informatie wil ontvangen. Het zal niet lang meer duren voor de consument een digitaal opneemapparaat kan kopen waarmee hij honderden uren televisie op een harde schijf kan opslaan. Deze programma's worden vervolgens gesorteerd, zodat de gebruiker kan kijken wanneer het hem het beste uitkomt. Zo ontstaat er een ander soort concurrentie.</p>
      <p sl="en">We moeten zorgen dat onze wetgeving niet te beperkend wordt voor de ontwikkeling van deze technologie en de groei van de concurrentie die deze nieuwe vormen van technologie met zich meebrengen. Dat is iets waar we rekening mee moeten houden, niet alleen bij de behandeling van het verslag van de heer Van Velzen, maar ook bij het verslag dat we over een paar maanden kunnen verwachten over het auteursrecht in de informatiemaatschappij.</p>
    </intervention>
    <intervention id="2-157" speaker_id="photo_generic" name="Liikanen" is_mep="True" mode="spoken" role="Commissie">
      <p sl="en">Mijnheer de Voorzitter, om te beginnen wil ik mevrouw Thors bedanken voor haar voortreffelijke werk. De Commissie is verheugd over dit verslag. Het geeft aan dat er behoefte is aan een evenwichtige regelgeving. We moeten het evenwicht zien te vinden tussen twee zaken: ten eerste, de handelsvrijheid en de stimulansen om te investeren, en ten tweede de gerichte en proportionele bescherming van een aantal duidelijk omschreven algemene belangen. Het nieuwe regelgevingskader biedt regulerende instanties veel meer flexibiliteit bij het zoeken naar dit evenwicht.</p>
      <p sl="en">In de ontwerprichtlijnen die de Commissie deze maand zal indienen, is rekening gehouden met de drie hoofdpunten uit het verslag van mevrouw Thors. Ten eerste is dat de noodzaak de richtlijnen inzake digitale televisie op voorhand te actualiseren. Met het nieuwe kader kunnen regulerende instanties inspelen op nieuwe toegangstechnieken zoals het Applications Programme Interface . Ten tweede wordt in het verslag steun verleend aan het uitgangspunt dat alleen openbare omroepen verplicht in het aanbod van exploitanten moeten worden opgenomen, zoals omschreven in Protocol 32 van het Verdrag. In het verslag wordt er ook op gewezen dat er moet worden onderhandeld, en dat daarbij naar een evenwicht moet worden gestreefd tussen de vergoeding voor de exploitanten en de waarde die openbare omroepen voor hen vertegenwoordigen. De Commissie zal met deze punten rekening houden in haar toekomstige wetgevingsvoorstellen. Ten derde moeten de diverse televisiestandaarden of -platforms onderling beter uitwisselbaar worden (de zogenaamde "interoperabiliteit").</p>
      <p sl="en">In het verslag gaat het meer bepaald over twee cruciale aspecten. Ten eerste dat er waar mogelijk sprake moet zijn van onderlinge uitwisselbaarheid en toegangsregels in gevallen waarin eigendomsrechten bijdragen tot een aanzienlijk sterkere marktpositie, en ten tweede dat er een nieuwe, open architectuur moet worden ontwikkeld voor decoders, het zogenaamde Multimedia Home Platform .</p>
      <p sl="en">De Commissie geeft er de voorkeur aan het initiatief aan het bedrijfsleven over te laten in plaats van technische normen op te leggen. We hebben genoeg mogelijkheden achter de hand om in te grijpen als de marktspelers het niet eens kunnen worden. De markt is trouwens zelf al open normen aan het ontwikkelen. In een dynamische markt loopt het standaardiseringsproces altijd achter op de nieuwste technische ontwikkelingen, en het gebruik van open normen beperkt zowel de regelgeving als het aantal concurrentiegeschillen. In dit verslag wordt deze boodschap bijzonder krachtig naar de markt uitgedragen. Ik sta daar volkomen achter.</p>
      <p sl="en">In het verslag komen ook diverse punten aan de orde die het aanbod betreffen. Deze vallen echter buiten de reikwijdte van het nieuwe regelgevingskader voor elektronische communicatie. Voorzover mogelijk moeten we de regelgeving over netwerk en aanbod uit elkaar houden.</p>
      <p sl="en">Dienstverlening via gecodeerde digitale televisiebeelden roept diverse lastige problemen op. Ten eerste is het auteursrecht maar al te vaak het slachtoffer. Met betaaltelevisie worden uitsluitend de rechten voor een bepaalde lidstaat gekocht. Zelfs digitale dienstverlening via het open televisienet wordt gecodeerd. Dit geeft aanleiding tot spanningen met de interne markt voor dienstverlening via betaaltelevisie. Wat ook een rol kan spelen, zijn uiteenlopende visies op regelgeving met betrekking tot het aanbod. Op dit punt moet ik overleg plegen met mijn collega's Reding en Bolkestein, die op dit vlak specifieke bevoegdheden hebben.</p>
    </intervention>
    <intervention id="2-158" speaker_id="2046" name="Guido PODESTÀ" is_mep="True" mode="spoken" nationality="Italy" birth_date="01-04-1947" birth_place="Milano" p_group="Group of the European People's Party (Christian Democrats) and European Democrats" m_state="IT">
      <p sl="nl">Ik dank u, mijnheer de commissaris.</p>
      <p sl="nl">Het debat is gesloten.</p>
      <p sl="nl">De stemming vindt om 17.30 uur plaats.</p>
    </intervention>
  </section>
  <section id="creitem14" title="Elektronische communicatie en bijbehorende diensten">
    <intervention id="2-160" speaker_id="2046" name="Guido PODESTÀ" is_mep="True" mode="spoken" nationality="Italy" birth_date="01-04-1947" birth_place="Milano" p_group="Group of the European People's Party (Christian Democrats) and European Democrats" m_state="IT">
      <p sl="nl">Aan de orde is het verslag (A5-0145/2000) van de heer Van Velzen, namens de Commissie industrie, externe handel, onderzoek en energie, over de mededeling van de Commissie aan de Raad, het Europees Parlement, het Economisch en Sociaal Comité en het Comité van de regio's: "Naar een nieuw regelgevingskader voor de elektronische communciatie-infrastructuur en bijbehorende diensten - herziening van de communicatieregelgeving 1999" (COM(1999) 539 - C5-0141/2000 - 2000/2085(COS)).</p>
    </intervention>
    <intervention id="2-161" speaker_id="1955" name="W.G. van VELZEN" is_mep="True" mode="spoken" role="rapporteur" nationality="Netherlands" birth_date="15-01-1943" birth_place="Rotterdam" p_group="Group of the European People's Party (Christian Democrats) and European Democrats" m_state="NL">
      <p sl="nl">Voorzitter, laat ik beginnen met mijn dank uit te spreken aan het adres van mijn collega's. Een rapporteur zonder zulke goede kwalitatieve inbreng is eigenlijk maar een heel klein middeltje. Het gaat uiteindelijk om de goede dialoog die we hebben gevoerd. Ik wil ook graag de Commissie, en dan met name de commissaris Liikanen, zeer danken voor de goede samenwerking en de inhoudelijke debatten die ik heb mogen voeren, maar vooral ook dat hij met het verschijnen van de nieuwe richtlijnen rekening heeft willen houden met het debat en de stemming die plaatsvindt over dit verslag.</p>
      <p sl="nl">Voorzitter, vijf jaar geleden konden we ons absoluut niet voorstellen dat we nu spreken over zowel concurrentie op het gebied van diensten maar ook vooral concurrentie op het gebied van infrastructuur in Europa. Dat is absoluut nieuw. Als we onze ogen sluiten en nadenken wat er in de komende vijf jaar allemaal gaat gebeuren, dan is dat een enorme ontwikkeling. Dat betekent ook, en dat is mijn tweede punt, dat je heel goed moet nadenken over de vraag van wat moet je nu gaan regelen op het ogenblik in de Europese Unie om dat proces van convergentie van de enorm snelle ontwikkeling te bevorderen. Ik denk dat het uitgangspunt zou moeten zijn dat we kiezen, als het enigszins kan, voor een volledige mededinging en dat je, terugkerende vanuit de volledige mededinging, dan ook na moet gaan wat je op dit moment nog nodig hebt aan sectorspecifieke regelgeving. Natuurlijk zal er altijd sectorspecifieke regelgeving blijven, maar uiteindelijk moeten we in de richting van mededinging als leidend beginsel. Ik denk dan ook dat de Commissie terecht, en mijn verslag heeft daar hopelijk ook een bijdrage aan geleverd, heeft gekozen voor een bijstelling van het in mijn ogen meer rigide model dat in eerste instantie door de Commissie werd gebruikt, de zogenaamde significant market power and dominant position . Ik hoop dus eerlijk gezegd dat de Commissie nog meer zal opschuiven in de richting van wat wij hebben voorgesteld. De markten bewegen zich enorm snel. Het gaat over de landsgrenzen heen. We zien allerlei verticale en horizontale integraties. We zien intersectorale bewegingen ontstaan en dat betekent dat je ook behoefte hebt om dus iedere keer naar een bepaald marktsegment te kijken.</p>
      <p sl="nl">Voorzitter, mijn derde punt is dat je ook moet kijken naar de toezichthoudende structuren die wij hebben. Het kan natuurlijk niet zo zijn dat wij 15 telecom/ICT-markten hebben over vijf jaar nog in Europa. We zullen op dat punt moeten groeien naar één Europese binnenmarkt. Dat betekent ook dat ik toch met enige zorg twee ontwikkelingen op dat terrein zie. Dat nog steeds nationale toezichthoudende instanties apart zijn en van mijn verslag gaat er een geweldige stimulans uit dat zij zich gaan verbinden, zoniet fuseren of integreren met de algemene nationale mededingingsautoriteiten en, waar dat nodig is, ook met mediatoezichthouders. We moeten ons ook afvragen hoe lang we nog door moeten gaan met de specifieke sector toezicht. Het is natuurlijk heel goed om een high level- groep te hebben, maar het grote nadeel van een high level -groep is dat je zo belangrijk bent dat het buitengewoon moeilijk is om je kwijt te raken. Ik hoop dus op dat punt dat met een sunset -bepaling en een horizonbepaling we toch iets kunnen doen aan het limiteren van het tijdsgewricht waarin deze groepen actief zijn.</p>
      <p sl="nl">Voorzitter, voor de burger is het van groot belang dat er veel meer prijstransparantie komt en dat de kosten van roaming omlaag gaan, dat de burger inzicht krijgt in hoe dat in elkaar zit. Voor de burger is het ook van groot belang dat er nummerportabiliteit komt, ook voor de mobiele sector, opdat dat de macht is aan de consument en ik vind dat we daarvoor moeten opkomen.</p>
      <p sl="nl">Voorzitter, van groot belang is dat er ook heel kritisch wordt gekeken naar het veilen. We hebben te maken met een situatie dat we uiteindelijk ver boven de administratieve kosten komen en ik ben dus zeer benieuwd of de commissaris al een antwoord wil geven op mijn schriftelijke spoedvragen in welke mate de veilingen in het Verenigd Koninkrijk en in andere lidstaten die gaan komen, in overeenstemming zijn met artikel 11 van een vergunningrichtlijn waar expliciet staat dat het alleen maar mag gaan over administratieve kosten.</p>
      <p sl="nl">Voorzitter, een belangrijk ander punt is met name de 112, de plaatsbepaling. Als mij wat overkomt, moet men onmiddellijk kunnen weten waar ik ben. Daarom is die plaatsbepaling, die caller location , van groot belang. Maar het is ook van belang om het misbruik van 112 tegen te gaan. Daarnaast is het, denk ik, toch van groot belang om zeker bij de derde generatie mobiel de mogelijkheid te bieden voor caller location , voor plaatsbepaling. Dat betekent dan wel dat je te maken hebt met het gegeven dat de gebruiker daarvoor toestemming moet geven.</p>
      <p sl="nl">Voorzitter, een ernstig probleem is het democratisch tekort in de hele ICT-sector. Als we binnenkort vijf of zes richtlijnen hebben afgewikkeld, hebben we als Europees Parlement niets meer te doen op dat terrein. Tegelijkertijd gaat de Commissie door met de Cocom (Comité Communicatie), de afvaardiging van de Raad. In mijn verslag staat nadrukkelijk de oproep om binnen dit Parlement een werkgroep op te richten die gemandateerd wordt door het Parlement om op gelijk niveau als de Cocom te kunnen onderhandelen met de Commissie.</p>
      <p sl="nl">Voorzitter, in 2000 kan het toch niet meer zo zijn dat het Parlement buitenspel wordt gezet. Ik doe dus een dringend beroep op ons, maar ook op de Commissie, om dat democratisch gat dat er dus nu is, om dat te vullen en met name in de richting zoals ik heb gezegd.</p>
      <p sl="nl">Voorzitter, we zijn nu zover dat eind van deze maand de richtlijnen gaan komen van de Europese Commissie. Ik heb de commissaris bedankt. Ik hoop ook dat de commissaris bij de richtlijnen die gaan komen rekening kan en wil houden met de uitkomsten van dit debat, want daar gaat het uiteindelijk om. Dat is de democratie.</p>
    </intervention>
    <intervention id="2-163" speaker_id="4289" name="Angelika NIEBLER" is_mep="True" mode="spoken" nationality="Germany" birth_date="18-02-1963" birth_place="München" m_state="DE">
      <p sl="de">rapporteur voor advies van de Commissie juridische zaken en interne markt. - Mijnheer de Voorzitter, mijnheer de commissaris, geachte collega’s. Om te beginnen wil ik de rapporteur, de heer Van Velzen, van harte gelukwensen met zijn verslag, waarin hij alle wezenlijke elementen van een omvangrijke en ingewikkelde mededeling van de Commissie bondig en nauwkeurig uitwerkt en zeer juist beoordeelt.</p>
      <p sl="de">Ongeveer twee jaar geleden zijn de nationale telecommunicatiemarkten door de omzetting en toepassing van communautaire richtlijnen met succes geliberaliseerd. Zoals de heer Van Velzen zojuist heeft gezegd, zal deze zomer op Europees niveau een nieuw regelgevingskader worden uitgewerkt. Dit kader moet de mededinging met name op lokaal niveau versterken en rekening houden met de ervaringen die zijn opgedaan met het huidige juridisch kader. Bovendien moet dit nieuwe regelgevingskader berekend zijn op nieuwe, dynamische en onvoorspelbare markten met aanzienlijk meer actoren dan vandaag.</p>
      <p sl="de">Ik zal kort ingaan op vier centrale punten van het advies van de Commissie juridische zaken en interne markt, namens welke ik hier vandaag mag spreken.</p>
      <p sl="de">Ten eerste moet de aandacht in het bijzonder uitgaan naar de uitvoering van de bestaande richtlijnen, opdat de toch nog grote verschillen op het gebied van de liberalisering van de nationale markten niet worden bestendigd en de omzetting van de nieuwe richtlijnen hierdoor niet wordt bemoeilijkt. Hier is natuurlijk vooral een taak weggelegd voor de Commissie als hoedster van de Verdragen.</p>
      <p sl="de">Ten tweede moet de mogelijkheid van deregulering, dat wil zeggen de overgang van sectorspecifieke regelgeving naar het algemene mededingingsrecht, nu al in de richtlijnen worden verankerd. Maar ook hier hebben commissaris Liikanen en zijn team al voor gezorgd.</p>
      <p sl="de">Ten derde moet het nieuwe regelgevingskader rekening houden met de convergentie van de media. Dit mag er echter niet toe leiden, dat de door mededinging gekenmerkte en vrij gegroeide markt van de mobiele telefonie aan dezelfde regels wordt onderworpen als de vaste telefonie. De mobiele telefoonmaatschappijen hebben het momenteel door de veiling van de UMTS-frequenties al zwaar te verduren. Deskundigen denken dat zij meerdere jaren nodig zullen hebben om de bedragen die zij voor de frequenties betalen, terug te verdienen. Dit feit is op zichzelf al een groot nadeel voor de sector van de mobiele telefonie, Europa’s industrie van de toekomst. Het nadelige effect mag niet nog versterkt worden door de investeerders in doorgifte-infrastructuur verplichtingen ex ante op te leggen inzake toegang en interconnectie en door de invoering van het voor de vaste netwerken ontwikkelde instrument van de vrije carrierkeuze.</p>
      <p sl="de">Ten vierde moet de ontbundeling van de abonnee-aansluitingen bindend vastgelegd worden om directe toegang tot de eindverbruiker via de telecommunicatiekabel mogelijk te maken voor de concurrenten van de voormalige monopolisten, opdat ook zij breedbanddiensten kunnen aanbieden. Meer mededinging zal vooral leiden tot meer Internetaansluitingen met een grote datatransmissiecapaciteit en zal Internetaansluitingen goedkoper maken. Om de lidstaten die al aan deze eis voldoen niet in het nadeel te stellen, moeten de lidstaten zelf kunnen beslissen welke gevolgen van de ontbundeling zij bindend willen voorschrijven.</p>
    </intervention>
    <intervention id="2-164" speaker_id="2308" name="Marjo MATIKAINEN-KALLSTRÖM" is_mep="True" mode="spoken" nationality="Finland" birth_date="03-02-1965" birth_place="Lohja" p_group="Group of the European People's Party (Christian Democrats) and European Democrats" m_state="FI">
      <p sl="fi">Mijnheer de Voorzitter, mijn dank aan collega Van Velzen voor zijn uitstekende werk bij de behandeling van de mededeling van de Commissie. Hij heeft er zich enorm voor ingezet om wat de amendementen betreft tot een compromis te komen.</p>
      <p sl="fi">De liberalisering van de telecommunicatiemarkt is de laatste jaren in Europa met grote sprongen vooruitgegaan. De regionale verschillen zijn echter nog veel te groot om van een vrije telecommunicatiemarkt te spreken. Elke Europese burger moet de mogelijkheid worden gegarandeerd om tegen een redelijke prijs toegang tot alle communicatiemiddelen te krijgen. Bijvoorbeeld de factoren die concurrentie op het gebied van mobiele communicatie beperken, zoals de te hoge kosten van de roaming- verplichtingen en het ontbreken van de mogelijkheid van carriervoorkeuze of nummerportabiliteit, moeten met communautaire maatregelen in orde worden gebracht. De Commissie moet garanderen dat deze belemmeringen voor concurrentie zo snel mogelijk verdwijnen.</p>
      <p sl="fi">Wij mogen ons echter niet alleen op draadloze communicatie concentreren. Ook de concurrentiesituatie bij vaste netwerken moet radicaal worden verbeterd. Ook het zogeheten laatste eind van de koperdraad moet uit handen van telefoonbedrijven die in een monopoliepositie verkeren, worden genomen. Anders komen vooral de bewoners in afgelegen gebieden in een onvoordelige positie terecht. Ik verwacht van de Commissie dan ook een duidelijk antwoord op de vraag hoe de zogeheten local loops of plaatselijke aansluitnetten voor een echte concurrentie worden vrijgegeven oftewel hoe de gebruiksmonopolies van het vaste netwerk zo doeltreffend mogelijk ontbonden kunnen worden.</p>
      <p sl="fi">De kwestie van de verdeling van UMTS-frequenties is iets dat niet op communautair niveau geregeld moet worden. Zowel voor de frequentieveilingen als voor de zogeheten schoonheidswedstrijden kunnen goede argumenten worden aangevoerd. Feit is dat de astronomische bedragen op de frequentieveilingen altijd voor rekening van de consumenten komen. De zogeheten schoonheidswedstrijden zijn in menig opzicht een alternatief dat meer rekening houdt met de consument en dat de liberalisering van de markt beter ondersteunt. Anders dan bij frequentieveilingen, is er bij de schoonheidswedstrijden geen sprake van een geldbedrag dat lijkt op een belastingvoorschot dat de aanbieders moeten betalen. Ik wil in dit verband dan ook aan mijnheer de commissaris vragen of de Commissie van mening is dat frequentieveilingen de concurrentie bevorderen. Ik hoop dat ik op deze vragen zeer duidelijke antwoorden krijg.</p>
    </intervention>
    <intervention id="2-165" speaker_id="1302" name="Imelda Mary READ" is_mep="True" mode="spoken" nationality="United Kingdom" birth_date="08-01-1939" birth_place="Hillingdon " p_group="Group of the Party of European Socialists" m_state="GB">
      <p sl="en">Mijnheer de Voorzitter, rapporteur Van Velzen verdient een compliment voor zijn evenwichtig en doortimmerd verslag. Hetzelfde geldt voor zijn inleidende toespraak. Ik ben het - zoals gebruikelijk - volkomen eens met zijn inzicht dat er weliswaar regels moeten komen, maar binnen zorgvuldig getrokken grenzen. Het is goed dat we onszelf er nog eens aan herinneren dat het niet gaat om meer of minder regelgeving, maar dat de regels die wij in de Europese Unie opstellen voor een beperkte tijd een bepaald doel dienen.</p>
      <p sl="en">Het is eveneens een goede zaak dat de heer Van Velzen zich in zijn verslag terdege rekenschap geeft van wat de convergentie van de diverse technologieën inhoudt. Niet alleen hij, maar ook een groot aantal andere sprekers in dit debat hebben hun licht laten schijnen over hoe het Parlement en de Commissie aan de hand van het verleden een inschatting - een verantwoorde inschatting - hebben kunnen maken van de toekomst. Op de punten waar we ernaast zaten, hebben we onze ideeën kunnen bijstellen. Door de snelheid waarmee de veranderingen zich voltrekken, zowel op het vlak van technologie als op dat van de wereldwijde concurrentie in dit domein, is er veel minder ruimte voor vergissingen. Daarom is dit verslag zo belangwekkend. Het legt de basis voor de plannen die de Commissie in de toekomst voor deze sector gaat ontwikkelen en de reactie die het Parlement daarop zal formuleren.</p>
      <p sl="en">De socialistische fractie kan niet alle amendementen steunen. Ook is zij het op sommige punten niet helemaal eens met de voorwaardelijke kritiek op de voorstellen rond veilingen en "schoonheidswedstrijden". We hadden gehoopt op afzonderlijke stemmingen, maar helaas komen die er niet. Ook het amendement met de oproep gsm-telefoons en de gsm-markt buiten de regelingen te houden, kan ik niet steunen. We moeten erg goed uitkijken dat onze regels de groei van deze onwaarschijnlijk veelzijdige markt niet gaan inperken. Het is bovendien niet wenselijk dat we mobiele telefoons wel en andere vormen van telecommunicatie niet uitsluiten.</p>
      <p sl="en">Tot slot wil ik nog de aandacht vestigen op amendementen 3 en 4. Met amendement 3 wordt om een duidelijker en eenduidiger formulering gevraagd van de politieke doelstellingen en uitgangspunten voor de verdere ontwikkeling van de Europese telecommunicatiemarkt. Dit is een absolute noodzaak. Met amendement 4 wordt aangegeven dat er dringend aandacht moet worden geschonken aan de uitvoering van de bestaande richtlijnen, om te voorkomen dat de grote verschillen in de wijze van liberalisering van de nationale markten al te diep geworteld raken. Dit zou de implementatie van nieuwe regels namelijk bemoeilijken. We zitten nog altijd met vijftien gedeeltelijk geliberaliseerde en grotendeels gecompartimenteerde markten. Voor ons ligt een document dat als basis kan dienen om de markt in de Europese Unie ook echt open te breken.</p>
      <p sl="en">Ik beveel het verslag van de heer Van Velzen bij u aan en feliciteer hem nogmaals met zijn werk. Ook feliciteer ik de Commissie met de snelheid, de voortvarendheid en de attentheid waarmee zij de herziening van de Europese wetgeving op dit terrein heeft aangepakt.</p>
    </intervention>
    <intervention id="2-166" speaker_id="2305" name="Astrid THORS" is_mep="True" mode="spoken" nationality="Finland" birth_date="06-11-1957" birth_place="Helsingfors" p_group="Group of the European Liberal, Democrat and Reform Party" m_state="FI">
      <p sl="sv">Mijnheer de Voorzitter, mijnheer de commissaris, mijnheer de rapporteur, de heer Van Velzen heeft waardevol werk verricht. Namens de ELDR-Fractie kan ik meedelen dat wij het oorspronkelijke verslag steunen. Wij kunnen echter niet alle amendementen steunen, omdat ze niet de vereiste duidelijkheid brengen die men zou kunnen verwachten van de concrete richtlijnvoorstellen die over een paar weken op tafel moeten liggen. Ik denk dat het zinloos is warrige compromissen te sluiten slechts enkele weken voordat de richtlijn op tafel komt.</p>
      <p sl="sv">Vandaag vindt het debat over telecommunicatie op een menselijk uur plaats en niet zoals gewoonlijk laat op de avond tussen enkele telecommunicatiefanaten. Daarom is er nu ook reden om vast te stellen dat er in Istanboel op de World Radio Conference belangrijke oplossingen voor Europa gevonden zijn, sinds wij voor het laatst bijeenkwamen.</p>
      <p sl="sv">Het is ook belangrijk dat het Europees Parlement de voorbereidende werkzaamheden van de CEPT, de Europese Conferentie voor Post en Telecommunicatie, steunt en niet bekritiseert. Ik denk namelijk dat dit een van de redenen was waarom Europa zo succesvol was met zijn modellen, dat wij extra interfaces voor de derde generatie telefoons en uniforme frequenties in de hele wereld kregen.</p>
      <p sl="sv">Wanneer we het over de principes voor de toekomst hebben, is het volgens mij zeer belangrijk dat wij een evenwicht vinden in oplossingen die technologisch neutraal zijn. Ik denk bijvoorbeeld dat de veilingen waarover wij het vandaag hebben, niet technologisch neutraal zijn, aangezien ze de mobiele telefoons discrimineren ten opzichte van de bestaande vaste telefoonnetwerken. Hier is geen sprake van technologische neutraliteit.</p>
      <p sl="sv">De ELDR-Fractie heeft amendementen ingediend om de eis tot samenvoeging van nationale regelgevende autoriteiten en mededingingsautoriteiten te schrappen. Wij vinden dat dit niet met het subsidiariteitsbeginsel strookt. Er is geen reden tot samenvoeging in dit verband. Elke lidstaat heeft bovendien zijn eigen oplossing.</p>
    </intervention>
    <intervention id="2-167" speaker_id="4252" name="Raina A. Mercedes ECHERER" is_mep="True" mode="spoken" nationality="Austria" birth_date="16-05-1963" birth_place="Linz" p_group="Group of the Greens/European Free Alliance" m_state="AT">
      <p sl="de">Mijnheer de Voorzitter, dames en heren, deze mededeling van de Commissie was al een heel goed document, maar de heer Van Velzen is erin geslaagd om dit toch al uitstekende document op een paar punten nog te verbeteren en daarmee wil ik hem van harte gelukwensen. Liberalisering als doel op zichzelf is echter zinloos. Er moeten politieke doelstellingen worden verwezenlijkt. Liberalisering moet de consument en de mededinging ten goede komen.</p>
      <p sl="de">Er zijn echter toch een paar punten die wij absoluut aan de orde willen stellen. Weliswaar is er een verlaging van de prijzen op gang gekomen, maar die betreft voornamelijk het zakelijke telefoonverkeer, nauwelijks de tarieven voor lokale gesprekken, roaming en gesprekken van een vast naar een mobiel netwerk en andersom. Het marktmechanisme schiet hier dus tekort. Misschien is het voor nieuwe ondernemingen niet rendabel om hier iets aan te doen. Hier moet derhalve regulerend worden ingegrepen, want anders wordt de burger in de meer afgelegen gebieden gediscrimineerd omdat hij geen aansluiting heeft, wat toch een onderdeel van de universele dienst uitmaakt.</p>
      <p sl="de">Wij zijn daarom van mening dat de staat hier het recht moet hebben om in te grijpen. Ten tweede eisen wij een flexibelere formulering van de universele dienst, want vroeger waren e-mail en Internet nog een luxe; tegenwoordig is men zonder deze diensten bijna gediscrimineerd. De Internetaansluiting moet derhalve tot de universele dienst worden gerekend. Ten derde mag een verlaging van de prijs natuurlijk niet ten koste gaan van de kwaliteit.</p>
      <p sl="de">Verder zijn wij het eens met de transparantie en de carrierkeuze. De carriervoorkeuze is een beperking voor de consument, die ook afdwingbaar moet zijn. Zoals u zijn ook wij voorstander van doorgifteverplichtingen. Op het voor De Groenen/Europese Vrije Alliantie buitengewoon belangrijke aspect van de volksgezondheid bent u ingegaan in overweging E.</p>
      <p sl="de">In grote lijnen kunnen wij uw verslag steunen, maar 8a en 8b - beide nieuw - steunen wij niet. 8a is in tegenspraak met Protocol 32 van Amsterdam en met de richtlijn “Televisie zonder grenzen”. Over 8b zou ik alleen willen zeggen dat de richtlijn “Televisie zonder grenzen” niet onder dit dossier valt. In de Commissie cultuur, jeugd, onderwijs, media en sport, meer bepaald in het verslag Veltroni, worden de richtsnoeren inzake een gemeenschappelijk audiovisueel beleid besproken. De discussie is onlangs pas begonnen en wij mogen er hier niet op vooruitlopen.</p>
      <p sl="de">Tot slot wil ik, last but not least , de Commissie op de vingers tikken omdat zij niet op het Parlement heeft gewacht, maar op eigen houtje verder werkt. Dat wilde ik nog gezegd hebben.</p>
    </intervention>
    <intervention id="2-168" speaker_id="4352" name="Geneviève FRAISSE" is_mep="True" mode="spoken" nationality="France" birth_date="07-10-1948" birth_place="Paris" p_group="Confederal Group of the European United Left/Nordic Green Left" m_state="FR">
      <p sl="fr">Mijnheer de Voorzitter, wij weten allemaal dat de woorden communicatie, informatie, netwerk en aansluiting leiden tot de volgende twee verschijnselen: informatiemarkt enerzijds, en communicatiemaatschappij anderzijds. Markt of maatschappij. Er is zeker sprake van een markt, want voor alles is er een markt. Maar laten we eens kijken in hoeverre er sprake is van een maatschappij.</p>
      <p sl="fr">Hoewel het verslag van de heer Van Velzen geheel technisch van aard is, kunnen de puur technische kwesties onderverdeeld worden in twee verschillende problemen, wat trouwens ook teruggevonden kan worden in de amendementen. Het gaat hierbij om toegang voor allen, om democratische toegang tot de markt van de informatiemaatschappij, evenals om definiëring van een openbare dienst die voortaan universele dienst heet. Wij mogen echter niet vergeten dat voor de informatie- en communicatiecircuits een inhoud ontwikkeld dient te worden. Ik verbaas mij erover dat slechts zeer weinigen geïnteresseerd zijn in deze inhoud.</p>
      <p sl="fr">Met betrekking tot de democratische toegang ten eerste, zal ik te horen krijgen dat andere verslagen en andere programma's, "e-learning " bijvoorbeeld, bedoeld zijn om de Europese landen te ondersteunen bij het stimuleren van de toegang tot het Internet en nieuwe technologieën. Maar de programma’s zijn niet bedoeld om de bestaande infrastructuur bij elkaar te houden, die wij nu juist aan het vervangen zijn. Kunnen wij niet coherenter zijn?</p>
      <p sl="fr">Met betrekking tot de universele dienst vraag ik mij vervolgens af welke vorm deze vandaag de dag kan aannemen. Wat zijn de verplichtingen die Europa en de lidstaten hiertoe op zich kunnen nemen? Betaalbare toegang tot alle communicatiediensten is niet voldoende om de universele dienst te garanderen. Wij hebben de financiële verbintenis van de lidstaten nodig om openbare diensten zoals scholen en bibliotheken te garanderen, alsmede hun toezicht op de kwaliteit en verscheidenheid van de aangeboden inhoud.</p>
      <p sl="fr">Zo kom ik op de kwestie van de inhoud. Dat wij deze kwestie hier opnieuw introduceren, wordt misschien gezien als een nieuwe overredingspoging van onze kant. Maar hoe kunnen we accepteren dat onze mening wordt gevraagd over regulering of concurrentie, maar niet over de inhoud van de informatie en de communicatie?</p>
      <p sl="fr">Op dit moment zijn 94 van de 106 webpagina's die wereldwijd het meest bezocht worden, Amerikaans. Europa heeft weliswaar een voorsprong op de Verenigde Staten op het gebied van mobiele communicatie, maar het heeft in het bijzonder een achterstand op het gebied van de inhoud. Misschien kan deze constatering bezwerend werken. Dit denk ik elke keer als onze enige zorg in de nieuwe economie de netwerken betreft. Maar misschien is de inhoud vandaag wel urgent?</p>
      <p sl="fr">Met genoegen heb ik nota genomen van de amendementen 6 en 7 van het verslag van de heer Van Velzen, waarin de inhoudskwestie duidelijk als een probleem erkend wordt. Ik zie het ook als een zeer goed teken dat de Commissie op 24 mei jongstleden een programmavoorstel heeft aangenomen om de inhoud en de veeltaligheid van het Internet in Europa te stimuleren. Dit is een begin, maar laten we niet vergeten dat het ook onze taak is om te bouwen aan de cultuur van Europa.</p>
    </intervention>
    <intervention id="2-169" speaker_id="2125" name="Pat the Cope GALLAGHER" is_mep="True" mode="spoken" nationality="Ireland" birth_date="10-03-1948" birth_place="Dungloe " p_group="Group of the Alliance of Liberals and Democrats for Europe" m_state="IE">
      <p sl="en">Mijnheer de Voorzitter, om te beginnen wil ik de heer Van Velzen als rapporteur feliciteren met zijn bijzonder evenwichtige verslag over een belangwekkend onderwerp, namelijk elektronische communicatie. Graag zou ik er enkele punten uit willen lichten.</p>
      <p sl="en">De Unie moet gelijke tred houden met de technologische veranderingen zich die momenteel wereldwijd voordoen. Willen we dat de economieën van de Unie groeien en bloeien, dan moet het bedrijfsleven op de hoogte blijven van de veranderingen in de informatietechnologie. Op het vlak van technologie loopt de Unie in veel opzichten voor op de Verenigde Staten. Zo is de Europese Unie een koploper in de mobiele telefonie. De meeste lidstaten van de Europese Unie kennen uitgebreide concurrentie op de mobiele telefoniemarkt. Dit zal zo doorgaan als de overheden van de lidstaten de volgende reeks mobiele telefonievergunningen toewijzen, de zogenaamde UMTS-vergunningen.</p>
      <p sl="en">Ik sta volledig achter een telecommunicatiemarkt met concurrentie, omdat dat goed is voor de consument. De prijzen die deze voor telecommunicatie betaalt gaan zo immers omlaag. Met betrekking tot het Internet loopt de Europese Unie dan weer op de Verenigde Staten achter. De regeringen van de lidstaten moeten hun inspanningen opvoeren om het bedrijfsleven volledig op het Internet aangesloten te krijgen en moeten waar ook maar enigszins mogelijk ondersteuning bieden aan bedrijven die zich toeleggen op elektronische handel.</p>
      <p sl="en">Het is van belang dat het sociale aspect de nodige aandacht krijgt in de Europese strategieën en dat het Internet ook in landelijke gebieden bevorderd wordt. Graag wil ik bij deze gelegenheid commissaris Byrne complimenteren voor het begin dat hij heeft gemaakt met de regelgeving rond Internetcontracten. Hij is nu aan het onderzoeken hoe de consument het best beschermd kan worden.</p>
      <p sl="en">De Commissie wil voorstellen indienen om te reguleren hoe geschillen in verband met via het Internet aangegane contractuele verplichtingen worden geregeld. Willen we dat de consument contracten afsluit via het Internet, dan moeten er regels komen voor procedures om dat soort geschillen te regelen.</p>
      <p sl="en">Ter afsluiting wil ik opmerken dat er in mijn eigen land, Ierland, 750 softwarebedrijven actief zijn die samen meer dan 23.000 mensen aan het werk houden. Ik heb er alle vertrouwen in dat deze sector verder zal groeien naarmate zich nieuwe kansen voordoen en er zich nieuwe elektronische markten aandienen.</p>
    </intervention>
    <intervention id="2-170" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">Mijnheer de Voorzitter, wij buigen ons vandaag over een nieuw regelgevend kader voor de communicatie-infrastructuur. Deze sector vraagt echter niet alleen om regelgeving in Europees verband, maar vooral ook op mondiale schaal. Die regels vereisen de nodige flexibiliteit, zoals rapporteur Van Velzen terecht opmerkt. Immers, in deze sector is vandaag niet duidelijk wat er morgen gebeurt. Wij moeten ons daarom beperken tot het stellen van randvoorwaarden voor toekomstige ontwikkelingen en maatregelen voorstellen die in werking kunnen treden op het moment dat de ontwikkelingen zich aandienen.</p>
      <p sl="nl">Bij het creëren van randvoorwaarden is het nodig oog te hebben voor zowel de vraag- als de aanbodzijde van de communicatiemarkt. Eerlijke concurrentie is voor de aanbieders van groot belang. Met onze randvoorwaarden moeten wij daarom in ieder geval gelijke toegang tot nationale frequenties en infrastructuren scheppen. Aan de andere kant zijn de randvoorwaarden van belang voor de consument. Een nieuwe sociale tegenstelling tussen wel en niet in de informatiemaatschappij participerende consumenten is ongewenst.</p>
      <p sl="nl">Op het gebied van universele dienstverlening en het aanbod van publieke diensten moeten de nationale overheden daarom de vrijheid hebben in te grijpen in de markt. Het gaat in deze sector echter niet alleen om toegang voor iedereen en zoveel mogelijk vrijheid voor de consument. Met het optimaliseren van de keuzevrijheid van de consument door het verschaffen van informatie over de aangeboden diensten kunnen wij niet volstaan. De nationale lidstaten, de Commissie, maar ook andere internationale regelgevers, hebben de taak normerend op te treden in het aanbod van diensten. Het huidige optreden van de Commissie tegen kinderporno en racisme zijn daarvan goede voorbeelden. Echter, er is behoefte aan universeel geldende normen die wereldwijd toepasbaar zijn. Ik zou willen pleiten voor de normen van de Bijbel. De normen die daarin worden gegeven bieden de consument de beste bescherming.</p>
    </intervention>
    <intervention id="2-171" speaker_id="4422" name="Renato BRUNETTA" is_mep="True" mode="spoken" nationality="Italy" birth_date="26-05-1950" birth_place="Venezia" p_group="Group of the European People's Party (Christian Democrats) and European Democrats" m_state="IT">
      <p sl="it">Mijnheer de Voorzitter, geachte collega's, allereerst wil ik mijn gelukwensen overbrengen aan collega Van Velzen voor wat hij voor elkaar gekregen heeft. Ik ben het ermee eens dat moet worden overgegaan tot een nieuwe fase van liberalisering van de sector van elektronische communicatie, om in te spelen op de ontwikkeling van de markt en de voortdurende veranderingen die de technologieën doormaken.</p>
      <p sl="it">De nieuwe regelgeving zou alle communicatie-infrastructuur en bijbehorende diensten moeten bestrijken, ook door middel van aanbevelingen en gedragscodes. Het voordeel van een minimale regulering is dat er op die manier een juiste samenhang wordt gegarandeerd tussen de evolutie van de markt en het desbetreffende regelgevend kader, afgezien van het feit dat een en ander ook de investeringen van de exploitanten bevordert en de kwaliteit van de diensten verbetert, wat weer meer voordelen voor de consumenten oplevert.</p>
      <p sl="it">Gezien de qua aantal en dimensie aanzienlijke uitbreiding van de exploitanten en de ontwikkeling van de mededingingsvoorwaarden van de hele markt, zouden de nationale regelgevende autoriteiten bovendien nu al moeten beginnen met gebruik te maken van hun bevoegdheden, door van een aanpak ex ante over te stappen naar een aanpak ex post . In een situatie waarin de toekenning van licenties daadwerkelijk geliberaliseerd is, zou de regelgever geen enkele maatregel van preventieve goedkeuring voor toegang van de exploitanten tot de markt moeten eisen, als zulks niet strikt noodzakelijk is.</p>
      <p sl="it">Wij stemmen in met het idee van de Commissie dat het in deze tweede fase van liberalisering, waarin immers volledige mededinging nog niet is gerealiseerd, dienstig is om een specifieke regelgeving aan te houden waaraan telecommunicatiebedrijven zich moeten houden die voorheen een monopoliepositie innamen. Deze bedrijven hebben namelijk een dusdanige economisch-financiële macht dat zij de markt kunnen beïnvloeden.</p>
      <p sl="it">Pas als de mededinging sterker wordt en de vrije markt voor telecommunicatiediensten zijn potentieel in de verschillende sectoren volledig ontplooid zal hebben, kan men beginnen gas terug te nemen wat betreft de reglementering van de sector en de specifieke verplichtingen voor exploitanten met een overheersende positie op de markt.</p>
      <p sl="it">De Commissie zal haar best moeten doen om ervoor te zorgen dat er geen onevenwichtige situaties ontstaan tussen de verschillende nationale situaties die op de markt van diensten en producten bestaan. Overigens lijkt het op termijn van essentieel belang om via een gezamenlijke actie van de publieke en private sector de hele bevolking mee te laten profiteren van alle telematische diensten die een bij uitstek maatschappelijk functie vervullen, zoals de telegeneeskunde, telewerken, de elektronische dienstverlening van de overheid en elektronische handel. Dit zijn doelstellingen die een vast onderdeel uitmaken van het bekende e-Europe -initiatief, dat als universele dienst uitgaat van een filosofie van ontwikkeling die niet alleen economisch maar ook maatschappelijk van aard is.</p>
    </intervention>
    <intervention id="2-172" speaker_id="1902" name="Norbert GLANTE" is_mep="True" mode="spoken" nationality="Germany" birth_date="08-08-1952" birth_place="Caputh" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Mijnheer de Voorzitter, dames en heren, collega’s. Om te beginnen wil ik de heer Van Velzen van harte gelukwensen met zijn verslag en hem bedanken voor de collegiale en constructieve samenwerking, die een lichtend voorbeeld genoemd mag worden voor de behandeling van dit soort verslagen!</p>
      <p sl="de">Wat mij betreft resten er met betrekking tot dit verslag nog twee vragen: hoeveel regelgeving en wat voor regelgeving is er nodig om een concurrentiële interne markt in Europa te bevorderen? In de loop van onze besprekingen zijn er volgens mij drie vragen naar voren gekomen. Ten eerste de vraag welke rol de lidstaten moeten spelen. Een Europese markt vereist Europese regels, bijvoorbeeld voor de ontbundeling van de abonnee-aansluitingen. Daarnaast houdt de vaak aangehaalde subsidiariteit natuurlijk in dat wij regels nodig hebben op het niveau waarop het beste geregeld kan worden. Dat kan het niveau van de lidstaat zijn, maar ook het niveau van de Unie. Daarom moeten wij tenminste pleiten voor versterkte samenwerking en onderlinge afstemming tussen de nationale regelgevingsinstanties in de Unie.</p>
      <p sl="de">De tweede vraag - waar de vorige sprekers al op zijn ingegaan - heeft te maken met de veiling respectievelijk beauty contest . Ik wil u duidelijk zeggen dat het ook binnen mijn fractie niet onomstreden is wat hier de beste weg is. Ik ben nog steeds van mening dat een veiling de meest doelmatige weg is om in een concurrentiesituatie de sterkste en meest productieve aanbieder te vinden. Het is natuurlijk een probleem dat sommige lidstaten de ene en andere de andere weg kiezen. Dat kan leiden tot concurrentieverstoringen. Wanneer deze aan het licht komen, dan moet de Commissie uiteraard optreden. Wij moeten hier lessen uit trekken en er met het oog op de toekomst over nadenken hoe wij ervoor kunnen zorgen dat iedereen op gelijke wijze wordt behandeld.</p>
      <p sl="de">De derde vraag betreft de kwestie voor hoelang er gereguleerd kan worden. Dit zou in elk geval vanaf het jaar 2005 opnieuw moeten worden bekeken, want vandaag weet niemand wat voor nieuwe sectorspecifieke regelingen in 2005 nodig zullen zijn en of dergelijke regelingen nog wel nodig zullen zijn.</p>
      <p sl="de">Tot slot nog een persoonlijke opmerking over de lokalisatie van de oproeper en de noodoproepdienst 112. Hierover hebben wij ook in de commissie een discussie gevoerd. Ik moet daarbij vermelden dat ik vier decennia lang aan de andere kant van het IJzeren Gordijn, in het Oostblok, heb gewoond; ik ben daar opgegroeid en ik ben altijd sceptisch wanneer ik gecontroleerd en in de gaten gehouden moet worden. Big brother is watching you. Daarom ben ik van mening dat het ook bij de noodoproepdienst 112 een absoluut vereiste moet zijn dat de gebruiker toestemming geeft of hij, ook in geval van nood, gelokaliseerd wil kunnen worden. Dit is een persoonlijke opmerking mijnerzijds. Bij de stemming zullen wij een verstandige oplossing vinden.</p>
    </intervention>
    <intervention id="2-173" speaker_id="4296" name="Ilka SCHRÖDER" is_mep="True" mode="spoken" nationality="Germany" birth_date="22-01-1978" birth_place="Berlin" p_group="Group of the Greens/European Free Alliance" m_state="DE">
      <p sl="de">Mijnheer de Voorzitter, geachte rapporteur, gelukkig zijn de eisen van een basisvoorziening en de universele dienst in dit telecommunicatieverslag opgenomen. Het Parlement, de Commissie en de Raad hebben tenslotte vaak genoeg verkondigd dat iedereen toegang moet hebben tot de nieuwe technologie.</p>
      <p sl="de">Helaas wordt noch de basisvoorziening, noch de universele dienst gedefinieerd. Een nadere bepaling van deze opdrachten is volgens mij van belang omdat de gemarginaliseerde doelgroepen, zoals ouderen, gehandicapten of migranten, anders nog verder achterop raken. In het verslag is alleen te lezen hoe de niet-gedefinieerde basisvoorziening moet worden bereikt, namelijk door meer vrije markt en minder staat. U heeft gelijk wanneer u zegt dat de staat niet op de best mogelijke wijze zorgt voor een rechtvaardige toegang tot de informatietechnologie. Maar het bedrijfsleven heeft daar nog veel minder belangstelling voor. Dat wil alleen maar voor de markt opleiden, zoals op de UNICE-top in het weekeinde weer werd bevestigd.</p>
      <p sl="de">Digitaal analfabetisme kan alleen worden voorkomen als de mensen in scholen, universiteiten en andere openbare gebouwen zelfstandig toegang krijgen tot de nieuwe media. Alleen dan zal men echt innovatief met deze technologie kunnen omgaan en kan een debat over de kansen en de risico’s op gang komen. Op dit vlak ontbreken helaas concrete voorstellen in het verslag. Zo zou een rechtvaardige toegang bijvoorbeeld ook betekenen dat de staat niet miljarden uitgeeft voor Microsoft-programma’s, terwijl een democratischer, innovatiever en goed alternatief, namelijk Open Source, gratis via het Internet kan worden verkregen.</p>
      <p sl="de">De mogelijkheden zijn er, maar er wordt geen gebruik van gemaakt. De bescherming van persoonsgegevens, waar de heer Glante het zojuist al over had, wordt weliswaar regelmatig vermeld, maar het ontbreekt aan ideeën om deze te concretiseren. Het blijft allemaal erg vaag. Er is een concreet voorstel, en wel met betrekking tot de automatische lokalisatie van de oproeper, ook los van de noodoproepdiensten, en wel voor commercieel gebruik. In de eerste plaats zou dit, ook wanneer de gebruiker toestemming verleent, de deur openzetten voor een uitholling van de grondrechten. In de tweede plaats gaat het aan de realiteit voorbij, want de plaats waar een mobiele telefoon zich bevindt, kan nu al zonder toestemming van de consument worden bepaald. Niet alles kan aan de markt worden overgelaten. Verder wordt er niets concreets gezegd over de gegevensbescherming. Dat betekent dat economische belangen hier hoger worden aangeslagen dan de bescherming van de grondrechten. Daarom stem ik tegen dit verslag.</p>
    </intervention>
    <intervention id="2-174" speaker_id="4509" name="Konstantinos ALYSSANDRAKIS" is_mep="True" mode="spoken" nationality="Greece" birth_date="27-08-1948" birth_place="Athina" p_group="Confederal Group of the European United Left/Nordic Green Left" m_state="GR">
      <p sl="el">Mijnheer de Voorzitter, mijnheer de commissaris, waarde collega’s, ik wil allereerst de rapporteur gelukwensen met zijn verslag. De politieke overtuigingen van de heer Van Velzen komen weliswaar helemaal niet overeen met de mijne maar dat belet mij niet grote waardering te hebben voor het serieuze werk dat hij voor het onderhavige verslag heeft verricht.</p>
      <p sl="el">Het telecommunicatiebeleid van de Europese Unie beoogt volledige liberalisatie van de markt, versterking van de mededinging en privatisering van de staatsbedrijven. De Communistische Partij van Griekenland is om fundamentele redenen tegen een dergelijk beleid. Volgens ons moeten de basissectoren, en met name de sectoren die van strategisch belang zijn voor de economie en het bestaan van een land, onder overheidscontrole staan. De overheid kan namelijk zorgen voor de noodzakelijke investeringen en dienstverlening, zelfs in de meest verafgelegen gebieden - zoals bijvoorbeeld de eilanden - en tegelijkertijd lage prijzen garanderen omdat de stimulans tot opgefokte bedrijfswinsten ontbreekt.</p>
      <p sl="el">Met haar verslag probeert de Europese Commissie een evaluatie te maken van de tot nu toe met dit beleid geboekte resultaten en stelt zij maatregelen voor de toekomst voor. De Commissie wordt gedwongen te erkennen dat verreweg het grootste probleem de monopolisering van de markt door een klein aantal ijzersterke marktdeelnemers is. Daaruit blijkt hoe schijnheilig de Europese Unie is als zij verkondigt gelijke en eerlijke bedrijfs- en winstvoorschriften te willen opleggen. De resultaten van haar beleid laten immers zien dat men precies de tegenovergestelde kant uitgaat.</p>
      <p sl="el">Met al die overeenkomsten, bondgenootschappen, opkoop- en fusiepogingen beoogt men geen versterkte mededinging. Veeleer schaft men indirect, met de totstandbrenging van machtige concerns, de concurrentie af. Deze concerns verbrijzelen de kleine en middelgrote bedrijven en dwingt hen naar de pijpen van de groten te dansen. Zelfs de bedrijven die elkaar tot gisteren nog beconcurreerden, sluiten nu overeenkomsten en samenwerkingsakkoorden en vervalsen op die manier de concurrentie. Daarom is het een illusie te denken dat men met de versterking van de mededinging kan ontkomen aan de controle van de markt door een handjevol monopolies.</p>
    </intervention>
    <intervention id="2-175" speaker_id="4538" name="Malcolm HARBOUR" is_mep="True" mode="spoken" nationality="United Kingdom" birth_date="19-02-1947" birth_place="Woking" p_group="European Conservatives and Reformists Group" m_state="GB">
      <p sl="en">Mijnheer de Voorzitter, ook ik wil de heer Van Velzen feliciteren met zijn bijzonder goede en gerichte verslag. Het is een genoegen geweest met hem samen te werken. Als nieuweling in dit Parlement was dit mijn eerste werk in verband met de telecommunicatierichtlijn, en ik moet zeggen dat ik er veel bijgeleerd heb. Ik geloof dat dat ook geldt voor andere collega's.</p>
      <p sl="en">Ik wil mijn aandacht richten op een aantal hoofdpunten uit het verslag, in het bijzonder de hele overgangsperiode naar een toekomstige open interne markt voor alle vormen van elektronische communicatie. Het belang van dit debat schuilt in de ruime consensus die hierover heerst. Collega Alyssandrakis is het daar niet mee eens, en het is altijd goed een aparte inbreng in het debat te hebben. Maar de heer Van Velzen heeft zich terecht geconcentreerd op enkele problemen die zich bij de overgang aandienen en op de regelgeving die deze overgang in goede banen moet leiden.</p>
      <p sl="en">Het tweede punt waarover een ruime consensus heerst, is dat we geen behoefte hebben aan een gecentraliseerde regulerende instantie op Europees niveau. We willen dat de bevoegdheid bij de nationale regulerende instanties komt te liggen, al komen er wel nieuwe bevoegdheden waarvoor een verregaande coördinatie nodig zal zijn, willen we dat er snel en doeltreffend wordt opgetreden.</p>
      <p sl="en">Aan de heer Liikanen wil ik dit zeggen. Als we gaan bekijken hoe in de lidstaten de regulerende instanties gecombineerd kunnen worden met de instanties bevoegd voor het concurrentiebeleid, mogen we niet uit het oog verliezen dat deze laatste er al heel wat verantwoordelijkheden bij hebben gekregen door de werkzaamheden en het beleid van zijn collega, de heer Monti. We moeten zorgen dat zij over voldoende menskracht beschikken, dat zij zich bewust zijn van hun Europese verantwoordelijkheden en dat zij bereid zijn deel uit te maken van het coördinatieproces dat in dit verslag wordt voorgesteld, want die cruciale verantwoordelijkheid zal hun toekomen. Hierop zal nauwlettend moeten worden toegezien, er zal heel wat samenwerking moeten komen tussen de regeringen van de lidstaten, en, zoals de heer Van Velzen heeft gezegd, er is een belangrijke rol voor ons politici weggelegd. Wij moeten namelijk druk op de lidstaten uitoefenen om ervoor te zorgen dat dit proces tot een goed einde gebracht wordt.</p>
      <p sl="en">Tot slot heb ik nog een opmerking over universele dienstverlening, een punt dat al eerder is aangehaald. Het klopt inderdaad dat de heer Van Velzen in zijn verslag momenteel niet aanbeveelt dat we de universele dienstverlening uitbreiden. Uit alles wat we hier bespreken, blijkt hoe snel de markt verandert. De toegevoegde waarde en het commerciële potentieel van een nieuwe aansluiting gaan van dag tot dag omhoog. In afgelegen gebieden zal het potentieel van winkelen op afstand en dienstverlening op afstand nog aanzienlijk toenemen, gezien de nieuwe wereld waar wij in leven. Het is goed dat we de kat nog even uit de boom kijken en op dit moment nog geen ingrijpende wijzigingen aanbrengen.</p>
    </intervention>
    <intervention id="2-176" speaker_id="2301" name="Reino PAASILINNA" is_mep="True" mode="spoken" nationality="Finland" birth_date="05-12-1939" birth_place="Arctic Ocean" p_group="Socialist Group in the European Parliament" m_state="FI">
      <p sl="fi">Mijnheer de Voorzitter, mijnheer de commissaris, waarde collega's, convergentie is naar mijn mening het algemene woord waarmee wij het speelveld van de enorm grote bedrijven - en ook van de kleine - kunnen omschrijven. Op dit speelveld gaat nu in feite meer geld om dan waar dan ook elders. Als wij deze zaak horizontaal bekijken, dan is er eerst de productie van inhoud, dan de transmissiesystemen en de hiermee verbonden diensten die in het deskundige verslag-Van Velzen worden behandeld, en vervolgens is er de eindapparatuur: televisietoestellen, telefoons en computers. De bedrijven die deze zaken produceren, hun praktijken en de mensen die er werken zijn op elkaars terrein gekomen en hierdoor ontstaat de grote chaos, maar ook de nieuwe business waarvan sprake is. Wij hebben behoefte aan een analyse van de Commissie van dit geheel. Ik ben van mening dat wij die kunnen verwachten, omdat de commissaris zich in deze zaak heeft verdiept.</p>
      <p sl="fi">Grote geconvergeerde bedrijven met een monopoliepositie beginnen voor ons Europeanen een probleem te vormen, omdat ze onderling vaak marktafspraken maken. Als wij hier dereguleren, gaan zij opnieuw reguleren ofwel nieuwe regels maken. Deze balans is - zoals ik van de heer Van Velzen heb begrepen - van groot belang. Naar mijn mening heeft de digital divide al plaatsgevonden. Het gaat er nu om hoe wij ervan afkomen, want de apparaten en faciliteiten zijn zo duur, dat ze slechts in het bezit zijn van personen die het geld hebben ze in geconvergeerde vorm te benutten.</p>
      <p sl="fi">En dan de universele diensten waarover mijn deskundige collega Harbour sprak: misschien moeten deze niet gedefinieerd worden, maar moeten wij hier opnieuw op terugkomen, omdat het begrip continu verandert. Hierop moet men altijd terugkomen, want universele diensten moeten worden aangeboden. Het gaat bijvoorbeeld om ziekenhuisdiensten, consultaties en dergelijke belangrijke diensten. Ik ben het met Mary Read eens waar zij zegt dat UMTS hierbij betrokken had moeten worden, omdat dit alles omvat - misschien had het weglaten ervan een tijdbesparende reden.</p>
      <p sl="fi">Tenslotte nog iets over de frequentieveilingen: die zorgen ervoor dat de Europese ontwikkeling in vergelijking met de Amerikaanse vertraagt en dat is naar mijn mening een ernstige zaak, een operatie die indruist tegen e-Europa.</p>
    </intervention>
    <intervention id="2-177" speaker_id="4279" name="Ruth HIERONYMI" is_mep="True" mode="spoken" nationality="Germany" birth_date="08-11-1947" birth_place="Bonn" p_group="Group of the European People's Party (Christian Democrats) and European Democrats" m_state="DE">
      <p sl="de">Mijnheer de Voorzitter, ik wil mij aansluiten bij de woorden van dank aan de rapporteur Wim van Velzen, want dit verslag bestrijkt twee onderwerpen, die het zeer evenwichtig behandelt. Wij willen mededinging om de voorwaarden te scheppen voor de informatiemaatschappij. Bovendien willen wij dat de burgers van de Unie gelijkgerechtigd en veilig toegang hebben tot de nieuwe informatietechnologie. Het verslag weerspiegelt dit in belangrijke punten, waarvan ik er vier kort wil aanstippen.</p>
      <p sl="de">Ten eerste benadrukt het verslag de noodzaak van een gescheiden regulering van infrastructuur en inhoud. Dat is een voorwaarde om voor de burgers in de toekomst niet alleen meer markt, maar ook een grotere diversiteit van informatie te waarborgen.</p>
      <p sl="de">Ten tweede pleit het verslag voor open normen en een common interface om het technologische aspect van de toegang tot en participatie in de informatiemaatschappij voor alle burgers te verzekeren.</p>
      <p sl="de">Ten derde: het is derhalve juist en consequent dat de transmissiemogelijkheden van de publieke omroepen met het oog op hun inhoudelijke opdracht met must carry -regelingen worden gewaarborgd.</p>
      <p sl="de">Als vierde en laatste punt wil ik onderstrepen dat op basis van dit verslag zeer nauwkeurig moet worden nagegaan, welke conclusies moeten worden getrokken om ook in de toekomst een breed recht op informatie voor alle burgers te waarborgen. Ik hoop op een goede samenwerking tussen de Commissie en het Parlement bij het komende overleg over de nieuwe richtlijn, evenals bij de richtlijn “Televisie zonder grenzen”.</p>
    </intervention>
    <intervention id="2-178" speaker_id="1175" name="Gérard CAUDRON" is_mep="True" mode="spoken" nationality="France" birth_date="27-02-1945" birth_place="Royaucourt et Chailvet" p_group="Group of the Party of European Socialists" m_state="FR">
      <p sl="fr">Mijnheer de Voorzitter, geachte collega's, met het verslag van onze collega Van Velzen is een begin gemaakt met de herziening van de huidige communicatieregelgeving.</p>
      <p sl="fr">Voor de Europese Commissie gaat het er in feite om de Europese Unie te voorzien van een communicatie-infrastructuur van wereldniveau tegen de best mogelijke prijs-kwaliteitverhouding, zo niet tegen de laagst mogelijke prijzen. Natuurlijk is iedereen het eens met deze doelstelling - persoonlijk ben ik het er ook mee eens -. Maar wat betreft de middelen om deze doelstelling te bereiken ligt dat anders. Zelf vind ik de opvattingen van de rapporteur te liberaal en kan ik deze daarom niet goedkeuren. Ze gaan zelfs nog verder dan de tekst die door de Commissie is gepresenteerd, die toch als doel heeft om een Europese gemeenschappelijke concurrentiemarkt te stimuleren.</p>
      <p sl="fr">Ik voeg aan het debat nog vier punten toe die voor mij belangrijk zijn. Allereerst zou ik nooit kunnen accepteren dat het concurrentiebeginsel als een doel op zich beschouwd wordt. Ten tweede ben ik er, wat de controle betreft, geen voorstander van om de nationale regelgevende instanties onder toezicht te stellen. In de derde plaats denk ik dat de toewijzing van de benodigde frequenties voor de UMTS-vergunningen onder de bevoegdheid van de lidstaten moet blijven vallen. Tot slot ben ik, wat de universele dienst betreft, voorstander van snelle invoering van een herzieningssysteem dat doorzichtig, proportioneel en niet discriminerend is. Ook sluit ik mij aan bij het verzoek om de toegang tot het Internet in de universele dienst op te nemen.</p>
      <p sl="fr">Om te besluiten wil ik de rapporteur bedanken voor het werk dat hij verricht heeft. Toch sluit ik mij meer aan bij de Commissie dan bij de rapporteur. Ik maak me namelijk enigszins zorgen over een aantal van zijn liberale, soms zelfs ultraliberale opvattingen.</p>
    </intervention>
    <intervention id="2-179" speaker_id="4533" name="Neena GILL" is_mep="True" mode="spoken" nationality="United Kingdom" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijnheer de Voorzitter, ook ik wil de heer Van Velzen complimenteren met zijn voortreffelijke verslag. Ik sta er helemaal achter dat hij de nadruk legt op de bescherming van de Europese consument. We moeten tot elke prijs zorgen dat iedereen in gelijke mate profiteert van de technologische revolutie en dat we geen informatieproletariaat laten ontstaan. Ook moet er meer transparantie komen, vooral wat de tarieven voor roaming en internationale verbindingen betreft. Ik vind dat we moeten uitzoeken hoe we de facturen overzichtelijker kunnen maken, zodat de consument bijvoorbeeld weet of hij of zij wel voor het goede tarief heeft gekozen. Ik verschil echter wel van mening met de rapporteur over het veilen van bandbreedte, een punt dat hem zorgen baart.</p>
      <p sl="en">Veilingen zijn een snelle, transparante, eerlijke en economisch doelmatige manier om een schaarse grondstof als bandbreedte toe te wijzen. Het is niet aan een regering om te bepalen wie innovatief en succesvol zal worden en wie niet. Het bedrijfsleven weet zelf wel welke mogelijkheden mobiele telefonie van de derde generatie te bieden heeft.</p>
      <p sl="en">Tijdens het debat van vandaag en ook in de commissie is er kritiek geuit op het veilen van bandbreedte. Er is gesuggereerd dat veilingen niet meer zijn dan een manier voor overheden om extra geld te innen. Dat is onjuist. Het feit dat zij geld innen is ondergeschikt aan andere doelstellingen, zoals een eerlijke verdeling en economische doelmatigheid. Een goed omschreven veiling met goed geïnformeerde deelnemers zorgt ervoor dat de vergunningen worden toegewezen aan exploitanten die voor het grootste economische nut kunnen zorgen.</p>
      <p sl="en">Er is ook beweerd dat de kostprijs van de vergunning gewoon zal worden doorberekend aan de consument. Dat geloof ik niet. Veilingen stellen de markt in staat de economische waarde te bepalen van schaarse bandbreedte. En wat nog belangrijker is, zij bieden nieuwe marktdeelnemers meer mogelijkheden. Op schoonheidswedstrijden worden meestal kandidaten voorgetrokken die zich al bewezen hebben. Veilingen zijn eerlijker dan een systeem waarbij een winnaar uit de hoop wordt gevist, want zo'n manier van werken kan subjectiever en minder transparant zijn.</p>
      <p sl="en">Samenvattend proberen we te zorgen dat de Europese Unie haar positie als wereldleider in de mobiele telefonie behoudt. De enige manier om dat te doen, is een evenwicht te handhaven tussen regulering en innovatie en geen enkele mogelijkheid uit te sluiten. Ik vind dat dit verslag dat doel helpt te bereiken.</p>
    </intervention>
    <intervention id="2-180" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Mijnheer de Voorzitter, Wim van Velzen heeft aangetoond dat het aanbod en de mededinging naar behoren ten gunste van de consument functioneren. Ik wil ook de Commissie bedanken voor het professionele werk dat zij heeft geleverd, waarbij zij de dialoog en de discussie heeft gezocht. De kracht van Europa is gelegen in het vermogen op zakelijke wijze problemen op te lossen en niet in de weigering de dialoog aan te gaan. Ik ben van mening dat er met name bij de tarieven sprake moet zijn van doorzichtigheid. Bij een inkomend en uitgaand gesprek moet het altijd en onmiddellijk mogelijk zijn om na te gaan wat het kost. Wij willen een benchmark mogelijk maken die de beste en doelmatigste aanbieder begunstigt. Daarom is ook op dit gebied doorzichtigheid geboden.</p>
      <p sl="de">Daarnaast verlangen wij nummerportabiliteit, omdat een telefoonnummer tot de persoonsgegevens behoort en iemand aan zijn nummer kan worden herkend. De overdracht zou mogelijk moeten zijn zonder dat degene die het nummer heeft verstrekt hiervoor kosten in rekening kan brengen. De nummeroverdracht zou natuurlijk ook mogelijk moeten zijn van een mobiel naar een vast netwerk en misschien ook naar andere diensten van de toekomst. De noodoproepdienst 112 is van bijzonder belang. Ik heb er vroeger al voor gepleit dat een dergelijke dienst noodoproepen moet kunnen beantwoorden in de officiële talen van de Europese Unie en dat natuurlijk ook moet kunnen worden vastgesteld waar de oproep vandaan komt, want juist in geval van nood, bij brand en ongevallen, verkeren mensen vaak in een shock-toestand en kunnen zij vaak niet nauwkeurig beschrijven waar zij zich bevinden. Daarom denk ik dat het voor degenen die in nood verkeren uiterst nuttig is wanneer automatisch kan worden bepaald waar zij zich bevinden.</p>
      <p sl="de">De lokalisatie van de oproeper op verzoek van de consument moet evenwel duidelijk en doorzichtig worden geregeld. Het is absoluut noodzakelijk dat er ook doorzichtigheid heerst ten aanzien van de kosten en dat er niet in het verborgene opdrachten worden gegund zonder dat het publiek daar iets van weet terwijl die wel betaald moeten worden. Daarom moeten dezelfde kadervoorwaarden gelden voor alle aanbieders in de branche. De bestrijding van schadelijke inhoud is natuurlijk ook van belang. Wij moeten overwegen of er geen studie kan worden gemaakt om te zien wie in de Europese Unie eigenlijk bevoegd is voor de bestrijding van schadelijke inhoud.</p>
      <p sl="de">Tot slot nog iets over de veilingopbrengsten. Ik ben van mening dat wij modellen, best practice, zouden moeten opstellen voor de bestemming van deze middelen, zodat er niet alleen schulden mee worden afgelost, maar dat deze vooral ook worden gebruikt voor toekomstgerichte investeringen.</p>
    </intervention>
    <intervention id="2-181" speaker_id="4417" name="Massimo CARRARO" is_mep="True" mode="spoken" nationality="Italy" birth_date="08-03-1959" birth_place="Camposampiero " p_group="Group of the Party of European Socialists" m_state="IT">
      <p sl="it">Mijnheer de Voorzitter, ik geloof dat dit verslag een mijlpaal is voor de toekomst van de elektronische communicatie in Europa, maar men moet wel bedenken dat de regelgeving die wij met de stemming van morgen willen aannemen noodzakelijkerwijs een tijdelijke is. De ontwikkeling van de techniek in deze sector gaat namelijk zo razendsnel dat de Commissie en het Parlement zich over luttele jaren weer zullen moeten buigen over dit onderwerp om de regelgeving die thans wordt goedgekeurd, bij te stellen.</p>
      <p sl="it">Ik geloof overigens dat de voorschriften op het vlak van telecommunicatie strikt apart gehouden moeten worden van de regels die gelden voor andere sectoren, met name die voor televisie-uitzendingen en -informatie. Dat is een aspect dat morgen tijdens de stemmingen verduidelijkt zal moeten worden. Voor wat specifiek de communicatiesector betreft, denk ik dat wij hier een goed uitgangspunt hebben, dat qua inhoud en opzet gesteund kan worden, en ik vind dat de rapporteur, de heer Van Velzen, uitstekend werk heeft verricht. Daarvoor dan ook mijn dank. Wel dienen wij te beseffen dat welke regelgeving wij thans ook goedkeuren, deze per definitie beperkt is in de tijd en heel gauw achterhaald zal zijn.</p>
      <p sl="it">Tot zover mijn standpunt, waarmee ik natuurlijk aangeef dat ik positief sta tegenover het verslag dat zojuist is ingeleid.</p>
    </intervention>
    <intervention id="2-182" speaker_id="4258" name="Piia-Noora KAUPPI" is_mep="True" mode="spoken" nationality="Finland" birth_date="07-01-1975" birth_place="Oulu" p_group="Group of the European People's Party (Christian Democrats) and European Democrats" m_state="FI">
      <p sl="fi">Mijnheer de Voorzitter, mijnheer de commissaris, vertegenwoordigers van de Raad, de voorwaarde voor het succes van het project e-Europa is dat er op de telecommunicatiemarkt een gezonde concurrentie heerst. Nu ligt er een uitgebreid hervormingspakket voor ons en een snelle goedkeuring en implementatie ervan is zeer belangrijk om de markt verder te liberaliseren. Het is goed dat in het uitstekende verslag van de heer Van Velzen het belang van een algemene concurrentiewetgeving voor het bevorderen van de concurrentie in de telecomsector wordt onderstreept. Bij het toepassen van een algemene concurrentiewetgeving is het echter belangrijk dat bepalingen met betrekking tot een aanmerkelijke marktpositie worden geïnterpreteerd op een manier die de aanbieders op kleinere markten niet uitsluit.</p>
      <p sl="fi">Het Parlement heeft bedenkingen bij veilingen van licenties voor draadloze communicatie van de derde generatie. Ik ben er zelf ook bezorgd over hoe de licentiebetalingen van invloed zullen zijn op de ontwikkeling van de markten. Aangezien de verdeling van de frequenties toch onder de verantwoording van de lidstaten valt, moeten wij in het Parlement accepteren dat de concurrentiestrategieën in de verschillende landen verschillend zijn. Alleen de tijd zal leren welke oplossing de beste is. Het is ook van belang dat men in technologisch opzicht de kant op gaat van een neutralere werkomgeving en dat er op zo groot mogelijke schaal wordt afgezien van een sectorspecifieke benadering.</p>
      <p sl="fi">Er moet ook op tijd rekening worden gehouden met het gevaar van te veel regelgeving. Bij het scheppen van een nieuwe werkomgeving ben ik dan ook voorstander van de zogeheten soft law -benadering, maar wel zo dat de wetgever voldoende mogelijkheden krijgt zijn standpunten bij de Commissie en de Raad bekend te maken, voordat er over deze kwestie aanbevelingen worden gedaan of andere besluiten die de werkomgeving veranderen worden genomen. Ik wil mijnheer de commissaris dan ook vragen hoe de Commissie een dergelijke co-regulation -benadering wil bevorderen. Hoe komen er voldoende mogelijkheden voor het Parlement om invloed uit te oefenen?</p>
      <p sl="fi">Ik onderstreep nog eens dat concurrentie op voldoende open en transparante wijze moet worden bevorderd - niet met prijsbepalingen. De tarieven moeten open zijn, de consumenten moeten gemakkelijk informatie kunnen krijgen over de prijzen van telefoongesprekken en het prijsmechanisme moet de vergelijkbaarheid van prijzen garanderen.</p>
    </intervention>
    <intervention id="2-183" speaker_id="4246" name="Othmar KARAS" is_mep="True" mode="spoken" nationality="Austria" birth_date="24-12-1957" birth_place="Ybbs an der Donau" m_state="AT">
      <p sl="de">Mijnheer de Voorzitter, mijnheer de commissaris, mijnheer de rapporteur, dames en heren. Ook ik wil de rapporteur van harte gelukwensen. Ik wil daaraan toevoegen dat Wim van Velzen alles wat hij aanpakt tot een succesvol einde brengt en er blijk van geeft op een uiterst verantwoordelijke manier te kunnen omgaan met het onderwerp dat hij behandelt. De communicatie-industrie heeft steeds meer invloed op ons leven. Zij heeft gevolgen voor de economie, de informatiemaatschappij, de mondiale concurrentie, voor de kwaliteit van Europa als vestigingsplaats en voor de werkgelegenheid.</p>
      <p sl="de">De communicatie-industrie heeft echter ook gevolgen voor de democratie, omdat zij de participatie van steeds meer mensen in het democratisch proces mogelijk maakt. Zij verhoogt de doorzichtigheid van het politieke handelen. De privatiseringen moeten worden voortgezet. Concurrentie heeft geleid tot lagere prijzen, een hoog innovatietempo en een diversificatie van het aanbod. Het ordeningsbeginsel van de sociale markteconomie verlangt enerzijds liberalisering en mededinging, anderzijds de noodzakelijke regels om te voldoen aan sociale verantwoordelijkheden.</p>
      <p sl="de">Er is hier al veel gezegd. Ik zou bij drie punten iets willen toevoegen. Communicatie betekent tegelijkertijd informatie. Daarom wil ik het Europees Parlement en de Commissie oproepen om alle openbare ambtsdragers sterker te betrekken bij en voor te lichten over de nieuwe media.</p>
      <p sl="de">Ten tweede roep ik alle openbare ambtsdragers op om een e-mail-adres te nemen, een eigen homepage in te richten, een mobiele telefoon met SMS aan te schaffen en de media in hun kiesdistrict te betrekken bij hun communicatie via de nieuwe media. Ik roep het Europees Parlement en alle nationale parlementen op om een gegevensbank in te richten met de e-mail-adressen van alle openbare ambtsdragers, want wij moeten niet alleen kaderrichtlijnen opstellen, maar deze als openbare ambtsdragers ook toepassen.</p>
    </intervention>
    <intervention id="2-184" speaker_id="4396" name="Francesco FIORI" is_mep="True" mode="spoken" nationality="Italy" birth_date="14-04-1953" birth_place="Voghera " p_group="Group of the European People's Party (Christian Democrats) and European Democrats" m_state="IT">
      <p sl="it">Mijnheer de Voorzitter, de mededeling van de Commissie behelst een diepgaande studie van de problemen van de sector en presenteert een reeks lovenswaardige voorstellen. Toch is het naar mijn smaak nodig dat een paar thema's nader onder de loep genomen worden, zoals de toepassing van de mededingingscriteria en de vraag hoe een nog onvolmaakte markt aangepakt kan worden.</p>
      <p sl="it">Er zijn op het vlak van mobiele telefonie weliswaar fraaie resultaten geboekt, maar de sector van kabeluitzendingen is bezig nieuwe infrastructuur te ontwikkelen en wellicht zal daarvoor behoefte ontstaan aan convergentie van voorschriften en beleid. De rapporteur heeft trouwens op dit punt ook zijn best gedaan, met de nodige resultaten.</p>
      <p sl="it">Ik denk dat het uiteindelijke doel is een liberalisering tot stand te brengen waarin de wettigheid van de procedures gegarandeerd wordt door algemene mededingingsvoorschriften, waardoor een meer concurrerende markt bevorderd wordt, met betere resultaten voor de eindgebruiker, zowel qua dienstverlening als qua prijsaanbod. Ook om die redenen vind ik dat de toepassingsperiode van de richtlijnen beperkt moet zijn, zodat bepaald kan worden in welke mate een sectorspecifieke regelgeving nog nodig is en in hoeverre deze in staat is op korte termijn te reageren op de ontwikkelingen van een voortdurend veranderende markt.</p>
      <p sl="it">Tenslotte geloof ik dat het belangrijk is dat het Parlement te kennen geeft dat het ontstemd is over het systeem van de veilingen. Het effect van die veilingen is vaak dat de tarieven van de vergunningen tot boven hun daadwerkelijke economische waarde worden opgejaagd, en deze verhoging moet daarna weer worden verhaald op de consument, met als gevolg dat de tarieven omhooggaan en de mogelijkheid wordt belemmerd om nieuwe diensten in te voeren. De landen die dat systeem toepassen zouden bovendien de opbrengsten niet in de algemene kas moeten stoppen, maar deze moeten benutten voor ontwikkeling van de informatiemaatschappij en van elektronische handel, zoals de Top van Lissabon heeft gevraagd.</p>
    </intervention>
    <intervention id="2-185" speaker_id="1995" name="Ana PALACIO VALLELERSUNDI" is_mep="True" mode="spoken" nationality="Spain" birth_date="22-07-1948" birth_place="Madrid" p_group="Group of the European People's Party (Christian Democrats) and European Democrats" m_state="ES">
      <p sl="es">Mijnheer de Voorzitter, bij de sluiting van het parlementaire debat over dit belangrijke verslag, waarmee ik de rapporteur, de heer Van Velzen, gelukwens, lijkt het me een goede zaak erop te wijzen dat deze mededeling van de Commissie de voorbode is van een grootschalige hervorming en wetgevingsherziening met betrekking tot machtigingen, databescherming, de universele dienst en toegang tot de netwerken. Dat is de concrete inhoud van deze mededeling, en mijn eerste verzoek aan de Commissie is dat we er op dit terrein vaart achter zetten, sneltreinvaart, want de tijd vliegt met het tempo van Internet. Eén jaar komt neer op tenminste vier jaar. Ons verzoek is dan ook dat de voorstellen uit het wetgevingsprogramma van de Commissie zo snel mogelijk aan het Parlement worden voorgelegd. Ik denk dat ik namens het hele Parlement spreek als ik zeg dat wij ons uiterste best zullen doen om deze kwestie in het Parlement zo snel mogelijk te behandelen, in overeenstemming met het belang van de onderwerpen die op de agenda staan.</p>
      <p sl="es">Ik denk dat de burgers dat van ons verwachten, en dat het Verdrag van Amsterdam ons in staat stelt om deze gang van zaken te verkorten en soepeler te doen verlopen.</p>
      <p sl="es">Er zijn veel belangrijke dingen opgemerkt. Staat u mij toe te onderschrijven wat er gezegd is met betrekking tot de universele dienst, de toegang tot scholen, enzovoorts. Er zijn echter drie kwesties die mij meer problematisch lijken. In de eerste plaats dient er een duidelijker omschrijving te worden gegeven van wat een overheidsdienst is, want zonder die definitie is het moeilijk vooruitgang te boeken, zoals vooruitgang eveneens uitgesloten is als we niet eerst vaststellen wat het algemeen belang op het gebied van telecommunicatie nu eigenlijk precies inhoudt. In de tweede plaats is het zaak dat er een onderscheid wordt gemaakt tussen de regels voor open particuliere omroepen en publieke omroepen, onafhankelijk van het transmissiesysteem. Zoals hier al is opgemerkt is het verder zaak dat de dialoog wordt bevorderd tussen de nationale regelgevende instanties en de regelgevende organen van de samenleving, van de particuliere sectoren, over die “mederegelgeving” die kenmerkend is voor de identiteit van Europa.</p>
      <p sl="es">In de derde plaats zou ik willen zeggen dat we moeten zorgen voor de nodige bescherming van het auteursrechtenstelsel dat we op de rails aan het zetten zijn, een van de belangrijkste erfgoederen van de Europese cultuur die in deze nieuwe realiteit onder druk komen te staan. Hiertoe kunnen wij rekenen op de actieve medewerking van commissaris Bolkenstein, die deze materie in zijn portefeuille heeft.</p>
    </intervention>
    <intervention id="2-186" speaker_id="photo_generic" name="Liikanen" is_mep="True" mode="spoken" role="Commissie">
      <p sl="en">Mijnheer de Voorzitter, om te beginnen wil ik mij aansluiten bij de vele felicitaties die hier vandaag zijn geuit aan het adres van de heer Van Velzen. Dit verslag weerspiegelt zijn diepgaande kennis en uitgebreide ervaring. Ook wil ik de hele Commissie industrie, externe handel, onderzoek en energie feliciteren met de kwaliteit van haar werk. Uit het debat blijkt dat veel leden van deze commissie zich naast dit verslag hebben beziggehouden met het hele spectrum aan kwesties rond de informatiemaatschappij.</p>
      <p sl="en">De Commissie is het grotendeels eens met het verslag en begroet de conclusies en aanbevelingen. Het geeft blijk van een diepgaand inzicht in de sector en de eisen waaraan op de sector toegesneden regelgeving moet voldoen om de ontwikkeling van de elektronische communicatie in de toekomst te ondersteunen.</p>
      <p sl="en">De Commissie deelt de doelstelling die in het verslag wordt gehuldigd, namelijk om de regelgeving te richten op het tot stand brengen van een concurrentiële markt. Onze inzichten over de manier waarop sectorspecifieke regels hiertoe kunnen bijdragen, komen ook overeen. Bovendien signaleert het verslag twee soorten regelgeving die vooraf nodig is. Ten eerste is dat regelgeving om concurrentie in de markt te introduceren. Daaronder vallen onder meer een symmetrische regelgeving op basis van de marktpositie, alsook andere concurrentiebevorderende maatregelen, zoals overdraagbaarheid van het telefoonnummer van het ene netwerk op het andere (de zogenaamde nummerportabiliteit). Ik ben dan ook verheugd dat in het verslag wordt onderstreept dat nummerportabiliteit niet mag worden verhinderd door technische ingrepen of andere stappen die de consument beperken in zijn keuze van exploitanten en aanbieders van diensten. Een tweede vorm van regelgeving die op voorhand nodig is, draait rond het algemeen belang, en heeft bijvoorbeeld betrekking op consumentenbescherming of universele dienstverlening.</p>
      <p sl="en">De ex ante-regelingen zijn bedoeld als substituut voor echte concurrentie. De Commissie is van plan deze regelingen in te trekken zodra de markt concurrentieel is, zodat de normale concurrentie haar werk kan doen. Op dit punt is het verslag in lijn met het voornemen van de Commissie. Ook de visie op de bijdrage die de sector kan leveren aan de maatschappij en het individu, komt overeen met die van ons. Als iedereen in dezelfde richting kijkt, is er meer kans dat we ook allemaal op de gewenste eindbestemming aankomen.</p>
      <p sl="en">In het verslag wordt voorgesteld de richtlijn van kracht te laten worden in de loop van 2001 en uiterlijk in 2005 te laten aflopen, omdat we op die manier snel op nieuwe marktontwikkelingen kunnen inspelen. Wat betreft het snel aannemen van richtlijnen gaat de Commissie volledig akkoord. Wat betreft het beperken van de geldigheid van de richtlijn tot 2005 zijn er een paar problemen. Het risico bestaat dat dit de geloofwaardigheid van de wetgeving aantast en vooral de onafhankelijkheid van de regelgevende instanties. Maar we zijn natuurlijk volkomen bereid de opmerkingen uit het verslag met u te bespreken.</p>
      <p sl="en">De Commissie erkent dat er enige spanning bestaat tussen rechtszekerheid en flexibiliteit. Onze opvatting van flexibiliteit is dat we het aan de regelgevende instanties moeten overlaten om de vinger aan de pols van de markt te houden en op basis van hun bevindingen moeten uitmaken wanneer de concurrentie zich voldoende ontwikkeld heeft om de ex ante-regelingen te kunnen opheffen. Zo sturen we het juiste signaal naar de markt. In het andere geval zetten we de marktspelers ertoe aan simpelweg te wachten tot de termijn verstrijkt.</p>
      <p sl="en">Op deze manier houden we ook rekening met de verschillende concurrentieniveaus in de lidstaten en hun verschillende ontwikkelingssnelheden. Het verslag vermeldt dat deze beide punten aandacht verdienen.</p>
      <p sl="en">Wat betreft het toewijzen van vergunningen wil het Parlement één enkele aanspreekinstantie ("one-stop shopping"). Met de voorstellen van de Commissie zou de procedure die bedrijven moeten doorlopen om communicatiediensten te mogen verlenen zowel geharmoniseerd als vereenvoudigd worden. Als het huidige systeem van sterk uiteenlopende stelsels gehandhaafd zou blijven, zou het invoeren van één enkele aanspreekinstantie voor de hand liggen, zoals in het verslag staat te lezen. Als de oplossing ligt in een geharmoniseerd registratiesysteem, kunnen we dat net zo eenvoudig maken als het model met een enkele aanspreekinstantie. We moeten de alternatieven beoordelen aan het einde van het proces.</p>
      <p sl="en">De heer Van Velzen heeft mij een schriftelijke vraag gesteld over veilingen. Ik zal de gebruikelijke interne procedures volgen om daarop te antwoorden, maar misschien kan ik nu al een korte reactie geven. Langs formele weg zal ik er daarna nog op terugkomen. Dezelfde vraag is overigens gesteld door mevrouw Matikainen-Kallström.</p>
      <p sl="en">Volgens het geldende recht, te weten richtlijn 97/13/EG, is het aan de lidstaten om te bepalen volgens welke procedures zij de beperkte bandbreedte willen toewijzen voor netwerken van de derde generatie, zolang zij daarbij voldoen aan de beginselen van objectiviteit, non-discriminatie, proportionaliteit en transparantie die het Gemeenschapsrecht oplegt. De Commissie is van mening dat het organiseren van veilingen voor het toewijzen van bandbreedte voor mobiele telefonienetwerken van de derde generatie op zich niet in tegenspraak is met deze beginselen en dat dit om die reden niet het voorwerp kan uitmaken van een inbreukprocedure.</p>
      <p sl="en">De noodzaak om de ontwikkeling van innovatieve diensten en concurrentie te bevorderen is afhankelijk van het economisch effect van de verschillende veilingformules. Dat is afhankelijk van een aantal variabelen, zoals de looptijd van de vergunning, de betalingsvoorwaarden voor de vergunningnemer, de voorwaarden voor het opzetten van een netwerk en verplichte "roaming ", en kan momenteel nog niet worden ingeschat.</p>
      <p sl="en">De Commissie blijft er aandachtig op toezien dat de beginselen die ik zojuist genoemd heb door de lidstaten bij het toewijzen van de vergunningen worden gerespecteerd. Zij evalueert voortdurend het economisch effect van de gevolgde procedures. Ik zal hier nog in detail op terugkomen in mijn antwoord op de schriftelijke vraag van de heer Van Velzen.</p>
      <p sl="en">Mevrouw Matikainen-Kallström heeft een vraag gesteld over plaatselijke wetgeving en over het plaatselijke aansluitnet. Hoe kunnen we ervoor zorgen dat ook de laatste kilometer wordt geliberaliseerd? Bij haar laatste bespreking van dit onderwerp heeft de Commissie besloten de lidstaten aan te bevelen ook de laatste kilometer te liberaliseren, zodat er zowel volledige als gedeelde toegang mogelijk is via het plaatselijke aansluitnet. Ik vind dit een bijzonder belangrijke kwestie. Mijn collega, de commissaris bevoegd voor concurrentiebeleid, zal er bovendien op toezien dat daarbij niemand misbruik maakt van een overheersende marktpositie.</p>
      <p sl="en">Ten derde hebben we besloten ook deze kwestie op te nemen in het wetgevingsvoorstel voor het toekomstige wetgevende kader. Vraag een is: kunnen we dit onderdeel uit het geheel lichten, zodat het sneller kan worden aangenomen? In ieder geval ben ik het met u eens dat de kwestie van het plaatselijke aansluitnet de belangrijkste is van dit jaar. Over twee of drie jaar zijn er andere zaken aan de orde, maar nu is het netwerk klaar, worden er overal lijnen aangesloten en kunnen we door gebruik te maken van nieuwe technologie een veel grotere bandbreedte tot stand brengen op het bestaande netwerk.</p>
      <p sl="en">De heer Glante heeft gevraagd wie waarover beslist. Dit is een heet hangijzer dat we bij allerlei gelegenheden besproken hebben. Volgens sommigen moet er een Europese regulerende instantie komen, zodat er in heel Europa een coherente situatie ontstaat. Anderen vinden dan weer dat de zaak volledig moet worden overgelaten aan de overheden van de lidstaten en hun regulerende instanties. Zelf streven wij naar een evenwicht, zodat er sprake is van een zekere coherentie op Europees niveau, een coherente interpretatie met gelijke spelregels voor iedereen. Anderzijds willen we de nationale regulerende instanties niet voor de voeten lopen als zij hun werk op een coherente wijze kunnen verrichten. Wij zullen hier nog op terugkomen in ons definitieve voorstel.</p>
      <p sl="en">Ik wil nogmaals mijn dank uitspreken voor het verslag en het bijzonder interessante debat van vandaag. De Commissie verheugt zich op de samenwerking met het Europees Parlement bij het komende wetgevingsproces. Na het debat en uw stemming ga ik terug naar de Commissie, en ik hoop dat we aan het einde van de maand met voorstellen naar voren kunnen komen. Ik deel de wens van mevrouw Palacio dat het Europees Parlement en de Raad zeer snel een beslissing over deze zaak zullen kunnen nemen. Uiteraard moet er nog een diepgaand inhoudelijk debat gevoerd worden, maar we moeten een bruikbaar en duidelijk wettelijk kader scheppen voor elektronische communicatie in een wereld die kleiner is geworden. In het andere geval lijdt de Europese economie zware verliezen, en loopt de Europese consument de mogelijkheden mis die de nieuwe technologie hem te bieden heeft als zij tot ontplooiing komt binnen een wettelijk kader dat volledige concurrentie tussen de exploitanten garandeert.</p>
    </intervention>
  </section>
  <section id="creitem15" title="Strategie van de Europese Unie op het gebied van financiële voorlichting">
    <intervention id="2-189" speaker_id="1538" name="James L.C. PROVAN" is_mep="True" mode="spoken" nationality="United Kingdom" birth_date="19-12-1936" birth_place="Glenfarg " p_group="Group of the European People's Party (Christian Democrats) and European Democrats" m_state="GB">
      <p sl="nl">Aan de orde is de mededeling van de Commissie over de strategie van de Europese Unie op het gebied van financiële voorlichting.</p>
    </intervention>
    <intervention id="2-190" speaker_id="photo_generic" name="Bolkestein" is_mep="True" mode="spoken" role="Commissie">
      <p sl="nl">Mijnheer de Voorzitter, de Commissie heeft zojuist een mededeling goedgekeurd die een wezenlijk onderdeel uitmaakt van het actieplan inzake financiële diensten. De kapitaalmarkten in de Europese Unie worden gekenmerkt door een gebrek aan vergelijkbaarheid van door beursgenoteerde ondernemingen gepubliceerde jaarrekeningen. Dit leidt tot een stijging van de kapitaalkosten voor de ondernemingen en is een belangrijke hinderpaal voor de totstandkoming van een efficiënte Europese Unie-kapitaalmarkt met een optimale allocatie van kapitaal.</p>
      <p sl="nl">De Commissie stelt in haar mededeling voor deze toestand radicaal te wijzigen. Ten laatste in het jaar 2005 zullen alle beursgenoteerde ondernemingen hun geconsolideerde jaarrekening moeten opmaken op basis van de internationale verslaggevingsstandaarden (in het Engels: International Accounting Standards, IAS). Dat is een belangrijke wijziging, die rechtstreeks invloed heeft op ongeveer zevenduizend ondernemingen. Deze internationale verslaggevingsstandaarden worden ontwikkeld door een organisatie uit de particuliere sector, namelijk het International Accounting Standards Committee.</p>
      <p sl="nl">De Europese Unie heeft geen enkele controle over deze organisatie, ook al zijn verschillende Europeanen actief betrokken bij de werkzaamheden van het IASC. Zowel politiek, maar ook juridisch is het daarom noodzakelijk dat de door het IASC goedgekeurde standaarden een officiële erkenning verkrijgen van een op het vlak van de EU opgericht mechanisme. Dat mechanisme moet pro-actief input verlenen bij het IASC voor de totstandkoming van nieuwe standaarden. Het moet zich vervolgens uitspreken, na de goedkeuring van een standaard door het IASC, over het passend karakter van die standaard voor financiële verslaggeving in de Europese Unie. Dit EU-goedkeuringsmechanisme zal zowel een politiek als een technisch niveau omvatten. Het technische niveau zal bestaan uit vertegenwoordigers van de belangrijkste groepen die nauw bij de problematiek van de financiële verslaggeving betrokken zijn. Daarbij wordt in de eerste plaats gedacht aan de opstellers en gebruikers van jaarrekeningen. Dat wil zeggen, de instanties die in de verschillende lidstaten belast zijn met het vaststellen van standaarden op het gebied van de jaarverslaggeving en natuurlijk ook het accountantsberoep.</p>
      <p sl="nl">Het politieke niveau zal alle lidstaten omvatten. De juiste werkwijze van dit politieke niveau wordt nog onderzocht. In het bijzonder zal worden nagegaan hoe het Europees Parlement bij de besluitvorming kan worden betrokken. Het is natuurlijk van het grootste belang dat de standaarden ook correct worden toegepast in de praktijk. Dat vereist een nauwe samenwerking tussen de lidstaten en tussen de autoriteiten belast met het toezicht op de kapitaalmarkt.</p>
      <p sl="nl">Tenslotte is ook belangrijk dat de bestaande Europese jaarrekeningrichtlijnen die voor ongeveer drie miljoen kapitaalvennootschappen gelden, worden gemoderniseerd ten einde ze aan te passen aan nieuwe ontwikkelingen inzake financiële verslaggeving. De druk vanuit de markten en de lidstaten om zo snel mogelijk werk te maken van de noodzakelijke aanpassingen aan het reglementair kader is groot. De Commissie zal daarom reeds in de herfst een voorstel van, ofwel een richtlijn, ofwel een verordening voorleggen waarmee het wetgevingsproces formeel wordt ingeleid. Dat voorstel zal ook overgangsmaatregelen betreffen die ertoe moeten bijdragen dat beursgenoteerde ondernemingen in hun jaarverslaggeving zo snel mogelijk, en in ieder geval uiterlijk in het jaar 2005, overschakelen op de internationale verslaggevingsstandaarden.</p>
    </intervention>
    <intervention id="2-191" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Mijnheer de commissaris, ik wil u gelukwensen met uw initiatief, want doorzichtigheid en benchmarking zijn de belangrijkste voorwaarden voor een functionerende mededinging. Mijn vraag betreft de volgende overweging. Houdt u het voor denkbaar om deze kwestie in een eerste ronde over te laten aan een normalisatie-comité voor een vrijwillig besluit en dat pas als blijkt dat dat niet lukt, wordt overgegaan tot technische wetgeving, dat wil zeggen tot het uitvaardigen van een richtlijn of een verordening?</p>
      <p sl="de">De uitvoering van een dergelijk initiatief zou misschien eerst op vrijwillige basis kunnen geschieden, natuurlijk rekening houdend met in de eerste plaats de ondernemingen, dat wil zeggen met de betrokkenen, met de rating-agentschappen en met de belastingdiensten. Een bijkomend effect zou mijns inziens zijn dat een dergelijk voorschrift natuurlijk niet even streng zou worden toegepast op kleine en middelgrote ondernemingen die niet beursgenoteerd zijn.</p>
    </intervention>
    <intervention id="2-192" speaker_id="photo_generic" name="Bolkestein" is_mep="True" mode="spoken" role="Commissie">
      <p sl="nl">Mijnheer de Voorzitter, in antwoord op deze vraag zou ik in de eerste plaats willen vaststellen, en ik begin nu bij het tweede onderdeel van de vraag, dat het al een hele omvangrijke zaak is om de zevenduizend ondernemingen waar ik zo-even over heb gesproken, te laten overschakelen op de IAS, de International Accounting Standards . Zevenduizend ondernemingen moeten dat doen vóór het jaar 2005 en dat zal nog een hele toer zijn. Om dan nu reeds te zeggen dat deze IAS moeten worden toegepast door niet-beursgenoteerde ondernemingen zou, om het in het Duits te zeggen, des Guten zu viel zijn. Ik aarzel om daar een positief antwoord op te geven.</p>
      <p sl="nl">Wat betreft het eerste gedeelte van de vraag die ingaat op de vrijwilligheid van de totstandkoming van deze International Accounting Standards, welnu, de Commissie wacht af tot het IASC (International Accounting Standard Committee), dat comité komt dus uit de particuliere sector, tot dat met de standaarden komt. Het is dus aan dat comité uit de particuliere sector om die standaarden vast te stellen. Dat gebeurt natuurlijk op basis van een meerderheidsbesluitvorming binnen dat comité en dan moeten die standaarden worden vastgesteld en goedgekeurd. Eerst op technisch niveau en dan op politiek niveau. Technisch niveau omdat veel van deze zaken dermate ingewikkeld zijn dat men moeilijk van eenvoudige politici kan verwachten dat zij de noodzakelijke kennis daartoe bezitten, en in de tweede plaats op politiek niveau omdat het een politieke zaak is die op dat niveau ook moet worden vastgelegd. Het zijn standaarden die door een commissie uit de particuliere sector worden vastgelegd en het zijn dus in zekere zin vrijwillig geproduceerde standaarden. Als dat eenmaal zo is en als de Europese Unie op technisch en politiek niveau vindt dat die standaarden goedkeuring verdienen, dan gebeurt dat. Dan moet iedereen zich er ook aan houden. Als dat laatste niet het geval zou zijn, heeft het natuurlijk weinig zin om met internationale standaarden überhaupt te beginnen. Ik denk dat het mengsel van een beginstuk dat vrijwillig is en het tweede deel dat wordt vastgesteld op politiek niveau en dan wordt opgelegd aan die zevenduizend ondernemingen, een juiste combinatie is van vrijwillig en verplichtend.</p>
    </intervention>
    <intervention id="2-193" speaker_id="1538" name="James L.C. PROVAN" is_mep="True" mode="spoken" nationality="United Kingdom" birth_date="19-12-1936" birth_place="Glenfarg " p_group="Group of the European People's Party (Christian Democrats) and European Democrats" m_state="GB">
      <p sl="nl">Dank u, mijnheer de commissaris.</p>
      <p sl="nl">Het debat is gesloten.</p>
      <a text="(In afwachting van de stemmingen wordt de vergadering onderbroken en om 17.30 uur hervat)"/>
    </intervention>
    <intervention id="2-194" speaker_id="4541" name="Elizabeth LYNNE" is_mep="True" mode="spoken" nationality="United Kingdom" birth_date="22-01-1948" birth_place="Woking" p_group="Group of the Alliance of Liberals and Democrats for Europe" m_state="GB">
      <p sl="en">Mijnheer de Voorzitter, ik heb een motie van orde. Het zou mij plezier doen als de asbakken buiten de vergaderzaal weer verwijderd konden worden. De Voorzitter heeft gevraagd ze te verwijderen, en dat is ook gebeurd. Er werd niet meer gerookt op die plek, maar nu staan de asbakken er weer. Ik heb begrepen dat iemand opdracht heeft gegeven om ze weer terug te zetten, tegen de wens van de Voorzitter in. Aangezien ik voortdurend last heb van astma-aanvallen, hoop ik dat ze weer worden verwijderd.</p>
    </intervention>
    <intervention id="2-195" speaker_id="1538" name="James L.C. PROVAN" is_mep="True" mode="spoken" nationality="United Kingdom" birth_date="19-12-1936" birth_place="Glenfarg " p_group="Group of the European People's Party (Christian Democrats) and European Democrats" m_state="GB">
      <p sl="nl">We zullen daar zeker iets aan proberen te doen, mevrouw Lynne.</p>
    </intervention>
  </section>
  <section id="creitem16" title="STEMMING">
    <intervention id="2-198" speaker_id="photo_generic" name="Bolkestein" is_mep="True" mode="spoken" role="Commissie">
      <p sl="en">Mijnheer de Voorzitter, wat betreft het standpunt van de Commissie inzake de amendementen die zijn ingediend door het Parlement, wil ik graag bevestigen wat mijn collega mevrouw Wallström vanmorgen tijdens het parlementaire debat gezegd heeft. De Commissie kan de amendementen 16, 19 en 22 volledig accepteren. De Commissie kan de amendementen 6, 17, 24 en 25 gedeeltelijk accepteren. De overige amendementen kan de Commissie niet accepteren.</p>
    </intervention>
    <intervention id="2-200" speaker_id="1184" name="Colette FLESCH" is_mep="True" mode="spoken" nationality="Luxembourg" birth_date="16-04-1937" birth_place="Dudelange" p_group="Group of the European Liberal, Democrat and Reform Party" m_state="LU">
      <p sl="fr">Mijnheer de Voorzitter, de vergaderperiodes volgen elkaar op, en wat mij betreft lijken ze op elkaar. De vorige keer heb ik gezegd dat ik een belang had in de radio- en televisieomroepsector. Dit geldt ook voor dit verslag. Daarom zal ik niet deelnemen aan stemmingen over dit verslag. Overigens moet ik dit straks opnieuw zeggen voor het volgende verslag van de heer Van Velzen, tenzij u nu te kennen geeft dat u hier nota van hebt genomen.</p>
    </intervention>
    <intervention id="2-201" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="en">Mijnheer de Voorzitter, ik wil het Parlement niet ophouden, maar de leden zullen zich wellicht herinneren dat er op 14 februari enige discussie was bij de opening van de vergadering over een uitzending in het programma Today en over de heer Kirkhope, lid van dit Parlement.</p>
      <p sl="en">Graag wil ik de volgende excuusbrief voorlezen die afgelopen maandag door de BBC is uitgezonden: "Op 14 februari 2000 heeft de BBC een reportage uitgezonden over een nieuw register van financiële belangen van leden van het Europees Parlement, waarin met name werd verwezen naar de belangen van de chief whip van de delegatie van de Britse conservatieven, de heer Timothy Kirkhope.</p>
      <p sl="en">De reportage, die later werd vermeld in de nieuwsuitzending van de BBC, bevatte een aantal onnauwkeurigheden. De heer Kirkhope is geen politiek consultant geworden, ontplooit geen lobbyactiviteiten in het Europees Parlement en heeft dit ook nooit gedaan. Voorts impliceerde de reportage van de BBC dat hij bereid is tegen betaling advies te verstrekken over de beste manier om zaken aan te pakken in het Europees Parlement. De BBC erkent dat dit niet het geval is.</p>
      <p sl="en">De BBC hecht eraan dit te verklaren en heeft de heer Kirkhope haar verontschuldigingen aangeboden voor de gemaakte vergissingen."</p>
    </intervention>
    <intervention id="2-202" speaker_id="1538" name="James L.C. PROVAN" is_mep="True" mode="spoken" nationality="United Kingdom" birth_date="19-12-1936" birth_place="Glenfarg " p_group="Group of the European People's Party (Christian Democrats) and European Democrats" m_state="GB">
      <p sl="nl">Het moet mij van het hart dat dit midden in de stemronde niet echt op zijn plaats is.</p>
    </intervention>
    <intervention id="2-203" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="en">Mijnheer de Voorzitter, het is buitengewoon relevant, omdat deze uitzending plaatsvond in een week waarin de BBC een groot bedrag aan overheidsgeld uitgaf om in het Europees Parlement te lobbyen in verband met het verslag waarover we zojuist hebben gestemd.</p>
    </intervention>
    <intervention id="2-204" speaker_id="4543" name="Robert GOODWILL" is_mep="True" mode="spoken" nationality="United Kingdom" birth_date="31-12-1956" birth_place="Malton" p_group="Group of the European People's Party (Christian Democrats) and European Democrats" m_state="GB">
      <p sl="en">Mijnheer de Voorzitter, ten behoeve van de leden wil ik een kleine toelichting geven op de verklaring van de heer McMillan-Scott. Voor mensen die niet uit Groot-Brittannië komen, betekent de afkorting "BBC" iets anders dan Blair's Broadcasting Corporation , maar niet voor een hoop anderen.</p>
    </intervention>
    <intervention id="2-205" speaker_id="1538" name="James L.C. PROVAN" is_mep="True" mode="spoken" nationality="United Kingdom" birth_date="19-12-1936" birth_place="Glenfarg " p_group="Group of the European People's Party (Christian Democrats) and European Democrats" m_state="GB">
      <p sl="nl">Collega's, laten we alstublieft bij de kwestie blijven.</p>
    </intervention>
    <intervention id="2-207" speaker_id="1269" name="Christian ROVSING" is_mep="True" mode="spoken" nationality="Denmark" birth_date="02-11-1936" birth_place="Rødovre" p_group="Group of the European People's Party (Christian Democrats) and European Democrats" m_state="DK">
      <p sl="en">Mijnheer de Voorzitter, wegens een financieel belang kan ik niet deelnemen aan de volgende stemming.</p>
    </intervention>
    <intervention id="2-209" speaker_id="4252" name="Raina A. Mercedes ECHERER" is_mep="True" mode="spoken" nationality="Austria" birth_date="16-05-1963" birth_place="Linz" p_group="Group of the Greens/European Free Alliance" m_state="AT">
      <p sl="de">Mijnheer de Voorzitter, ik zou graag opheldering krijgen over amendement 10, ingediend door de heer Van Velzen, mevrouw Ridruejo en de heer Chichester. In de Duitse tekst staat in regel 4: “ … hält es für wichtig, folgende Begriffe zu klären”. Nu kan ik mij herinneren dat deze zin bij de bespreking van het advies van mevrouw Ridruejo in de Commissie cultuur, jeugd, onderwijs, media en sport onderwerp was van een debat. Wij zijn het toen eens geworden over de zin “ … hält es für wichtig, folgende Begriffe zu verfestigen” - en niet “klären”. Nu zou ik graag willen weten of het hier gaat om een vertaalfout of dat er iets in de tekst is geslopen dat er niet hoort te staan? Kan ik daar alstublieft helderheid over krijgen?</p>
      <p sl="de">Dan heb ik nog een tweede punt. Ik heb, en daarvoor neem ik de volle verantwoordelijkheid op me, verzuimd om in naam van mijn fractie een verzoek in te dienen voor een stemming in onderdelen. Mocht het mogelijk zijn om bij amendement 8 te verzoeken om een stemming in onderdelen, dan zou ik dat hierbij mondeling willen doen, want als Fractie De Groenen/Vrije Europese Alliantie zijn wij het eens met de eerste helft, maar met het tweede deel van het amendement zijn wij het helemaal niet eens! Als u een stemming in onderdelen niet aanvaardt, zullen wij tegen het hele amendement moeten stemmen.</p>
    </intervention>
    <intervention id="2-210" speaker_id="1538" name="James L.C. PROVAN" is_mep="True" mode="spoken" nationality="United Kingdom" birth_date="19-12-1936" birth_place="Glenfarg " p_group="Group of the European People's Party (Christian Democrats) and European Democrats" m_state="GB">
      <p sl="nl">We kunnen helaas geen stemming in onderdelen houden, daar is het te laat voor.</p>
    </intervention>
    <intervention id="2-211" speaker_id="4252" name="Raina A. Mercedes ECHERER" is_mep="True" mode="spoken" nationality="Austria" birth_date="16-05-1963" birth_place="Linz" p_group="Group of the Greens/European Free Alliance" m_state="AT">
      <p sl="de">Zou de heer Van Velzen kunnen ophelderen of er in amendement 10 nu staat: “ … hält es für wichtig, folgende Begriffe zu vertiefen” of “zu klären”?</p>
    </intervention>
    <intervention id="2-212" speaker_id="1955" name="W.G. van VELZEN" is_mep="True" mode="spoken" nationality="Netherlands" birth_date="15-01-1943" birth_place="Rotterdam" p_group="Group of the European People's Party (Christian Democrats) and European Democrats" m_state="NL">
      <p sl="nl">Voorzitter, ik heb overgenomen de besloten resolutie in de cultuurcommissie. Dat is het uitgangspunt. Dat hoort hier ook te staan. Dat betekent dus dat ik hier moet aangeven dat er moet staan: te verklaren.</p>
    </intervention>
    <intervention id="2-214" speaker_id="4517" name="Christopher HEATON-HARRIS" is_mep="True" mode="spoken" nationality="United Kingdom" birth_date="28-11-1967" birth_place="Epsom" p_group="Group of the European People's Party (Christian Democrats) and European Democrats" m_state="GB">
      <p sl="en">Mijnheer de Voorzitter, terwijl iedereen de zaal verlaat heb ik nog een motie van orde. Ik hoop dat twee bepaalde leden - een van de Britse Labourdelegatie en een van de Britse liberale delegatie - goed gehoord hebben wat de heer McMillan-Scott heeft gezegd in zijn korte toelichting over de excuusbrief van de BBC. Zij hebben na de betreffende uitzending soortgelijke aantijgingen geuit, en ik hoop dat ook zij nu een brief aan de heer Kirkhope schrijven waarin zij persoonlijk hun excuses aanbieden.</p>
    </intervention>
    <intervention id="2-218" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Mijnheer de Voorzitter, ik heb tegen het verzoek om opheffing van de immuniteit van de heer André Brie gestemd, niet alleen omdat ik het eens ben met het verslag van de bevoegde commissie, maar ook omdat ik met deze stemming wil onderstrepen dat ik voor wijziging van het reglement inzake parlementaire onschendbaarheid van de leden van het Europees Parlement ben.</p>
      <p sl="it">Ik geloof dat wij een gemeenschappelijke reglementering zouden moeten hebben, onafhankelijk van het land van herkomst van de diverse leden. De taken van ons Parlement worden steeds belangrijker, zij vergen steeds grotere aandacht en een zodanige waakzaamheid dat de parlementaire onschendbaarheid mettertijd alleen maar zal kunnen worden herroepen als er werkelijk sprake is van een misdrijf. Het hele instituut van de Europese parlementaire onschendbaarheid is dus aan hervorming toe.</p>
    </intervention>
    <intervention id="2-221" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Mijnheer de Voorzitter, ik heb tegen het verzoek om opheffing van de immuniteit gestemd. De heer Johann Kronberger moet naar mijn mening zijn parlementaire onschendbaarheid behouden. Het misdrijf dat onze collega heeft gepleegd is in het verkeer gebeurd, hij heeft wel schuld, maar hij heeft geen misdaad op zijn geweten. Voor misdrijven van dit soort wordt in Italië de parlementaire onschendbaarheid niet opgeheven.</p>
      <p sl="it">Ik begrijp niet waarom mij in zo’n geval mijn werk niet wordt afgenomen als ik ambtenaar, arbeider of kantooremployé ben, terwijl mij wel de parlementaire onschendbaarheid afgenomen kan worden, als ik volksvertegenwoordiger ben.</p>
    </intervention>
    <intervention id="2-223" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Mijnheer de Voorzitter, ik heb voor dit verslag gestemd, omdat het belangrijk is in te grijpen als ons milieu schade wordt toegebracht. Ik geloof dat ons Parlement er in dit verslag in geslaagd is de eisen van de industrie, die tijd nodig heeft om zich te reorganiseren, te verzoenen met het recht op gezondheid van ons allen.</p>
      <p sl="it">Ik wil hiermee zeggen dat het niet zover moet komen dat de burgers alle apparaten waar zij gebruik van maken, moeten inruilen, omdat ontdekt is dat de gezondheid risico's loopt doordat apparaten die wij dagelijks gebruiken, zoals koelkasten en auto's, schadelijke stoffen in het milieu uitstoten. Ik vind het dus terecht dat het Europees Parlement in deze situatie ingrijpt.</p>
    </intervention>
    <intervention id="2-219" speaker_id="1311" name="Gary TITLEY" is_mep="True" mode="written" nationality="United Kingdom" birth_date="19-01-1950" birth_place="Salford" p_group="Socialist Group in the European Parliament" m_state="GB">
      <p sl="nl">Ik ben het volkomen eens met de aanbeveling van mijn collega Anneli Hulthén om strengere regels te introduceren voor stoffen die de ozonlaag afbreken. Hiermee worden er nieuwe controlemogelijkheden toegevoegd aan het Protocol van Montreal van 1987 en komen er strengere beperkingen op de handel in zulke stoffen.</p>
      <p sl="nl">Als duizenden Britten deze zomer neerstrijken op het strand en zich met zonnebrandcrème insmeren, zal er iets nieuws in de lucht hangen: een maatregel om te voorkomen dat het gat in de ozonlaag zich verder uitbreidt. Daardoor zullen de mensen beter beschermd worden tegen verbranding en is er minder kans dat ze blind worden door het felle zonlicht dat door een steeds dunner wordende ozonlaag brandt.</p>
      <p sl="nl">Strengere controle op stoffen die de ozonlaag vernietigen is slechts een van de elementen uit een ruimere strategie die we moeten volgen om de aarde te redden. De Labourregering in Groot-Brittannië heeft het voortouw genomen in de strijd om onze burgers te beschermen en onze aarde weer schoon te krijgen. In Kyoto is vice-premier John Prescott erin geslaagd overeenstemming te bereiken over het wereldwijd verminderen van de uitstoot van schadelijke stoffen. Groot-Brittannië is al een flink stuk op weg naar zijn doel om de uitstoot van kooldioxide tegen 2010 met 20% te verminderen. Dit streefcijfer is nu verhoogd tot 60 à 70% tegen 2050.</p>
      <p sl="nl">Er is een dringende behoefte aan krachtige en coherente maatregelen op plaatselijk, nationaal en Europees niveau om onze lucht, onze grond en ons zeewater weer schoon te krijgen. Onze burgers verwachten concrete stappen van politici, niet gebakken lucht. Dit is onze kans om onze strijd voor een schonere, veiliger wereld voort te zetten.</p>
    </intervention>
    <intervention id="2-225" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Mijnheer de Voorzitter, toen ik eenentwintig was, voer ik op cruiseschepen tussen New York en de Bahamas. Op een romantische sterrennacht stond ik met een meisje op de achtersteven van het schip. Wij keken naar de sterren, zoals je dat nu eenmaal pleegt te doen als je eenentwintig bent. Helaas werd deze romantische sfeer ruw onderbroken toen er plotseling een grote deur werd opengegooid aan de achterkant van het schip en een hoop afval de zee in werd gestort. Ondanks dat het donker was, kwamen de meeuwen meteen op deze onverhoopte maaltijd af.</p>
      <p sl="it">In dat geval was de schade van het dumpen van afval in zee dubbel zo groot: voor de zee en voor de heer Fatuzzo. Ik sta dus achter dit verslag, omdat het beoogt een stokje voor dit soort dumping te steken.</p>
    </intervention>
    <intervention id="2-226" speaker_id="2230" name="Nuala AHERN" is_mep="True" mode="written" nationality="Ireland" birth_date="05-02-1949" birth_place="Belfast " p_group="Group of the Greens/European Free Alliance" m_state="IE">
      <p sl="nl">Het is verbluffend dat de Commissie de amendementen van het Parlement niet bij de eerste lezing heeft overgenomen.</p>
      <p sl="nl">We moeten erop staan dat de opeenhoping van gevaarlijk afval hoog op de agenda van het OSPAR-overleg wordt geplaatst. Gevaarlijke stoffen zijn bijzonder giftig, de vervuiling is blijvend en hoopt zich op in rivieren, meren en zeeën. Ik dring er bij de betrokken regeringen op aan geen nieuwe schadelijke stoffen meer toe te laten, het huidige gebruik van gevaarlijke stoffen geleidelijk uit te bannen en er vervangende stoffen voor in de plaats te brengen.</p>
      <p sl="nl">Chemicaliën die mogelijk inwerken op het endocriene stelsel of de hormoonhuishouding moeten volledig verboden worden. Sommige regeringen hebben al stappen ondernomen om een aantal van dat soort stoffen te verbieden. Het OSPAR-overleg biedt regeringen opnieuw de gelegenheid het voorzorgsbeginsel in de praktijk te brengen, met in het achterhoofd de problemen die zoals bekend ontstaan als we bedrijven hun gang laten gaan met "vuile" chemicaliën.</p>
      <p sl="nl">In het geval van de wapenindustrie ben ik verbluft dat de Europese ministers blijven weigeren te praten over hoe we met de 1 miljoen ton gevaarlijke chemische en radioactieve munitie moeten omspringen die in de Beaufort Dyke zijn gedumpt. De Ierse minister van Zeemilieu en Natuurlijke Hulpbronnen, Frank Fahey, moet deze belangrijke kwestie dringend aan de orde stellen op het OSPAR-overleg. Het dumpen van afgedankte giftige wapenuitrusting is bijzonder gevaarlijk en moet besproken worden op het OSPAR-overleg.</p>
      <p sl="nl">Minister Fahey moet ook een verslag indienen over de munitiestortplaatsen langs de Ierse kust. Dat verslag kan bij het OSPAR-overleg gebruikt worden als uitgangspunt voor een discussie over allerlei andere soorten gevaarlijk afval. De Ierse regering moet nu bewijzen dat het haar menens is met de bescherming van de Ierse bevolking en het mariene milieu.</p>
      <p sl="nl">We moeten antwoorden eisen van British Nuclear Fuels Limited (BNFL) over de hoge waarden aan technetium-99 die in kreeften zijn aangetroffen. In mei 1997 is een kreeft onderzocht die een stralingsniveau mat van maar liefst 52.000 becquerel per kilogram, afkomstig van technetium-99. Deze waarde is destijds weggemoffeld in een gemiddeld stralingscijfer van 18.500 Bq/kg. De bezorgdheid die hierover is geuit bij het OSPAR-overleg van juli 1998 is destijds weggewuifd met vage geruststellingen.</p>
      <p sl="nl">De Britse minister van Milieu, de heer Michael Meacher, heeft duidelijk verklaard dat BNFL de hoge Tc-99-waarden niet kan verklaren. De radioactieve besmetting van de Ierse Zee vanuit Sellafield neemt voortdurend toe. Wat is ervoor nodig om een einde te maken aan de vergiftiging van de zee door Sellafield? Hoe lang zal de gezondheid van de Ierse en Britse bevolking nog afhangen van BNFL?</p>
      <p sl="nl">In het verslag van het Schotse Bureau voor milieubescherming (Scottish Environment Protection Agency) getiteld "Radioactivity in Food and the Environment 1997" ("Radioactiviteit in levensmiddelen en het milieu 1997") zijn de meetresultaten weergegeven van moestuinen uit de omgeving van Sellafield waar zeewier als meststof wordt gebruikt. Daaruit blijkt dat daar spinazie is aangetroffen met een verbijsterend stralingsniveau van 8400 Bq/kg, bijna zeven keer zo hoog als het Europese interventieniveau bij een kernongeluk.</p>
      <p sl="nl">Stralingsniveaus worden gemeten in becquerel per kilogram (Bq/kg). Het interventieniveau van de Europese Unie voor levensmiddelen na een kernramp is 1250 Bq/kg.</p>
    </intervention>
    <intervention id="2-227" speaker_id="2219" name="Dominique F.C. SOUCHET" is_mep="True" mode="written" nationality="France" birth_date="09-07-1946" birth_place="La Rochelle" p_group="Union for Europe of the Nations Group" m_state="FR">
      <p sl="fr">Tijdens het debat heb ik benadrukt dat er een schokkende discrepantie bestaat tussen het zeer milde karakter van de tekst waarover wij moesten stemmen, en de uiterst moeilijke realiteit waarin de slachtoffers van de ramp met de Erika, die aanzienlijk veel schade heeft aangericht, zich nu bevinden. Door dit drama zou de communautaire procedure rigoureus een andere wending hebben moeten krijgen. Helaas is daar niets van terechtgekomen en zij gaat onverstoorbaar verder. Voor de periode 2000 tot en met 2006 worden slechts voorstellen gedaan voor informatie-uitwisseling, wat zeker nuttig is. De essentiële kwesties zijn op de lange baan geschoven.</p>
      <p sl="fr">De slachtoffers bemerken van hun kant dat het beginsel “de vervuiler betaalt” nog steeds niet echt erkend is en dat het systeem van schadeloosstelling dat in 1992 is ingevoerd, zeer ontoereikend is en de exploitant van het schip merkwaardig genoeg niet verantwoordelijk wordt gesteld.</p>
      <p sl="fr">Het IOPCF heeft in een half jaar tijd nog geen 2 miljoen aan schadevergoedingsbedragen uitgekeerd. Het IOPCF-systeem lijkt bijzonder slecht te werken. Bij dit schadeloosstellingssysteem zonder aansprakelijkheid staat het maximum in geen verhouding tot de omvang van de werkelijke schade. Het is niet normaal dat de staat en de lagere overheden zich grotendeels in de plaats van de vervuiler moeten stellen. Dit systeem speelt de oliemaatschappijen in de kaart en oefent, zoals we net hebben gezien, een onaanvaardbare druk uit op de slachtoffers, zowel op het bedrijfsleven als op de lagere overheden die een zaak aanspannen om hun schade erkend te krijgen.</p>
      <p sl="fr">Deze regeling is dus aan herijking toe en moet worden aangevuld met een strikt rechtskader, zoals dat in de Verenigde Staten al lange tijd gebruikt wordt. De noodzakelijke debatten, net als de onmisbare maatregelen, mogen deze keer niet uitgesteld worden. De slachtoffers van de Erika zouden graag zien dat hun beproevingen worden aangewend om herhaling van dergelijke rampen te voorkomen. Gelukkig is het amendement waarin het beginsel wordt benadrukt dat de vervuiler betaalt, aangenomen door de Vergadering. Dit is een klein stapje in de goede richting.</p>
    </intervention>
    <intervention id="2-229" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Mijnheer de Voorzitter, ik heb voor het verslag-Thors gestemd omdat ik het terecht vind dat de Europese Unie werk maakt van de reglementering van digitale televisie. Ik hoop dat men bij deze reglementering van digitale televisie, van nieuwe transmissiesystemen, bedenkt dat er steeds concurrentie moet zijn tussen overheid en particulieren. De collectieve sector, de publieke omroep en telecommunicatie moeten weliswaar bevorderd en een handje geholpen worden, maar dat mag niet op een overdreven manier geschieden, omdat er anders concurrentievervalsing optreedt. Het is beter AOW-ers een som geld te geven waarmee zij de nieuwe digitale televisie kunnen betalen, dan geld te stoppen in de publieke omroep, die vervolgens de particulieren met oneerlijke concurrentie bestookt.</p>
    </intervention>
    <intervention id="2-230" speaker_id="2230" name="Nuala AHERN" is_mep="True" mode="written" nationality="Ireland" birth_date="05-02-1949" birth_place="Belfast " p_group="Group of the Greens/European Free Alliance" m_state="IE">
      <p sl="nl">Het is een goede zaak als de Europese cultuur ingrijpende veranderingen ondergaat als gevolg van de digitale technologie. Niettemin is een goede openbare omroep van doorslaggevend belang.</p>
      <p sl="nl">Voor een universele dienstverlening is het van cruciaal belang dat de openbare omroepen gegarandeerd worden aangeboden en dat er programma's van algemeen nut worden uitgezonden. Dit zal ook mede bepalend zijn voor de mate waarin digitale televisie aftrek zal vinden, omdat het de aantrekkelijkheid verhoogd. Willen we dat de openbare omroepen universeel beschikbaar blijven, dan moet iedereen gegarandeerd toegang krijgen tot de informatie die van levensbelang is voor een degelijk geïnformeerde maatschappij, wat voor digitaal systeem hij of zij ook gebruikt.</p>
      <p sl="nl">Uit overwegingen van algemeen belang moet dit soort informatie toegankelijk zijn via alle grote digitale televisieplatformen, welke toegangsvoorwaarden er uiteindelijk ook worden gekozen. Om een universele beschikbaarheid te garanderen, zal het aanbod van de openbare omroepen verplicht moeten worden doorgegeven via andere grote verdelingssystemen en via het geheugen van ontvangers, als dat een belangrijke gateway is. Om te zorgen dat de uitzendschema's van de openbare omroep makkelijk zijn terug te vinden in commerciële elektronische programmagidsen, moeten er regels worden opgesteld over de prominentie die deze informatie dient te krijgen.</p>
      <p sl="nl">Digitale televisie is de enige convergerende technologie zonder elementaire wederzijdse toegankelijkheid, zonder interoperabiliteit. Er zal regelgeving aan te pas moeten komen om die wederzijdse toegankelijkheid te bevorderen voor netwerken en toestellen waarmee mensen toegang krijgen tot digitale televisie en interactieve dienstverlening. Dit kan bereikt worden met een stelsel van aangiften en vergunningen voor de voornaamste standaarden, interfaces en decoderingsapparaten die nodig zijn om de eindgebruiker te bereiken. Zo bevorderen we wederzijdse toegankelijkheid zonder de innovatie te hinderen. Derden zullen tegelijkertijd toegang tot deze informatie moeten krijgen als de eigenaar van de gateway zelf.</p>
      <p sl="nl">Het is van belang dat we het juiste evenwicht vinden tussen het Europese en het nationale niveau. Het is terecht dat het regelgevingskader voor de infrastructuur wordt opgesteld op Europees niveau, en dat het wordt geïmplementeerd op nationaal niveau. Nationale regulerende instanties zullen de vrijheid moeten krijgen de regels voor de infrastructuur volgens de specifieke nationale omstandigheden toe te passen, maar zullen zich te allen tijde moeten kunnen verantwoorden op het niveau van de Europese Unie. Kwesties in verband met het inhoudelijke aanbod zullen van invloed zijn op de regelgeving inzake de infrastructuur. Als dit zich voordoet, moet een lidstaat de mogelijkheid hebben zijn eigen prioriteiten te stellen.</p>
      <p sl="nl">We leven nu al in een wereld van televisie zonder grenzen, en in de Ierse context is het dan ook van belang dat de openbare omroepen van het Noorden en het Zuiden alle culturele groeperingen die zich in een krachtig democratisch gebaar met het Akkoord van Goede Vrijdag hebben bekend tot wederzijds respect, de plaats geven die hun toekomt.</p>
    </intervention>
    <intervention id="2-232" speaker_id="2308" name="Marjo MATIKAINEN-KALLSTRÖM" is_mep="True" mode="spoken" nationality="Finland" birth_date="03-02-1965" birth_place="Lohja" p_group="Group of the European People's Party (Christian Democrats) and European Democrats" m_state="FI">
      <p sl="fi">De Finse delegatie van de PPE/DE-Fractie heeft voor het verslag-Van Velzen gestemd en steunt hiermee de heer Van Velzen met zijn verslag. Het bevat echter één punt dat wij niet aanvaarden en dat verband houdt met de veilingen van frequenties, namelijk de verdeling van UMTS-frequenties. In tegenstelling tot wat de heer Van Velzen voorstelt is dat een zaak die niet op communautair niveau moet worden geregeld. Zowel voor frequentieveilingen als voor de zogeheten schoonheidswedstrijden kunnen goede argumenten worden aangevoerd. Feit is echter dat de astronomische bedragen die bij de frequentieveilingen omgaan, altijd voor rekening van de consumenten komen. De zogeheten schoonheidswedstrijden zijn in menig opzicht een alternatief dat meer van de consument uitgaat en de liberalisering van de markt beter ondersteunt. Op de andere punten steunen wij de heer Van Velzen.</p>
    </intervention>
    <intervention id="2-233" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Mijnheer de Voorzitter, ook al heb ik voor het verslag van de heer Van Velzen gestemd, toch vind ik dat dit een mededeling over elektronische communicatie is die weinig communiceert. Ik heb het stuk aandachtig doorgelezen: het is echt ambtenarentaal, een taalgebruik waar moeilijk doorheen te ploegen is.</p>
      <p sl="it">In dit verband wilde ik zeggen dat mijn moeder van vijfentachtig nog steeds in de stad Rome rondreist zonder in het bezit te zijn van een mobiele telefoon, wat toch een van de doelstellingen van deze bespreking is.</p>
      <p sl="it">Ik geloof dat de Europese Unie niet alleen moet ijveren voor reglementering van de markt, maar ook voor bevordering van de toegang van ouderen, van minder welgestelden en vooral van alleenstaande ouderen tot deze vormen van communicatie. Ook telefoontjes en de vooruitgang in het algemeen kunnen dienen om een stukje eenzaamheid van de ouderen weg te halen. Ik hoop dus dat die bevordering er komt.</p>
    </intervention>
    <intervention id="2-234" speaker_id="1708" name="Marie-Noëlle LIENEMANN" is_mep="True" mode="written" nationality="France" birth_date="12-07-1951" birth_place="Belfort" p_group="Socialist Group in the European Parliament" m_state="FR">
      <p sl="fr">Ik heb tegen deze tekst gestemd, waarin een nieuwe dereguleringsfase in de telecommunicatiesector wordt voorgesteld, waarbij totaal geen rekening wordt gehouden met openbare of commerciële diensten van algemeen belang, die wel voorzien waren in het Verdrag van Amsterdam.</p>
      <p sl="fr">Ik wijs elke nieuwe vorm van liberalisatie af, bij gebrek aan een kaderrichtlijn waarin de openbare diensten, die onmisbaar zijn voor de ruimtelijke ordening en voor gelijke toegang tot deze diensten voor de burgers, gehandhaafd worden.</p>
      <p sl="fr">Uit de verslagen over het openstellen van de telecommunicatiesector voor concurrentie bleek dat in bijna alle landen zelfs de meest uitgeklede en beperkte vorm van universele telecommunicatiediensten niet gewaarborgd werd … Tegelijkertijd waren de winsten van de grote telecommunicatiemultinationals enorm gestegen, terwijl abonnementen en lokale gesprekken steeds duurder werden voor de consumenten met de laagste inkomens.</p>
      <p sl="fr">In het verslag wordt bij de taken van de universele dienst nergens gesproken over makkelijke en goedkope toegang - overal en voor iedereen - tot Internetdiensten. Dit wil zeggen dat wij lichtjaren verwijderd zijn van wat een moderne openbare dienst zou moeten zijn in deze tijd van e-economy .</p>
      <p sl="fr">Toch zou het tijd zijn om gestalte te geven aan dit mooie idee voor Europa. Het strekt het Europees Parlement niet tot eer dat het ongebreidelde concurrentie nastreeft.</p>
    </intervention>
    <intervention id="2-235" speaker_id="1538" name="James L.C. PROVAN" is_mep="True" mode="spoken" nationality="United Kingdom" birth_date="19-12-1936" birth_place="Glenfarg " p_group="Group of the European People's Party (Christian Democrats) and European Democrats" m_state="GB">
      <p sl="nl">Hiermee zijn de stemverklaringen beëindigd.</p>
    </intervention>
  </section>
  <section id="creitem17" title="Vragenuur (Commissie)">
    <intervention id="2-240" speaker_id="1033" name="Alonso José PUERTA" is_mep="True" mode="spoken" nationality="Spain" birth_date="24-03-1944" birth_place="Avilés " p_group="Confederal Group of the European United Left/Nordic Green Left" m_state="ES">
      <p sl="nl">Aan de orde is het vragenuur voor vragen aan de Commissie (B5-0487/2000).</p>
    </intervention>
    <intervention id="2-237" speaker_id="729" name="John PURVIS" is_mep="True" mode="spoken" nationality="United Kingdom" birth_date="06-07-1938" birth_place="St. Andrews " p_group="Group of the European People's Party (Christian Democrats) and European Democrats" m_state="GB">
      <p sl="en">Mijnheer de Voorzitter, ik heb deze motie van orde vorige maand al ingediend, en ik moet het nu opnieuw doen. Ik veronderstel dat alle vragen gedateerd worden volgens de datum van indiening, maar toch worden ze helemaal door elkaar behandeld. De eerste was ingediend op 16 mei, de tweede op 4 mei, de derde op 24 mei, de vierde op 11 mei en de vijfde op 24 mei. Bestaat er een regel die bepaalt in welke volgorde de vragen worden behandeld, of is er misschien een geheime manier om je eigen vraag bovenaan de lijst te krijgen?</p>
    </intervention>
    <intervention id="2-238" speaker_id="1033" name="Alonso José PUERTA" is_mep="True" mode="spoken" nationality="Spain" birth_date="24-03-1944" birth_place="Avilés " p_group="Confederal Group of the European United Left/Nordic Green Left" m_state="ES">
      <p sl="nl">Mijnheer Purvis, de Voorzitter van het Parlement en het Kabinet van de Voorzitter hebben tot taak de volgorde van de vragen te bepalen. We staan echter met hen in contact, en naar ik hoop zal ik uw vraag schriftelijk, of volgende maand mondeling kunnen beantwoorden. Dit behoort tot de bevoegdheid van het Voorzitterschap.</p>
    </intervention>
    <intervention id="2-241" speaker_id="1033" name="Alonso José PUERTA" is_mep="True" mode="spoken" nationality="Spain" birth_date="24-03-1944" birth_place="Avilés " p_group="Confederal Group of the European United Left/Nordic Green Left" m_state="ES">
      <p sl="nl">Eerste deel</p>
      <p sl="nl">Vraag nr. 29 van Rodi Kratsa-Tsagaropoulou , vervangen door de heer Trakatellis (H-0452/00):</p>
      <p sl="nl">Betreft: Politieke interventie in de problemen van Georgië</p>
      <p sl="nl">In de nieuwe onafhankelijke staat Georgië verloopt de consolidatie van de democratie en de verhoging van de levensstandaard van de Georgische burgers bijzonder moeizaam.</p>
      <p sl="nl">Dit proces wordt bovendien bemoeilijkt door de afscheuring van Zuid-Ossetië en Abchazië en door de golf van vluchtelingen die vooral uit het laatst genoemde gebied afkomstig zijn.</p>
      <p sl="nl">Het Europees Parlement heeft in zijn resoluties deze toestand aangeklaagd en heeft de Commissie en de Raad verzocht steun te verlenen aan het initiatief van de Raad van Europa voor het instellen van vertrouwenwekkende maatregelen in dit gebied.</p>
      <p sl="nl">Heeft de Commissie een bepaalde strategie voor dit gevoelige gebied? Is zij voornemens een beleid te voeren voor de bescherming van de vrede en de veiligheid in dit gebied?</p>
    </intervention>
    <intervention id="2-242" speaker_id="photo_generic" name="Nielson" is_mep="True" mode="spoken" role="Commissie">
      <p sl="en">De eerste prioriteit die de Commissie nastreeft is Georgië en zijn buurlanden Armenië en Azerbeidzjan ertoe aan te zetten de conflicten in de regio op vreedzame wijze te beëindigen. Wij zijn ook van mening dat Georgië niet ten volle van de vrede kan profiteren zonder dat er meer inspanningen geleverd worden om de openbare financiën op orde te brengen, de democratische instellingen en de rechtstaat te verstevigen en de corruptie te bestrijden. In de toekomst zal onze steun specifiek gericht worden op deze structurele doelstellingen. Sinds de onafhankelijkheid heeft de Europese Gemeenschap alleen al in de vorm van giften voor meer dan 300 miljoen euro steun aan Georgië geboden. De strategie van de Commissie wordt in detail uiteengezet in de mededeling over de betrekkingen met de landen ten zuiden van de Kaukasus van 6 juni 1999, die door de Raad Algemene Zaken is bekrachtigd in juni 1999. Het optreden van de Commissie vormt een aanvulling op dat van de Verenigde Naties, de Organisatie voor Veiligheid en Samenwerking in Europa en de Raad van Europa.</p>
    </intervention>
    <intervention id="2-243" speaker_id="2182" name="Antonios TRAKATELLIS" is_mep="True" mode="spoken" nationality="Greece" birth_date="04-09-1931" birth_place="Thessaloniki" p_group="Group of the European People's Party (Christian Democrats) and European Democrats" m_state="GR">
      <p sl="el">Mijnheer de commissaris, namens mijn collega, mevrouw Kratsa, wil ik u van harte bedanken voor uw antwoord. Ik wilde u vragen of u mij enkele concrete maatregelen en acties kunt noemen die u voor de vluchtelingen hebt ondernomen. Ik ben namelijk voorzitter geweest van de delegatie voor de betrekkingen met het zuidelijk Kaukasusgebied en ik kan mij nog goed herinneren dat wij toen duizenden vluchtelingen hadden uit Abchazië die onder erbarmelijke omstandigheden in Tiflis verbleven. Nu zijn daar nog vluchtelingen uit Tsjetsjenië bijgekomen. Hebt u als Commissie iets voor hen ondernomen? Het is allemaal mooi en prachtig wat u zegt over de grote structurele veranderingen en de stimulansen voor een beter bestuur in Georgië, maar wat gebeurt er met de vluchtelingen? U zult wel begrijpen dat dit probleem een zware hypotheek legt op de politieke situatie in Georgië.</p>
    </intervention>
    <intervention id="2-244" speaker_id="photo_generic" name="Nielson" is_mep="True" mode="spoken">
      <p sl="en">Ik ben het er volkomen mee eens dat het vluchtelingenprobleem nijpend is. Dit geldt voor de hele regio, en een van de voornaamste dingen die de Commissie wil bereiken via ECHO - in nauwe samenwerking met de vluchtelingenorganisatie van de Verenigde Naties UNHCR - is nu juist op alle vlakken in de regio actief te zijn, zorgen dat we ons niet beperken tot een enkele activiteit, maar dat we onze aanpak zo breed mogelijk maken. Wij zijn een van de grootste actoren op het vlak van vluchtelingenwerk in de hele regio. Toen ik een paar maanden geleden op bezoek was geweest in het gebied dat grenst aan Tsjetsjenië, heb ik het precies met de UNHCR gehad over het grote aantal mensen dat op de dool is. We voeren voortdurend overleg met het UNHCR over deze kwestie. Ook de Internationale Organisatie voor Migratie is er met onze steun bij betrokken.</p>
    </intervention>
    <intervention id="2-245" speaker_id="1396" name="Ian R.K. PAISLEY" is_mep="True" mode="spoken" nationality="United Kingdom" birth_date="06-04-1926" birth_place="Armagh " p_group="Non" m_state="GB">
      <p sl="en">Veel mensen maken zich grote zorgen om wat zij horen over de huidige toestand in Georgië. Democratische rechten, het recht op werk, vrijheid van godsdienst, het staat allemaal zwaar onder druk. Ik ben blij met wat hij heeft gezegd en met het geld dat via de Europese Unie aan Georgië is gegeven, maar de vluchtelingensituatie waar de vorige spreker het over heeft gehad is toch echt wel een ernstig probleem. Kan hij, kan deze Unie echt niet meer doen om deze jonge staat te helpen?</p>
    </intervention>
    <intervention id="2-246" speaker_id="photo_generic" name="Nielson" is_mep="True" mode="spoken">
      <p sl="en">Ik kan eigenlijk niet meer doen dan herhalen wat ik zojuist gezegd heb. Humanitaire actie is in veel opzichten voor ons eenvoudiger te organiseren. Dit wat betreft het eerste deel van het probleem. Het wordt pas echt moeilijk als we duurzame structurele veranderingen tot stand willen brengen, en dat is waar we ons op zullen gaan concentreren - zoals ik in mijn eerste antwoord al gezegd heb -, op wat ik bestuurlijke kwesties zou willen noemen. Hiervoor is een uitvoerige politieke dialoog met de maatschappij nodig, en dat is waar we op termijn naartoe willen in Georgië.</p>
    </intervention>
    <intervention id="2-247" speaker_id="1033" name="Alonso José PUERTA" is_mep="True" mode="spoken" nationality="Spain" birth_date="24-03-1944" birth_place="Avilés " p_group="Confederal Group of the European United Left/Nordic Green Left" m_state="ES">
      <p sl="nl">Vraag nr. 30 van José Ignacio Salafranca Sánchez-Neyra (H-0437/00):</p>
      <p sl="nl">Betreft: Intrekking door Cuba van zijn verzoek om toetreding tot de nieuwe EU-ACS-Overeenkomst</p>
      <p sl="nl">De recente intrekking door Cuba van zijn verzoek om toetreding tot de nieuwe Overeenkomst tussen de Europese Unie en de ACS-landen, die in juni van dit jaar in Fiji ondertekend wordt, wijst op een duidelijke evolutie in de houding van de Cubaanse autoriteiten.</p>
      <p sl="nl">Wat is het oordeel van de Commissie over de intrekking van de kandidatuur van Cuba, en wat zullen de gevolgen daarvan zijn voor de betrekkingen tussen Cuba en de Unie?</p>
      <p sl="nl">Acht de Commissie het mogelijk dat Cuba in het kader van de nieuwe Overeenkomst zijn status van waarnemer behoudt?</p>
      <p sl="nl">Was de Commissie voorstander van een eventuele toetreding van Cuba tot de nieuwe Overeenkomst?</p>
    </intervention>
    <intervention id="2-248" speaker_id="photo_generic" name="Nielson" is_mep="True" mode="spoken" role="Commissie">
      <p sl="en">Op 2 mei 2000 heeft Cuba een mondelinge nota doen toekomen aan de voorzitter van de raad van ministers van de ACS-landen en de Europese Unie, waarin het eenzijdig kenbaar maakte zijn kandidatuur om partij te worden bij de nieuwe Partnerschapsovereenkomst tussen de ACS-landen en de EU in te trekken. Bovendien heeft Cuba op 20 april 2000 eveneens eenzijdig het bezoek van de Europese trojka aan Cuba afgezegd dat eind april had moeten plaatsvinden en een goede gelegenheid was geweest voor een dialoog.</p>
      <p sl="en">Zoals duidelijk vermeld staat in het gemeenschappelijk standpunt van de Europese Unie over Cuba, geven wij de voorkeur aan een constructieve dialoog. De beslissing van Cuba om zich terug te trekken kwam op een moment dat de discussie binnen de Commissie en de Raad over de Cubaanse kandidatuur nog niet was afgerond. Daarom hebben noch de Commissie, noch de Raad een beslissing genomen over de wenselijkheid van een Cubaanse deelname aan de Partnerschapsovereenkomst tussen de ACS-landen en de Europese Unie.</p>
      <p sl="en">De betrekkingen van de Europese Unie met Cuba worden voortgezet op basis van het gemeenschappelijk standpunt, net zoals dat in het verleden het geval was. De Europese Unie streeft ernaar de ontwikkeling van een pluralistische democratie en de eerbiediging van de mensenrechten te bevorderen, alsook de integratie van Cuba in de wereldeconomie. Verder wil de Europese Unie bijdragen tot een verbetering van de levensstandaard van de Cubaanse bevolking. Wat betreft de toekomstige positie van Cuba ten opzichte van de nieuwe Overeenkomst tussen de ACS-landen en de Europese Unie, wil de Commissie graag opmerken dat Cuba een aanvraag had ingediend voor de zojuist genoemde status van waarnemer en dat die uitsluitend was toegekend voor de onderhandelingen voor de vervolgovereenkomst op die van Lomé. Die onderhandelingen zijn nu afgerond.</p>
    </intervention>
    <intervention id="2-249" speaker_id="2002" name="José Ignacio SALAFRANCA SÁNCHEZ-NEYRA" is_mep="True" mode="spoken" nationality="Spain" birth_date="31-05-1955" birth_place="Madrid" p_group="Group of the European People's Party (Christian Democrats)" m_state="ES">
      <p sl="es">Mijnheer de commissaris, ik dank u voor uw enigszins diplomatieke antwoord dat de kern van mijn vraag echter onbeantwoord laat.</p>
      <p sl="es">Er wordt wel gezegd dat in de politiek het onmogelijke onwaar is. Iedereen weet wat het gemeenschappelijk standpunt van de lidstaten is ten opzichte van Cuba; iedereen weet dat Cuba niet krachtens een institutioneel akkoord met de Europese Unie verbonden is. Laten we ons tot de concrete feiten beperken, en zegt u mij eens, voorzover het de Commissie betreft, welke begrotingskredieten en welke projecten de Commissie in deze begroting voor het jaar 2000 voor Cuba voorzien heeft, en welke vooruitzichten voor samenwerking de Commissie heeft vastgelegd in haar voorontwerp voor het jaar 2001?</p>
      <p sl="es">Is het wettelijk gezien wel of niet mogelijk dat Cuba zijn status van waarnemer behoudt, niet bij de onderhandelingen maar in het kader van de toekomstige Overeenkomst die van kracht wordt bij ondertekening door de lidstaten? Zou Cuba in het kader van die nieuwe Overeenkomst de status van waarnemer kunnen krijgen die het heeft gekregen in de loop van de onderhandelingen?</p>
    </intervention>
    <intervention id="2-250" speaker_id="photo_generic" name="Nielson" is_mep="True" mode="spoken">
      <p sl="en">Ik heb beslist niet geprobeerd een diplomatiek antwoord te geven, wel een duidelijk antwoord. Ik begrijp uw vraag over het geld en het soort activiteiten dat wij in Cuba willen ontplooien maar al te goed. In grote lijnen verwachten wij dat de financiering ongeveer op hetzelfde niveau zal blijven als nu, dat wil zeggen op ongeveer 20 miljoen euro per jaar.</p>
      <p sl="en">Tot op heden bestaat dat bedrag voor de helft uit activiteiten die via ECHO gefinancierd worden in de vorm van begrotingssteun in natura aan de gezondheidszorg. Er is in Cuba geen sprake van een humanitaire crisis die een blijvende aanwezigheid van ECHO rechtvaardigt, en daarom zijn wij van plan de humanitaire hulp als zodanig uit te laten doven en tegelijkertijd te vervangen door activiteiten die rechtstreekser in verband staan met de veranderingsprocessen in de Cubaanse maatschappij. Dit is wat we hebben aangekondigd, en we zijn momenteel bezig met het identificeren van meer relevante activiteiten dan die welke ECHO tot op heden heeft uitgevoerd. Niettemin zorgen we dit jaar voor overbruggingskredieten om een geleidelijke overstap van de ene categorie activiteiten naar de andere te vergemakkelijken.</p>
      <p sl="en">Over de vraag of Cuba in het algemeen in aanmerking komt voor de status van waarnemer is niets afgesproken, en Cuba moet trouwens eerst zelf maar eens uitmaken wat voor betrekkingen het wil nastreven. Het is niet onze beslissing geweest, en wij zijn niet betrokken geweest bij de Cubaanse besluitvorming. Het is een volledig Cubaanse beslissing geweest. Dat ik dit benadruk is geen diplomatieke manier om mijn paraplu op te steken, de zaken liggen nu eenmaal zo.</p>
    </intervention>
    <intervention id="2-251" speaker_id="1033" name="Alonso José PUERTA" is_mep="True" mode="spoken" nationality="Spain" birth_date="24-03-1944" birth_place="Avilés " p_group="Confederal Group of the European United Left/Nordic Green Left" m_state="ES">
      <p sl="nl">Vraag nr. 31 van Jean-Claude Fruteau , vervangen door de heer Aparicio Sánchez (H-0482/00):</p>
      <p sl="nl">Betreft: Gevolgen van de ACS-EU partnerschapsovereenkomst voor de ultraperifere regio's</p>
      <p sl="nl">Op verzoek van de betrokken regio's en lidstaten heeft de Commissie zich bereid verklaard een studie te verrichten naar de gevolgen van de ACS-EU-partnerschapsovereenkomst voor de ultraperifere regio's. Waarschijnlijk pleiten de gelijkheid van hun producten en de geografische nabijheid van de ultraperifere regio's en de ACS-landen die hun buurlanden zijn voor een dergelijk initiatief.</p>
      <p sl="nl">Kan de Commissie het tijdschema aangeven dat is voorzien voor de tenuitvoerlegging van deze studie?</p>
    </intervention>
    <intervention id="2-252" speaker_id="photo_generic" name="Nielson" is_mep="True" mode="spoken" role="Commissie">
      <p sl="da">IK stel met genoegen vast dat de geachte afgevaardigde blijk van waardering geeft voor het initiatief dat de Commissie in haar rapport van 14 maart heeft aangekondigd over de uitvoering van een analyse van de gevolgen van de nieuwe Partnerschapsovereenkomst tussen de ACP-landen en de Europese Unie voor de ultraperifere regio’s. Ik kan bevestigen dat de Commissie bezig is met de voorbereidingen voor deze analyse. De resultaten van de analyse zouden ongeveer medio 2001 beschikbaar moeten zijn.</p>
    </intervention>
    <intervention id="2-253" speaker_id="2006" name="Pedro APARICIO SÁNCHEZ" is_mep="True" mode="spoken" nationality="Spain" birth_date="04-10-1942" birth_place="Madrid" p_group="Group of the Party of European Socialists" m_state="ES">
      <p sl="es">Mijnheer de commissaris, namens mijn collega de heer Fruteau, die mij heeft opgedragen u zijn verontschuldigingen aan te bieden daar hij om dwingende redenen niet eerder dan vanavond in Straatsburg kon zijn, wil ik u bedanken voor het antwoord dat u mij gegeven heeft.</p>
      <p sl="es">Ikzelf ben u ook zeer erkentelijk voor uw antwoord. Het blijkt dat de Commissie onze bezorgdheid deelt over het feit dat de Overeenkomst tussen de ACS-landen en de Europese Unie, hoe positief die om andere redenen ook moge zijn, een bepaalde impact heeft op een aantal ultraperifere regio’s met een productie die vergelijkbaar is met die van de ACS-landen, in de geografische nabijheid waarvan zij liggen.</p>
      <p sl="es">Mij is gebleken dat de Commissie deze zorg deelt, en het antwoord dat ik heb gekregen is bijzonder bevredigend, maar ik zou de commissaris niettemin willen vragen of de Commissie voornemens is om maatregelen te treffen zodat deze waarschijnlijk negatieve impact voor de aangegeven einddatum kan worden verzacht? Is de Commissie van zins met spoed bepaalde maatregelen te treffen?</p>
    </intervention>
    <intervention id="2-254" speaker_id="photo_generic" name="Nielson" is_mep="True" mode="spoken">
      <p sl="en">Naar verwachting zal de analyse over een jaar volledig zijn afgerond. Het staat niet op voorhand vast dat de nieuwe Overeenkomst met de ACS-landen negatieve gevolgen krijgt. Zij bevat ook elementen die deze ultraperifere regio's ten goede komen, al klopt het dat zij in zekere zin gevangen zitten tussen twee regelingen. We zullen er nauwlettend op blijven toezien. Zoals het er nu voor staat, zien wij geen reden om eventuele maatregelen met u door te nemen, maar we blijven nauwlettend op de zaak toezien.</p>
    </intervention>
    <intervention id="2-255" speaker_id="1337" name="Manuel MEDINA ORTEGA" is_mep="True" mode="spoken" nationality="Spain" birth_date="15-12-1935" birth_place="Arrecife " p_group="Socialist Group in the European Parliament" m_state="ES">
      <p sl="es">Mijnheer de commissaris, overeenkomstig artikel 299, lid 2 van het Verdrag van Amsterdam zal de Commissie de Raad van Feira een verslag moeten voorleggen over de status van de ultraperifere regio’s.</p>
      <p sl="es">In haar verslag van 14 maart jongstleden (COM(2000) 147), maakt de Commissie speciaal melding van de ontwikkeling van een stelsel voor de samenwerking tussen de ultraperifere regio’s en de ACS-landen. De Spaanse en Portugese ultraperifere regio’s, gevormd door de Canarische Eilanden, de Azoren en Madeira liggen niet ver van de Kaapverdische Eilanden, die tot dezelfde geografische zone behoren, namelijk Macaronesië.</p>
      <p sl="es">Wat ik de heer Nielson als lid van de Commissie wil vragen is of in het verslag of in de voorstellen van de Commissie aan de Raad van Feira de mogelijkheid wordt overwogen om een programma ten uitvoer te leggen waarin de ultraperifere regio’s gelijk worden getrokken met deze regio van de Kaapverdische Eilanden, bijvoorbeeld door middel van INTERREG III.</p>
    </intervention>
    <intervention id="2-256" speaker_id="photo_generic" name="Nielson" is_mep="True" mode="spoken">
      <p sl="en">Een van de voordelen van de nieuwe Overeenkomst voor de perifere regio's is dat zij makkelijker toegang krijgen tot de markten van de ACS-landen. In zekere zin zullen de regionale betrekkingen tussen deze buren dus in beide richtingen vergemakkelijkt worden. Met specifieke voorstellen willen wij wachten tot we over een grondige analyse beschikken.</p>
    </intervention>
    <intervention id="2-257" speaker_id="1033" name="Alonso José PUERTA" is_mep="True" mode="spoken" nationality="Spain" birth_date="24-03-1944" birth_place="Avilés " p_group="Confederal Group of the European United Left/Nordic Green Left" m_state="ES">
      <p sl="nl">Vraag nr. 32 van Jan Andersson (H-0444/00):</p>
      <p sl="nl">Betreft: Gemeenschappelijke maatregelen voor de herstructurering van de industrie</p>
      <p sl="nl">De mondialisering van de economie bespoedigt de herstructurering van de Europese industrie. Deze herstructurering is nodig om het hoofd te kunnen bieden aan de gewijzigde concurrentievoorwaarden. In een aantal gevallen, bijvoorbeeld bij Renault in België of onlangs bij ABB Alstom Powers, moet worden geconstateerd dat de herstructurering plaatsvindt zonder dat rekening wordt gehouden met het grondrecht van de werknemers op inspraak. Dit betekent niet alleen dat de gemeenschappelijke regels voor voorlichting en raadpleging van de werknemers te wensen overlaten, maar ook dat de Europese Unie een zwakke strategie heeft om de gevolgen van herstructurering van de industrie te voorkomen of op te vangen.</p>
      <p sl="nl">Kan de Commissie meedelen hoe zij denkt over opstelling van een gedragscode voor de omgang met herstructurering van de industrie tegen de achtergrond van het zogeheten "verslag-Gyllenhammar" en oprichting van een "European Observatory on Industrial Change" overeenkomstig het voorstel van het Europees vakverbond van metaalarbeiders?</p>
    </intervention>
    <intervention id="2-258" speaker_id="photo_generic" name="Diamantopoulou" is_mep="True" mode="spoken" role="Commissie">
      <p sl="el">Mijnheer de Voorzitter, in het verslag-Gyllenhammer over de industriële hervorming worden twee voorstellen gedaan. Het eerste voorstel betreft de activiteiten van bedrijven met meer dan duizend mensen personeel. Daarin is sprake van de opstelling, op basis van vrijwilligheid, van een periodiek verslag over de manier van herstructurering. Het tweede voorstel betreft de waarnemingspost voor industriële verandering.</p>
      <p sl="el">Over het eerste voorstel wordt reeds overleg gepleegd met de Europese werkgeversorganisatie. Wij willen in het kader van de sociale agenda proberen dit voorstel van toepassing te laten zijn op alle bedrijven in Europa.</p>
      <p sl="el">Wat de waarnemingspost betreft moet ik u zeggen dat de Commissie het belang daarvan volledig inziet, zeer zeker in deze tijd waarin fusies, samenwerkingovereenkomsten en zelfs structurele veranderingen van gehele bedrijfstakken elkaar in snel tempo opvolgen. Dit vraagstuk wordt reeds besproken in de sociale dialoog en wij hopen op 15 juni te kunnen beschikken over het gemeenschappelijk standpunt van de sociale partners. De Commissie is van mening dat wij hier geen nieuwe structuur, geen nieuw centrum of instituut in het leven moeten roepen, maar veeleer in de bestaande structuren, zoals Dublin, Bilbao of Sevilla, een afdeling moeten oprichten voor industriële herstructurering.</p>
      <p sl="el">Wat tenslotte de fusies en opkopingen betreft, waardoor normaliter problemen ontstaan en een groot aantal arbeidsplaatsen verloren gaat, hebben wij reeds schriftelijk en mondeling contact met de bevoegde commissaris, de heer Monti, en het bevoegd directoraat. Wij willen als Commissie, in de mate van het mogelijke, controle uitoefenen op de toepassing van de wetgeving inzake het werknemerscomité. Ook willen wij vóór fusies plaatsvinden en ingrijpende besluiten worden genomen, nagaan of heel de wetgeving is gerespecteerd.</p>
      <p sl="el">U weet dat de mededingingswetgeving geen rekening houdt met de gevolgen van fusies en opkopingen van bedrijven. Deze gevolgen zijn niet zonder meer meetbaar. Wij doen echter ons best en de Commissie is altijd bereid samen met de werknemers en werkgevers ervoor te zorgen dat men zo goed mogelijk beslagen ten ijs komt. Samen met hen willen wij zien te voorkomen dat duizenden mensen zonder enig alternatief op straat komen te staan.</p>
    </intervention>
    <intervention id="2-259" speaker_id="2107" name="Jan ANDERSSON" is_mep="True" mode="spoken" nationality="Sweden" birth_date="17-03-1947" birth_place="Helsingborg" p_group="Socialist Group in the European Parliament" m_state="SE">
      <p sl="sv">Ik dank de commissaris voor zijn antwoord. Structurele omschakeling mag niet verhinderd worden. Industriële structurele omschakeling is noodzakelijk, maar de evolutie van de laatste jaren in Europa toont een aantal voorbeelden waar de structurele aanpassing op een verkeerde manier is gebeurd, bijvoorbeeld Michelin, ABB, Rover en andere bedrijven.</p>
      <p sl="sv">Het rapport-Gyllenhammer wijst precies op de noodzaak van structurele omschakeling en wij moeten een kader vinden om dit in de toekomst op de juiste manier aan te pakken. Het rapport-Gyllenhammer is nu al een paar jaar oud en bevat een aantal concrete voorstellen, onder andere over een waarnemingspost en over de bijzondere verantwoordelijkheid van grote ondernemingen om het publiek tijdig in te lichten. Ik vraag mij af op welke manier de Commissie de voorstellen die een aantal jaren geleden in het rapport-Gyllenhammer gedaan werden, zal gebruiken. Hoe zult u die concreet gaan gebruiken in de dialoog met de sociale partners?</p>
    </intervention>
    <intervention id="2-260" speaker_id="photo_generic" name="Diamantopoulou" is_mep="True" mode="spoken">
      <p sl="el">Mijnheer de Voorzitter, natuurlijk kent de Commissie het verslag-Gyllenhammer en zij maakt daar ook gebruik van. Dat is zelfs ons doel in het kader van de sociale agenda. Een van de hoofdthema’s van dit verslag is de functionering van de bedrijven met meer dan duizend werknemers. Ik moet u ten aanzien van dit vraagstuk zeggen dat het voor de Commissie geen gemakkelijke zaak is een rechtstreekse communicatie te onderhouden met de bedrijven in heel Europa. Wij worden hier geconfronteerd met vraagstukken van subsidiariteit, met vraagstukken van nationale werkgeversorganisaties. Daarom heeft de dialoog ook vrij lang geduurd.</p>
      <p sl="el">Mijns inziens kunnen wij echter in het kader van de sociale agenda een aantal gegevens uit het zeer belangrijke verslag-Gyllenhammer gebruiken. Ik moet echter, mijnheer Andersson, erop wijzen dat deze maatregelen voor een groot deel te maken hebben met de voorbereiding van de werknemers of de bedrijven op de grote structurele veranderingen. Wij moeten verlies van arbeidsplaatsen en grote sociale problemen zien te voorkomen. Als Commissie moeten wij de strategie voor de werkgelegenheid voltooien en toepassen, waarvan het doel is heel dit menselijk potentieel nieuwe arbeidsplaatsen te bezorgen. Wij moeten dus nagaan hoe wij deze structurele werkloosheid kunnen aanpakken en welk nieuw werk wij de mensen die de gevolgen van de industriële herstructurering moeten ondergaan, kunnen bieden. U weet dat op bepaalde gebieden nieuwe werkgelegenheid ontstaat, zoals met name in de dienstensector en de informatiemaatschappij.</p>
    </intervention>
    <intervention id="2-261" speaker_id="1033" name="Alonso José PUERTA" is_mep="True" mode="spoken" nationality="Spain" birth_date="24-03-1944" birth_place="Avilés " p_group="Confederal Group of the European United Left/Nordic Green Left" m_state="ES">
      <p sl="nl">Vraag nr. 33 van Brian Crowley (H-0473/00):</p>
      <p sl="nl">Betreft: Nieuwe agenda sociaal beleid</p>
      <p sl="nl">De Commissie heeft aangekondigd in juni nieuw sociaal beleid voor de nieuwe economie te presenteren dat rekening houdt met de globalisering.</p>
      <p sl="nl">De Commissie wordt verzocht de sleutelelementen van dit beleid toe te lichten en mede te delen of dit nieuwe maatregelen ter bestrijding van armoede en dakloosheid in de Gemeenschap zal omvatten.</p>
      <p sl="nl">Tweede deel</p>
      <p sl="nl">Vragen aan de heer Busquin</p>
    </intervention>
    <intervention id="2-262" speaker_id="photo_generic" name="Diamantopoulou" is_mep="True" mode="spoken" role="Commissie">
      <p sl="el">Mijnheer de Voorzitter, in mijn antwoord aan de heer Crowley moet ik iets herhalen dat de heer Crowley ongetwijfeld al heel vaak heeft gehoord: het huisvestingsbeleid, het beleid ter ondersteuning van daklozen, is een zuiver nationale aangelegenheid. Wel is de Commissie sedert het mandaat van Lissabon aan de slag gegaan met de opstelling van een sociale agenda waarmee zij dit probleem in zijn geheel probeert aan te pakken. Sociale uitsluiting is een heel ingewikkeld probleem dat men enkel het hoofd kan bieden met een combinatie van onderwijs, gezondheidszorg, sociale voorzieningen en werkgelegenheidsstrategieën.</p>
      <p sl="el">Wat het huisvestingsbeleid betreft is hetgeen de Commissie doet slechts toegevoegde waarde, een aanvulling op hetgeen de nationale regeringen doen. Zo heeft de Commissie ter voorbereiding van het programma ter bestrijding van sociale uitsluiting en de sociale agenda reeds voorbereidende acties gefinancierd met name in de voor u belangrijke sector, te weten de daklozen in treinstations, en voor huisvesting van bejaarden. Ook wil ik hier de sociale agenda voor huisvesting en de sociale woningbouw noemen. Al deze projecten komen van niet-gouvernementele organisaties en zijn op alle lidstaten van toepassing.</p>
      <p sl="el">Het nieuwe programma ter bestrijding van de sociale uitsluiting is met name afgestemd op de bevordering van de samenwerking tussen niet-gouvernementele organisaties en tussen lokale besturen. Daarmee willen wij zorgen voor gemeenschappelijke innovatieve programma’s, gemeenschappelijke studies, statistische analyses en beleidsvoorstellen die de lidstaten in staat zullen stellen van elkaar te leren en aldus hun eigen beleid bij te schaven.</p>
    </intervention>
    <intervention id="2-263" speaker_id="2109" name="Brian CROWLEY" is_mep="True" mode="spoken" nationality="Ireland" birth_date="04-03-1964" birth_place="Dublin" p_group="European Conservatives and Reformists Group" m_state="IE">
      <p sl="en">Ik dank de commissaris voor haar antwoord. Sinds het Witboek-Delors over maatschappelijke uitsluiting, en sinds het begin van de ambtstermijn van commissaris Flynn, uw voorganger, zijn we bedolven onder de studies, thesissen, informatie en strategieën over hoe we het probleem moeten aanpakken. Wat betreft de voorstellen op de Top van Lissabon, ben ik het met u eens dat nu wellicht voor u en ons in het Parlement het moment is aangebroken om ons van onze innovatieve kant te laten zien. We moeten de lidstaten voor zijn en hun een creatief en innovatief plan presenteren om iets te doen aan de maatschappelijke uitsluiting, want wij hebben nu het overzicht. We hebben een enorme groei bereikt, zowel van de economie als van de werkgelegenheid. We hebben nieuwe, innovatieve manieren bedacht om banen te scheppen, mensen op te leiden, enzovoort, en toch blijft 20% van onze Europese bevolking ver achter en krijgt geen kans om van die groeiende economie mee te profiteren of zelfs maar een fatsoenlijk leven te leiden. Misschien kunnen wij de zaak innovatief aanpakken. Commissaris, als u dat voor elkaar wilt krijgen, zult u ons aan uw zijde vinden.</p>
    </intervention>
    <intervention id="2-264" speaker_id="photo_generic" name="Diamantopoulou" is_mep="True" mode="spoken">
      <p sl="el">Ik ben het met u eens. Zoals ook in Lissabon werd vastgesteld leeft niet minder dan 18% van de Europese bevolking onder de armoedegrens. Een van de talrijke problemen waarmee zij te kampen heeft betreft de huisvesting. Zoals ik al zei is het huisvestingsprobleem een heel ingewikkeld vraagstuk en elk land heeft daar zijn eigen problemen. De oplossing daarvan hangt af van een groot aantal factoren, die gaan van het werkloosheidpercentage tot het grondbeleid, van het georganiseerde sociale bestel tot de sociale uitkeringen. Het lijdt geen twijfel dat nationale beleidsvormen alleen hiervoor niet volstaan.</p>
      <p sl="el">Hier ligt dan ook, zoals u al zei, een belangrijke taak weggelegd voor de Commissie. Zij kan innoverende maatregelen voorstellen en innoverende beleidsvormen steunen. Zij kan de lidstaten helpen bij het leren van elkanders ervaringen. Dat is ook ons doel met het programma voor de sociale uitsluiting. Met de uitvoering daarvan willen wij vooral niet-gouvernementele organisaties belasten. Zij hebben immers een hoop ervaring op dit gebied en kunnen hieraan doeltreffend werken.</p>
    </intervention>
    <intervention id="2-265" speaker_id="729" name="John PURVIS" is_mep="True" mode="spoken" nationality="United Kingdom" birth_date="06-07-1938" birth_place="St. Andrews " p_group="Group of the European People's Party (Christian Democrats) and European Democrats" m_state="GB">
      <p sl="en">Ik ben het er helemaal mee eens dat er behoefte is aan een sociaal beleid in dit soort extreme situaties. Alleen bestaat het risico dat we daarin te ver gaan. Iedereen is het er wel over eens dat we een sociale zekerheid nodig hebben, maar vindt de commissaris ook niet dat we, als we de sociale voorzieningen veilig willen stellen die we allemaal willen hebben, er dan in de eerste plaats voor moeten zorgen dat de economie zich kan ontwikkelen zonder blok aan het been, met andere woorden, zonder al te zware verplichtingen en problemen op sociaal vlak? Als we willen concurreren in de wereldwijde economie, moet er sprake zijn van verantwoorde sociale steun en een verantwoord sociaal beleid, en mogen we onze bedrijven en economieën niet te veel inperken met verplichtingen van sociale aard.</p>
    </intervention>
    <intervention id="2-266" speaker_id="photo_generic" name="Diamantopoulou" is_mep="True" mode="spoken">
      <p sl="el">Het lijdt geen twijfel dat de Europese Commissie een duidelijk standpunt heeft. Wij zijn voor een evenwicht tussen mededinging en sociale samenhang. Ik wil u echter in herinnering brengen dat er in landen met een sterke economische groei en een sterke mededinging, zoals de Verenigde Staten, of ook Europese landen zoals Groot-Brittannië, talrijke grote sociale problemen bestaan en een groot percentage van de bevolking beneden de armoedegrens leeft en uitgesloten is. Het is dus duidelijk dat mededinging alleen, of economische groei alleen, geen oplossing kan bieden voor de ingewikkelde sociale problemen. De sociaal zwakken zijn immers niet altijd in staat de vruchten te plukken van de economische groei. Daarom is ook een sociaal beleid noodzakelijk, niet alleen om te zorgen voor herverdeling van het inkomen maar ook om de sociaal zwakke groepen in staat te stellen zich aan te passen. Dat is ook het doel waarvoor wij ons permanent inzetten: wij willen zowel ons mededingingsvermogen als ook de sociale samenhang behouden.</p>
    </intervention>
    <intervention id="2-267" speaker_id="1033" name="Alonso José PUERTA" is_mep="True" mode="spoken" nationality="Spain" birth_date="24-03-1944" birth_place="Avilés " p_group="Confederal Group of the European United Left/Nordic Green Left" m_state="ES">
      <p sl="nl">Vraag nr. 34 van Neena Gill (H-0507/00):</p>
      <p sl="nl">Betreft: Uitvoering van het vijfde kaderprogramma</p>
      <p sl="nl">De beide Europese-Commissieleden Schreyer en Busquin hebben op 11 oktober van vorig jaar in twee verschillende brieven beloofd om het Europees Parlement regelmatig op de hoogte te houden van de uitvoering van het vijfde kaderprogramma. Dat was een welkome stap; alleen is er tot op vandaag nog maar één enkele verdere mededeling gestuurd.</p>
      <p sl="nl">In een ander verband is er een halftijdse evaluatie van het vijfde kaderprogramma gepland. Maar als die niet tegen het einde van dit jaar plaatsvindt, dan verliest ze veel van haar waarde.</p>
      <p sl="nl">Kan de Europese Commissie haar toezegging om regelmatige informatie over de uitvoering van het vijfde kaderprogramma te geven, bevestigen? Vindt ze het nog altijd de moeite waard om onafgewerkte projecten uit het derde en vierde kaderprogramma te voltooien? Tegen wanneer denkt ze de halftijdse evaluatie van het vijfde kaderprogramma te kunnen voorleggen?</p>
      <p sl="nl">Vragen aan de heer Liikanen</p>
    </intervention>
    <intervention id="2-268" speaker_id="photo_generic" name="Busquin" is_mep="True" mode="spoken" role="Commissie">
      <p sl="fr">Overeenkomstig de verbintenis die is aangegaan in de brieven van oktober vorig jaar van mijn collega's mevrouw Schreyer en de heer Liikanen en van mijzelf, houdt de Commissie het Parlement regelmatig op de hoogte over de uitvoering van het vijfde kaderprogramma en de begroting daarvan. Dit heeft zij meerdere malen gedaan, in oktober en december 1999 en in januari en april 2000.</p>
      <p sl="fr">De Commissie bevestigt dat, overeenkomstig de contractuele bepalingen, alle projecten van het derde en vierde kaderprogramma gewoon voltooid dienen te worden. Bovendien ziet de Commissie erop toe dat met deze projecten zo goed mogelijke resultaten verkregen worden. Zo kan tegemoet gekomen worden aan de verwachtingen op wetenschappelijk en technologisch gebied, waarvoor communautaire financiering is toegekend.</p>
      <p sl="fr">Wat de halftijdse evaluatie van het vijfde kaderprogramma betreft zal de Commissie de bepalingen van artikel 6 van het besluit dat betrekking heeft op dit programma, nauwgezet in acht nemen. Zij is van plan dit najaar een halftijdse evaluatie te presenteren van het kaderprogramma en de voortgang ervan, wat naar mijn idee overeenstemt met de wens van mevrouw Gill.</p>
      <p sl="fr">De Commissie zal strategische beleidsplannen formuleren voor de toekomst, dat wil zeggen voor de voorbereiding van het zesde programma. Hierbij zal rekening worden gehouden met de halftijdse evaluatie van het vijfde programma, alsmede met de resultaten van de onafhankelijke evaluatie over de afgelopen vijf jaar.</p>
    </intervention>
    <intervention id="2-269" speaker_id="4533" name="Neena GILL" is_mep="True" mode="spoken" nationality="United Kingdom" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik dank de commissaris voor zijn antwoord. Ik ben het met hem eens dat het Parlement dient te worden betrokken bij de evaluatie van problemen rond de uitvoering van het vijfde kaderprogramma en zijn voorlopers.</p>
      <p sl="en">Voor de toekomst is er een kader nodig waarbinnen we kunnen opereren, want ik maak mij zorgen over de financiële last van de voorgaande kaderprogramma's. Ik ben het ermee eens dat het vierde kaderprogramma moet worden voortgezet, maar ik vind het wel een beetje raar dat we zes jaar na dato nog altijd bezig zijn met betalingen uit het derde kaderprogramma. Heeft de commissaris al eens gedacht aan de mogelijkheid alle betalingsverplichtingen na twee of drie jaar op te heffen als er nog geen betalingen zijn gedaan? Vanuit mijn positie in de Begrotingscommissie weet ik dat commissaris Patten langs verschillende wegen bezig is geweest de gigantische betalingsachterstand op het vlak van de buitenlandse betrekkingen weg te werken. Kan deze aanpak volgens de Commissie ook niet gevolgd worden voor de onderzoeksbegroting?</p>
      <p sl="en">Hoe denkt de Commissie tot slot de uitvoering van de onderzoeksbegroting onder het komende zesde kaderprogramma te verbeteren?</p>
    </intervention>
    <intervention id="2-270" speaker_id="photo_generic" name="Busquin" is_mep="True" mode="spoken">
      <p sl="fr">Ik begrijp de bezorgdheid van mevrouw Gill en ik ben het met haar eens dat het derde kaderprogramma geen gevolgen meer mag hebben voor de huidige begroting.</p>
      <p sl="fr">Ook al zijn de bedragen waarover we praten zeer laag, toch vallen ze onder contractuele aansprakelijkheid.</p>
      <p sl="fr">Bovendien zijn de procedures sinds het vierde kaderprogramma gewijzigd. Wij waren gebonden aan procedures die bij wet waren aangenomen voor het derde en vierde kaderprogramma en bij het vijfde kaderprogramma is terecht rekening gehouden met bepaalde problemen die zich in het verleden hebben voorgedaan. Niettemin dienen de voorafgaande juridische verbintenissen te worden gehonoreerd, maar ik denk dat het - in ieder geval voor het derde kaderprogramma – gaat om bedragen die geheel te verwaarlozen zijn.</p>
      <p sl="fr">Voor het zesde kaderprogramma zullen wij een discussie houden over de procedures. Na de gesprekken die de heer Liikanen en ik gevoerd hebben, denken wij dat wij deze procedurekwesties moeten herzien in het licht van eerdere ervaringen. Ik meen dat het probleem van de procedure op het door u genoemde punt in het vijfde kaderprogramma al geregeld is.</p>
    </intervention>
    <intervention id="2-271" speaker_id="1033" name="Alonso José PUERTA" is_mep="True" mode="spoken" nationality="Spain" birth_date="24-03-1944" birth_place="Avilés " p_group="Confederal Group of the European United Left/Nordic Green Left" m_state="ES">
      <p sl="nl">Vraag nr. 35 van Neil MacCormick (H-0445/00):</p>
      <p sl="nl">Betreft: Uitvoerrestituties</p>
      <p sl="nl">In antwoord op mijn vorige vraag (H-0280/00) deelt de Commissie mee dat zij ten aanzien van de uitvoerrestituties gewoon een aanpassing voorstelt van de berekeningsmethode die wordt gehanteerd om rekening te houden met de verschillen tussen de prijzen op de wereldmarkt en in de Gemeenschap voor de als grondstoffen gebruikte graanproducten. Deelt de Commissie mijn mening dat de voorstellen tot wijziging van de methodologie voor de berekening van de hoogte van de uitvoerrestituties die gelden voor producenten van spiritualiën, vergezeld dienen te gaan van een gedetailleerde toelichting inzake de te volgen aanpak en met redenen omkleed dienen te worden?</p>
      <p sl="nl">Acht de Commissie het niet ook van het grootste belang dat deze informatie aan de spiritualiënbranche in de Gemeenschap wordt verstrekt, zodat zij tijd heeft om te reageren voordat er in een onder de Commissie ressorterend comité van beheer besluiten worden genomen?</p>
      <p sl="nl">Erkent de Commissie dat een wijziging van de methodologie zou kunnen worden gebruikt als een dekmantel voor een aanzienlijke verlaging van de uitvoerrestituties en dat een dergelijke verlaging onredelijk zou zijn tenzij de verlaging die door middel van een wijziging van de methodologie wordt bereikt, uitvoerig wordt gerechtvaardigd?</p>
    </intervention>
    <intervention id="2-272" speaker_id="photo_generic" name="Liikanen" is_mep="True" mode="spoken" role="Commissie">
      <p sl="en">Om te beginnen zijn de problemen met het exportfonds budgettair van aard. In 1999 zijn er in Berlijn besluiten gevallen over Agenda 2000. Als gevolg daarvan zijn er striktere beperkingen voor de begrotingsplafonds, en om die reden moest er een aanpassing worden doorgevoerd.</p>
      <p sl="en">Op 20 maart heeft de Landbouwraad de door de Commissie voorgestelde gerichte besparingen op de exportfondsen voor levensmiddelen bekrachtigd. Deze waren bedoeld om de huidige lineaire besparingen te vervangen. Tijdens het debat over deze zaak hebben de lidstaten een aantal opmerkingen geformuleerd, en de Raad heeft de Commissie gevraagd die in overweging te nemen. Enkele daarvan betroffen alcoholische dranken. Er zijn echter geen plannen om alcoholische dranken te schrappen van de lijst van waren die voor restitutie in aanmerking komen. Volgens het voorstel van de Commissie wordt er een aangepaste methode ingevoerd om het prijsverschil tussen de wereldmarkt en de Europese Unie te berekenen voor granen die gebruikt worden bij het vervaardigen van alcoholische dranken. Het is de bedoeling het gebruik van granen uit de Europese Unie te blijven bevorderen, zoals vastgelegd in Protocol 19 bij de Akte betreffende de toetredingsvoorwaarden voor het Verenigd Koninkrijk.</p>
      <p sl="en">In overeenstemming met de procedure waartoe de Raad beslist heeft, wordt het gedetailleerde voorstel nu in de beheerscomités met de lidstaten besproken en wordt gekeken wat de beste manier is om de berekeningsmethode aan te passen.</p>
      <p sl="en">In de loop van deze besprekingen zal de Commissie haar aanpak in detail toelichten. De bedrijfssector is al van de nieuwe berekeningsmethode op de hoogte gebracht. Er is trouwens vandaag nog een ontmoeting geweest met vertegenwoordigers van de sector en de lidstaten, waarbij specifieke maatregelen zijn besproken. Helaas heb ik daar nog geen verslag van ontvangen.</p>
      <p sl="en">Gezien de algemene noodzaak tot besparingen, zullen de restituties voor alcoholische dranken volgens het voorstel van de Commissie inderdaad verminderd worden, zoals duidelijk aan de Raad is meegedeeld. De Commissie zal de marktsituatie, de ontwikkeling van de export en de gevolgen voor de concurrentiepositie van de sector op de voet blijven volgen en zo nodig een beleidsaanpassing in overweging nemen.</p>
    </intervention>
    <intervention id="2-273" speaker_id="4548" name="Professor Sir Neil MacCORMICK" is_mep="True" mode="spoken" nationality="United Kingdom" birth_date="27-05-1941" birth_place="Glasgow - Scotland" p_group="Group of the Greens/European Free Alliance" m_state="GB">
      <p sl="en">Ik dank commissaris Liikanen voor zijn - zoals gebruikelijk - uitputtende antwoord op elk punt uit mijn vraag. Ik ben verheugd over zijn verzekering dat de sector en de nationale regeringen op de hoogte zullen worden gehouden. Dat is bijzonder belangrijk.</p>
      <p sl="en">Hoewel het hier gaat over de gehele drankindustrie in de Europese Gemeenschap, weten we allemaal dat de Schotse whiskysector veruit de grootste exporteur is. Zoals commissaris Liikanen ongetwijfeld weet, is de fabricage van met name moutwhisky voor de export, voornamelijk geconcentreerd in de randgebieden van Schotland: de eilanden, de glens van Strathspey en andere afgelegen gebieden. Deze hebben het om verschillende redenen zwaar te verduren, zowel op het vlak van de landbouw als op andere vlakken. Ik ga er niet vanuit dat de Commissie het leven daar met opzet onmogelijk wil maken, maar het is best mogelijk dat dit door een combinatie van maatregelen per ongeluk gebeurt. Ik zou hem willen vragen hierop te letten.</p>
    </intervention>
    <intervention id="2-274" speaker_id="photo_generic" name="Liikanen" is_mep="True" mode="spoken">
      <p sl="en">We zijn ons er terdege van bewust dat whisky in sommige delen van Schotland een bijzonder belangrijk product is. Ik zal aandacht schenken aan de problemen die u heeft genoemd.</p>
    </intervention>
    <intervention id="2-275" speaker_id="1033" name="Alonso José PUERTA" is_mep="True" mode="spoken" nationality="Spain" birth_date="24-03-1944" birth_place="Avilés " p_group="Confederal Group of the European United Left/Nordic Green Left" m_state="ES">
      <p sl="nl">Vraag nr. 36 van Anneli Hulthén (H-0448/00):</p>
      <p sl="nl">Betreft: Stimulering ontwikkeling van met gas aangedreven personenauto's</p>
      <p sl="nl">In 2006 worden de nieuwe uitlaatgasnormen van kracht in de EU. Er moet dan worden aangetoond wat de uitstoot van koolwaterstoffen is, waaronder die van methaan. Auto's die op gas rijden emitteren geringere hoeveelheden van de meeste koolwaterstoffen, maar meer van de koolwaterstof methaan. De methaanemissie van op gas rijdende auto's is echter te verwaarlozen in vergelijking met de vermindering van kooldioxide die bereikt wordt door benzine als brandstof te vervangen door aardgas (of biogas). Met gas aangedreven auto's zullen echter niet aan de nieuwe eisen voldoen.</p>
      <p sl="nl">Is de Commissie van mening dat een ontheffing van de reeds vastgestelde uitlaatgasnormen kan worden verleend, hetgeen inhoudt dat op gas rijdende lichte voertuigen ook na 2006 verkocht kunnen worden? Of is zij van oordeel dat er nieuwe regels moeten worden ingevoerd die zodanig voor op gas rijdende auto's worden aangepast dat deze het niet moeilijker krijgen dan benzineauto's om aan de emissienormen te voldoen (zij mogen dan natuurlijk niet méér onder de normen vallende stoffen emitteren dan benzineauto's – hierbij zou bijvoorbeeld van hetzelfde principe kunnen worden uitgegaan als bij de zogenoemde EEG-niveaus voor zware voertuigen)?</p>
    </intervention>
    <intervention id="2-276" speaker_id="photo_generic" name="Liikanen" is_mep="True" mode="spoken" role="Commissie">
      <p sl="en">Het is algemeen bekend dat met gas aangedreven voertuigen potentieel minder gereglementeerde vervuilende stoffen uitstoten dan benzine- of dieselvoertuigen. Niettemin stoten zij aanzienlijke hoeveelheden methaan uit, en dat kunnen we niet negeren, gezien het beleid van de Europese Unie inzake klimaatverandering. Vanwege hun methaanuitstoot lijkt het erop dat met gas aangedreven personenwagens en bestelwagens moeite zullen hebben om de normen voor de totale uitstoot van koolwaterstoffen - dus van methaan en andere koolwaterstoffen samen - tegen 2006 te halen. Het is mogelijk dat er betere katalysatoren komen die de uitstoot van methaan verder verminderen, maar het is nog niet geheel duidelijk hoe efficiënt en hoe duur die dan zullen worden.</p>
      <p sl="en">In de Europese typegoedkeuringsprocedure is geen ruimte voor afwijkingen. De Commissie is het er daarom mee eens dat er een verdere technische evaluatie nodig is om uit te maken of er een wijziging moet komen op de totaalnorm voor koolwaterstoffen van 2006, en of er voor voertuigen die met gas worden aangedreven geen opsplitsing moet komen tussen methaan en andere bestanddelen. De Commissie is momenteel aan het bekijken of de norm voor milieuvriendelijker gemaakte voertuigen kan worden toegepast op bestelwagens ten aanzien van de traditionele vervuilende stoffen en wellicht ook de broeikasgassen. Net als bij vrachtwagens is dit concept geënt op het principe dat er geen nieuwe technologie voor moet worden ontwikkeld en dat het brandstofverbruik gelijk blijft. De bedoeling hiervan is dat waar mogelijk het gebruik van de best beschikbare technologie van het moment wordt aangemoedigd.</p>
    </intervention>
    <intervention id="2-277" speaker_id="2264" name="Anneli HULTHÉN" is_mep="True" mode="spoken" nationality="Sweden" birth_date="27-07-1960" birth_place="Göteborg" p_group="Group of the Party of European Socialists" m_state="SE">
      <p sl="sv">Ik dank de Commissie voor zijn antwoord. Het probleem op dit gebied is dat het moeilijk is nieuwe types alternatieve brandstoffen en voertuigen te ontwikkelen, omdat wij reeds verankerd zijn in een traditioneel systeem, waarbij we uitgaan van benzinemotoren.</p>
      <p sl="sv">Anderzijds zijn de voertuigen en tankstations reeds volop in ontwikkeling en zijn er al een aantal goed uitgebouwde netwerken, die vooral het voordeel bieden dat de auto’s zowel op benzine als op biogas kunnen rijden.</p>
      <p sl="sv">Het feit dat methaan lichtjes overheerst dreigt het project en de technische ontwikkeling echter te doen stoppen. Mijn vraag aan de Commissie is: hoe kunnen we dit project verder ontwikkelen en de mensen die toch nieuwe systemen proberen te vinden een duwtje in de rug geven in plaats van een barrière op te werpen en ons blind te staren op de mogelijke emissie van methaan?</p>
    </intervention>
    <intervention id="2-278" speaker_id="photo_generic" name="Liikanen" is_mep="True" mode="spoken">
      <p sl="en">Dank u voor uw vraag. Dit is een bijzonder technische kwestie, en ik ben bereid hem in de Commissie en tijdens de technische besprekingen met de werkgroep uitstoot motorvoertuigen ter sprake te brengen, zodat we kunnen kiezen voor de beste aanpak. Ik zal u te zijner tijd met genoegen informeren over het resultaat.</p>
    </intervention>
    <intervention id="2-279" speaker_id="1033" name="Alonso José PUERTA" is_mep="True" mode="spoken" nationality="Spain" birth_date="24-03-1944" birth_place="Avilés " p_group="Confederal Group of the European United Left/Nordic Green Left" m_state="ES">
      <p sl="nl">Vraag nr. 37 van Göran Färm (H-0467/00):</p>
      <p sl="nl">Betreft: Eventueel voorstel van de Commissie betreffende middelen voor de uitvoering van het eEurope-initiatief</p>
      <p sl="nl">Het initiatief van de Commissie om een informatiemaatschappij voor iedereen, het zgn. eEurope, tot stand te brengen, is zeer ambitieus. Het is van groot belang dat er krachtige maatregelen worden getroffen om de informatiemaatschappij in Europa te introduceren. Het belangrijkste streven binnen dit project is ervoor te zorgen dat de moderne technologie overal in gelijke mate wordt toegepast. Indien eEurope echter geen eigen financiële middelen krijgt, wordt het moeilijk dit ambitieuze project uit te voeren.</p>
      <p sl="nl">Is de Commissie voornemens voor te stellen dat er middelen worden vrijgemaakt voor de uitvoering van het eEurope-initiatief?</p>
    </intervention>
    <intervention id="2-280" speaker_id="photo_generic" name="Liikanen" is_mep="True" mode="spoken" role="Commissie">
      <p sl="en">Mijnheer de Voorzitter, om te beginnen wil ik mijn dank uitspreken voor deze vraag. Ik ben vandaag aanwezig geweest bij een bespreking over e-Europa. Het is momenteel echt een van de allerbelangrijkste initiatieven van de Commissie. Hoeveel Europees geld wij in dit programma kunnen steken, is besproken bij het opstellen van de ontwerptekst van het actieplan dat twee weken geleden bij de Raad en het Parlement is ingediend. Tot dusver hebben we besloten dat de Commissie zal trachten bestaande gelden zoveel mogelijk in te zetten voor de prioriteiten van e-Europa.</p>
      <p sl="en">Wat mij betreft valt daaronder met name het vijfde kaderprogramma voor onderzoek en ontwikkeling, en dan vooral de programma’s op het gebied van informatie, wetenschap en technologie, alsmede TED/Telecom. Het gaat om welbepaalde maatregelen die gericht zijn op het verstevigen van de netwerken tussen onderzoekscentra en de regio's in Europa die we vanuit de onderzoeksbegroting willen financieren. Samen met de commissaris bevoegd voor de structuurfondsen hebben we de lidstaten en de regio's erop gewezen dat informaticaprojecten de hoogste prioriteit moeten krijgen. Samen met de heer Barnier heb ik een brief geschreven over dit onderwerp. We hebben benadrukt dat investeringen in de infrastructuur van e-Europa van essentieel belang zijn in de informatiemaatschappij, willen we meer banen scheppen en een doeltreffender cohesiebeleid tot stand brengen. De digitale informatiemaatschappij maakt immers een einde aan afstand. Met andere woorden, als de infrastructuur er is, wordt afstand minder belangrijk.</p>
      <p sl="en">Los hiervan is het vooral de zaak van de lidstaten. Wat we op dat punt willen doen, is het op Europees eens worden over de doelstellingen, vooral over de vraag hoe we scholen kunnen aansluiten en jongeren beter wegwijs kunnen maken in de nieuwe technologie, want het Internet komt via de kinderen het huishouden binnen. De vraag is hier hoe we deze essentiële kwestie tot een prioriteit van de lidstaten kunnen maken. We proberen de handen ineen te slaan op Europees zowel als op nationaal niveau, zodat onze inspanningen elkaar versterken, Europa een daadwerkelijk concurrentiële informatiemaatschappij wordt en die informatiemaatschappij ook iedereen bereikt.</p>
    </intervention>
    <intervention id="2-281" speaker_id="4265" name="Göran FÄRM" is_mep="True" mode="spoken" nationality="Sweden" birth_date="17-10-1949" birth_place="Stockholm" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">Ik dank de commissaris voor dit antwoord. Ik ben zeer blij met dit antwoord en ik heb het gevoel dat wij over dit onderwerp dezelfde opvatting hebben. Ik schreef deze vraag nog voor wij de ontwerpbegroting hadden gezien. Ik ben het ermee eens dat de begroting die de Commissie voorstelt, in dit opzicht interessante mogelijkheden biedt.</p>
      <p sl="sv">Naast de gebieden die de commissaris noemde, namelijk regionaal, onderzoeks- en ontwikkelingsbeleid, zijn er nog enkele gebieden waarop ik de aandacht zou willen vestigen. Een belangrijk gebied is opleiding en ook de voorbereiding van de uitbreiding naar het oosten is van bijzonder belang. Met betrekking tot de cohesie in Europa is dit zeer belangrijk, niet alleen binnen de huidige lidstaten, maar ook in de kandidaatlanden, die anders het gevaar lopen achteraf achterop te geraken. Natuurlijk is er ook binnen de Europese Unie gevaar voor ongelijkheid.</p>
      <p sl="sv">Het Parlement heeft dit gebied in de begrotingsrichtsnoeren zeer duidelijk als een prioriteit aangewezen. Daarom wil ik de commissaris de volgende vraag stellen: mogen wij een zeer concrete dialoog tussen de Commissie en het Parlement verwachten opdat deze middelen reeds in de begroting van volgend jaar kunnen worden opgenomen?</p>
    </intervention>
    <intervention id="2-282" speaker_id="photo_generic" name="Liikanen" is_mep="True" mode="spoken">
      <p sl="sv">Met betrekking tot de kandidaat-landen had ik enkele weken geleden het genoegen in Warschau deel te mogen nemen aan een grote conferentie over de informatiemaatschappij, waaraan alle kandidaat-landen deelnamen en waar de vraag naar samenwerking tussen de EU en de kandidaat-landen zeer groot was. Wij namen daar het besluit dat wij het communautair actieplan moesten proberen aan te passen aan de kandidaat-landen en ervaringen moesten verzamelen om de kloof die zich tussen de landen dreigt te vormen, te dichten.</p>
      <p sl="sv">Het verheugt mij dat ik hierover met het Parlement kan discussiëren om de basis van het communautair actieplan te versterken. Ik denk echt dat dit nu een hoge prioriteit dient te krijgen, want de tijd vliegt snel. Wij moeten snel reageren om een specifieke, Europese basisinformatiemaatschappij tot stand te kunnen brengen, met andere woorden een maatschappij waar iedereen deel van uitmaakt en niemand buitengesloten wordt.</p>
    </intervention>
    <intervention id="2-283" speaker_id="4258" name="Piia-Noora KAUPPI" is_mep="True" mode="spoken" nationality="Finland" birth_date="07-01-1975" birth_place="Oulu" p_group="Group of the European People's Party (Christian Democrats) and European Democrats" m_state="FI">
      <p sl="fi">Mijnheer de commissaris, u zei in uw antwoord aan de heer Färm, dat de lidstaten een grote verantwoordelijkheid dragen voor het werk waarmee e-Europa wordt uitgevoerd. De financiering en het opnieuw kanaliseren ervan vormen echter niet het enige probleem van de lidstaten. De nationale autoriteiten moeten ook op andere manieren actiever zijn om het initiatief e-Europa te realiseren. U zei vandaag bij de behandeling van het verslag-Van Velzen dat de ontbundeling van de abonnee-aansluitingen naar uw mening een zeer belangrijk onderdeel van het initiatief e-Europa is. Nu hebben echter in ieder geval de Britse regelgevende autoriteiten op het gebied van de telecommunicatie grote problemen gehad om concurrentie bij lokale netwerken te realiseren. Vorige week donderdag kregen wij van hen echter een enigszins positiever bericht. Hoe denkt de Commissie te bewerkstelligen dat ook de nationale regelgevende autoriteiten een actievere rol gaan spelen en zich met de situatie op de markten gaan bemoeien als dit nodig is?</p>
    </intervention>
    <intervention id="2-284" speaker_id="photo_generic" name="Liikanen" is_mep="True" mode="spoken">
      <p sl="fi">Mijnheer de Voorzitter, afgevaardigde Kauppi heeft gelijk als zij zegt dat de ontbundeling van de abonnee-aansluitingen een zeer belangrijk doel is. Alleen op die manier kan de concurrentie worden vergroot op de laatste kilometer die van de centra naar de huizen voert en alleen dat heeft uiteindelijk betekenis bij het vastleggen van de Internet-prijzen.</p>
      <p sl="fi">Het uitgangspunt van de Commissie was een driefasig actieprogramma. Ten eerste deden wij een aanbeveling, ook over de procedure die moet worden gevolgd bij de ontbundeling van de abonnee-aansluitingen. Ten tweede moest bij het concurrentiebeleid en zijn instrumenten worden bekeken of de overheersende positie in het lokale netwerk verkeerd werd gebruikt. Ten derde stelden wij dat de ontbundeling van de abonnee-aansluitingen deel moet gaan uitmaken van de nieuwe wetgeving. Momenteel bereiden wij een pakket over de nieuwe wetgeving voor. Waar wij ons momenteel over beraden, is of wij het voorstel over de ontbundeling van de abonnee-aansluitingen apart kunnen indienen terwijl het pakket wordt voorbereid en of wij hiervoor een zeer snelle behandeling kunnen vragen; de behandeling van het gehele pakket neemt namelijk altijd veel tijd in beslag. Bij de behandeling van een specifieke kwestie kan men misschien proberen een snellere procedure te volgen. De Commissie heeft nog geen besluit genomen, maar een dergelijke procedure wordt ernstig overwogen.</p>
    </intervention>
    <intervention id="2-285" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Mijnheer de Voorzitter, mijnheer de commissaris, met de veiling in het Verenigd Koninkrijk vloeit een groot bedrag in de staatskas. Denkt u dat het mogelijk is dat de Raad van ministers van Economische Zaken en Financiën een vrijwillig akkoord sluit over een formule tussen veiling en beauty contest, en dat dan in de toekomst een bepaald deel van de opbrengsten wordt bestemd voor de sector van de electronische handel? Ik denk aan een vrijwillig akkoord dat bepaalt dat 30% of 50% van de opbrengst voor onderzoek, voor opleiding en bijscholing en voor nieuwe infrastructuur wordt gebruikt. Nu de veiling in het Verenigd Koninkrijk ongeveer het tienvoudige heeft opgeleverd van wat verwacht werd, bestaat, denk ik, de bereidheid om opnieuw na te denken over de bestemming van deze middelen. Ik denk dat dit een uitstekende gelegenheid is voor de Commissie om met voorstellen te komen.</p>
    </intervention>
    <intervention id="2-286" speaker_id="photo_generic" name="Liikanen" is_mep="True" mode="spoken">
      <p sl="en">Ik dank de heer Rübig voor zijn bijzonder interessant idee, maar ik heb het debat gevolgd in de landen die gekozen hebben voor veilingen, en ik heb het gevoel dat zij zelf al een hoop ideeën hebben over hoe ze het geld zouden kunnen besteden. Het lijkt me erg moeilijk om een Europese regeling uit te werken over de besteding van deze gelden, aangezien slechts een beperkt aantal landen voor veilingen kiest, terwijl de rest schoonheidswedstrijden houdt.</p>
      <p sl="en">We houden de kwestie van de veilingen scherp in de gaten om te zien in hoeverre de beginselen van transparantie, economische doelmatigheid en betaalbaarheid worden nageleefd. Ik twijfel er niet aan dat we hier in een later stadium nog op zullen terugkomen.</p>
    </intervention>
    <intervention id="2-287" speaker_id="1033" name="Alonso José PUERTA" is_mep="True" mode="spoken" nationality="Spain" birth_date="24-03-1944" birth_place="Avilés " p_group="Confederal Group of the European United Left/Nordic Green Left" m_state="ES">
      <p sl="nl">Vraag nr. 38 van Gary Titley (H-0477/00):</p>
      <p sl="nl">Betreft: Defensie-industrie</p>
      <p sl="nl">De defensie-industrie is een belangrijke drijvende kracht achter technologisch onderzoek en de schepping van arbeidsplaatsen, met name bij het MKB. Kan de Commissie mededelen welke maatregelen zij heeft getroffen ten vervolge van haar vroegere mededeling over de toekomst van de Europese defensie-industrie en of zij een nieuwe mededeling zal uitgeven?</p>
    </intervention>
    <intervention id="2-288" speaker_id="photo_generic" name="Liikanen" is_mep="True" mode="spoken" role="Commissie">
      <p sl="en">Ik dank de heer Titley voor zijn vraag. Deze kwestie staat momenteel hoog op de voorbereidende agenda van de Commissie. Wij erkennen dat de concurrentiekracht van de Europese defensie-industrie van levensbelang is voor onze politieke en economische belangen en als bijkomend element voor de geloofwaardigheid van het gemeenschappelijk buitenlands en veiligheidsbeleid. Bovendien mogen we niet vergeten dat de defensie-industrie een katalysator is voor groei en innovatie in andere sectoren, gaande van hoogtechnologische bedrijfstakken als lucht- en ruimtevaart en informatietechnologie, tot de meer traditionele als staal en scheepsbouw. De taak van de Commissie is de concurrentiekracht van de defensie-industrie te bevorderen met behulp van haar bevoegdheden op beleidsterreinen als interne markt en externe handel.</p>
      <p sl="en">In december 1997 is de Commissie in dit domein actief geworden door een mededeling aan te nemen over het implementeren van een Europese strategie met betrekking tot de defensie-industrie. Dit document bevatte een actieplan van veertien punten, en een oproep aan de Raad om een gemeenschappelijk standpunt aan te nemen inzake een Europees bewapeningsbeleid. Helaas hebben we tot nu toe niet de vooruitgang geboekt met de uitvoering van deze strategie die we hadden gehoopt. Daarom bekijkt de Commissie nu hoe zij dit proces nieuw leven in kan blazen en kan bepalen welke punten de hoogste prioriteit verdienen in het licht van de jongste politieke en industriële vooruitgang. Op basis daarvan kan zij een tweede mededeling opstellen, waarin zij het eerste plan kan actualiseren en verfijnen en aandacht kan besteden aan nieuwe onderwerpen die zich opdringen in het licht van de recente veranderingen. Tegelijkertijd kan zij enkele van de voornaamste maatregelen uit de mededeling van 1997 versneld doorvoeren. Ik heb het actieplan doorgenomen, en ik kan u verzekeren dat een groot aantal van de veertien punten nog even actueel is als destijds. Bovendien zijn er een aantal belangrijke kwesties die in het eerste actieplan niet of slechts gedeeltelijk aan de orde kwamen, en die nu meer aandacht verdienen. Ik denk daarbij onder meer aan de continuïteit van de leveranties, compensatiepraktijken bij defensietransacties en de bescherming van de intellectuele eigendom.</p>
    </intervention>
    <intervention id="2-289" speaker_id="1311" name="Gary TITLEY" is_mep="True" mode="spoken" nationality="United Kingdom" birth_date="19-01-1950" birth_place="Salford" p_group="Socialist Group in the European Parliament" m_state="GB">
      <p sl="en">Ik dank de commissaris voor dit antwoord. In de vorige Commissie was dit een prioriteit, waar commissaris Bangemann achteraan zat. Deze werd daarbij gesteund door commissaris Van den Broek. Is mijn indruk juist dat deze Commissie er niet zoveel voor voelt om dit initiatief voort te zetten en dat zij er als geheel liever geen vaart meer achter zet? Ik vind het nogal ironisch dat er geen vaart meer zit in de herstructurering van de defensie-industrie, en dat in een tijd dat we onze defensiecapaciteit aan het herijken zijn.</p>
      <p sl="en">Wat mij vooral bezighoudt, is de vraag of de Commissie ondanks haar rol als hoedster van het Verdrag bang is de confrontatie met de lidstaten aan te gaan op het stuk van artikel 296. Durft zij het standpunt niet af te dwingen dat een groot aantal defensieproducten onder de regels van de interne markt horen te vallen? Kan de commissaris mij verzekeren dat hij het initiatief op dit punt zal nemen en dat hij zich niet zal verstoppen?</p>
    </intervention>
    <intervention id="2-290" speaker_id="photo_generic" name="Liikanen" is_mep="True" mode="spoken">
      <p sl="en">Enkele maanden geleden heb ik hier een interne discussie over op gang gebracht tussen de commissarissen die op dit vlak bevoegdheden dragen, zoals voor buitenlandse betrekkingen of de interne markt. We zijn aan het onderzoeken welke punten van het actieplan snel ten uitvoer moeten worden gebracht. Ik hoop dat we u tegen de herfst zullen kunnen melden welke maatregelen we gaan ondernemen. Dit wordt een belangrijke zaak, en ik ben het met u eens dat dit alles nog aan belang heeft gewonnen met de recente veranderingen, vooral na de Top van Helsinki.</p>
      <p sl="en">Ten tweede is de politieke sfeer in Europa zodanig dat hierover tussen de lidstaten geen tegengestelde standpunten ontstaan.</p>
      <p sl="en">Ten derde wekt het overleg dat we met de defensie-industrie hebben gevoerd en nog steeds voeren, eveneens het gevoel dat we waar mogelijk de gebruikelijke interne marktinstrumenten moeten gebruiken. Op die manier kunnen we meer concurrentie tot stand brengen, de kosten drukken, Europese bedrijven concurrentiëler maken en in één moeite door geld besparen op onze defensie-uitgaven.</p>
    </intervention>
    <intervention id="2-291" speaker_id="1033" name="Alonso José PUERTA" is_mep="True" mode="spoken" nationality="Spain" birth_date="24-03-1944" birth_place="Avilés " p_group="Confederal Group of the European United Left/Nordic Green Left" m_state="ES">
      <p sl="nl">Daar de tijd voor het stellen van vragen aan commissaris Liikanen verstreken is, zullen de vragen nrs. 39, 40 en 41 schriftelijk worden beantwoord.</p>
    </intervention>
    <intervention id="2-292" speaker_id="1033" name="Alonso José PUERTA" is_mep="True" mode="spoken" nationality="Spain" birth_date="24-03-1944" birth_place="Avilés " p_group="Confederal Group of the European United Left/Nordic Green Left" m_state="ES">
      <p sl="nl">Vragen aan mevrouw Reding</p>
      <p sl="nl">Vraag nr. 42 van Theresa Zabell (H-0438/00):</p>
      <p sl="nl">Betreft: Juridische grondslag voor sportbeleid</p>
      <p sl="nl">De Europese Unie is niet bevoegd voor de sport omdat de sport niet voorkomt in het Verdrag.</p>
      <p sl="nl">Kan de Europese Commissie mij informeren over de onderhandelingen over opname van een artikel of protocol in of bij het Verdrag?</p>
      <p sl="nl">Hoe kunnen er zonder juridische grondslag elk jaar specifieke middelen voor de sport uitgetrokken worden op de begroting, en hoe kan er vermeden worden dat er gebruik gemaakt moet worden van andere begrotingslijnen om een sportbeleid te ontwikkelen?</p>
    </intervention>
    <intervention id="2-293" speaker_id="photo_generic" name="Reding" is_mep="True" mode="spoken" role="Commissie">
      <p sl="fr">De kwestie van de opname van sport in het Verdrag tot oprichting van de Europese Gemeenschap is tijdens de intergouvernementele conferentie door geen enkele lidstaat, noch door de Europese Commissie, naar voren gebracht. Dit is een taak voor de partijen met rechtsbevoegdheid, overeenkomstig artikel 48 van het Verdrag van de Europese Unie.</p>
      <p sl="fr">De Commissie wil het geachte parlementslid ervan in kennis stellen dat op een informele bijeenkomst van de ministers van Sport op 10 mei jongstleden in Lissabon, bepaalde delegaties positief stonden ten aanzien van opname van Sport in de Verdragen van de Europese Gemeenschap, terwijl andere hier negatief tegenover stonden. De lidstaten zijn het onderling dus niet met elkaar eens, zelfs tussen de ministers van Sport is er onenigheid.</p>
      <p sl="fr">Toch zou ik u, mijnheer de Voorzitter, willen zeggen wat de Franse premier Lionel Jospin heeft gezegd tijdens de regeringsverklaring over de beleidsplannen van het komende Franse voorzitterschap. Voor de Franse Nationale Vergadering heeft hij een verklaring voorgelezen die aangenomen zou kunnen worden door de Europese Raad van Nice, waarin de specifieke en sociale rol van sport in het Gemeenschapsrecht benadrukt wordt.</p>
      <p sl="fr">De Commissie heeft tenslotte kennis genomen van de verzoeken van sportorganisaties om een verwijzing naar sport in het Verdrag op te nemen. Ook heeft zij er nota van genomen dat er ook in de sportwereld verschil van mening bestaat over hoe zo’n verwijzing eruit moet zien en wij hebben de autonomie van de sportfederaties erkend. Er is onenigheid.</p>
      <p sl="fr">Bij gebrek aan een wettelijke grondslag is het niet mogelijk om een speciale begrotingslijn voor sport in te stellen. Maar de Commissie is zich wel bewust van de sociale rol die de sportorganisaties in Europa vervullen. Om deze reden staan veel communautaire programma's open voor deelname van deze organisaties. Op mijn vakgebied kan ik u bijvoorbeeld melden dat het verslag “Jeugd-sport” een van de hoofdthema’s zal vormen van de komende nationale en Europese conferenties over de jeugd, die op dit moment in de lidstaten worden georganiseerd en die tijdens het Franse voorzitterschap in Parijs plaats zullen vinden.</p>
      <p sl="fr">Bovendien is sport volgend jaar een topprioriteit van het programma “Jeugd”. Ik weet dat het wegnemen van discriminerende factoren bij de toegang tot sport een van de thema's zal zijn van het nieuwe communautaire actieprogramma tegen discriminatie. Zelfs zonder wettelijke grondslag houden wij ons dus nog wel bezig met sport en investeren wij hierin, aangezien het een sociale activiteit is die een zeer belangrijke rol in de maatschappij speelt.</p>
    </intervention>
    <intervention id="2-294" speaker_id="4312" name="Theresa ZABELL" is_mep="True" mode="spoken" nationality="Spain" birth_date="22-05-1965" birth_place="Ipswich " p_group="Group of the European People's Party (Christian Democrats) and European Democrats" m_state="ES">
      <p sl="es">Mevrouw de commissaris, volgens mij zien wij allemaal in welke belangrijke rol sport vervult, wat de specifieke kenmerken en sociale functie ervan zijn, en hoe we op allerlei gebieden gebruik maken van sport ter bestrijding van racisme en vreemdelingenhaat. Sport brengt volkeren dichter bij elkaar door zijn amusementswaarde, en ook door zijn educatieve en vormende invloed op onze jongeren.</p>
      <p sl="es">Aangezien wij daarvan zo goed doordrongen zijn, zowel in het Parlement alsook in de Commissie – wat mevrouw de commissaris ons al vaak heeft aangetoond met haar activiteiten te bevordering van de sport – zou ik haar willen vragen dit werk voort te zetten en haar overtuigingskracht te blijven aanwenden opdat sport uiteindelijk op enigerlei wijze in de Verdragen wordt opgenomen. Op die manier zullen wij ons, in dit Parlement en in de Commissie, voor sport kunnen inzetten en zullen we de beschikking krijgen over speciaal daarvoor uitgetrokken begrotingsmiddelen.</p>
    </intervention>
    <intervention id="2-295" speaker_id="2173" name="Arlene McCARTHY" is_mep="True" mode="spoken" nationality="United Kingdom" birth_date="10-10-1960" birth_place="Belfast " p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mevrouw de commissaris, u heeft een uitputtend antwoord gegeven. Ik had het fijn gevonden als u ook zo uitputtend geantwoord had op de schriftelijke vraag die ik u heb gesteld. In uw antwoord heeft u mij eenvoudigweg verwezen naar het standpunt van de Commissie inzake de intergouvernementele conferentie. Het is onaanvaardbaar dat een lid van het Parlement dat de tijd neemt een vraag op te stellen een antwoord van uw medewerkers krijgt dat twee regels lang is. Ik kan heel goed documenten lezen. Wat ik wilde, was uw persoonlijke standpunt over de vraag van mevrouw Zabell betreffende een aantal juridische kwesties.</p>
      <p sl="en">Met het Verdrag van Amsterdam hebben we een traditie ontwikkeld om protocollen te gebruiken ter bescherming van specifieke kenmerken. Misschien kunnen we ook denken aan een protocol ter bescherming van de specifieke kenmerken van de sport in Europa. Op heel wat punten zijn er zoals u weet juridische problemen met de sport, vooral van commerciële aard. We zouden kunnen denken aan een protocol waarmee we overheden politiek zouden kunnen sturen, zodat ze in voldoende mate rekening houden met de specifieke aard en structuur van de sport in Europa. Zou u bereid zijn steun te verlenen aan een dergelijk protocol, en ziet u mogelijkheden voor ons om de specifieke aard van de sport te beschermen zonder speciale juridische bevoegdheden, zoals mevrouw Zabell heeft gevraagd?</p>
    </intervention>
    <intervention id="2-296" speaker_id="photo_generic" name="Reding" is_mep="True" mode="spoken">
      <p sl="fr">Allereerst zou ik mij willen verontschuldigen bij het geachte parlementslid als zij van mening is dat het schriftelijke antwoord niet helemaal volledig is. Ik zal erop toezien dat de antwoorden op schriftelijke vragen in de toekomst uitgebreider zijn.</p>
      <p sl="fr">Wat de rechtsgrondslag betreft, dient het Verdrag zeer ruim geïnterpreteerd te worden om een rechtsgrondslag te vinden, ook al is sport hier niet in opgenomen. Ik zal u een concreet voorbeeld geven. Als wij in het kader van de dopingbestrijding een communautaire actie willen beginnen, baseren wij ons onder andere op de teksten over gezondheid. Maar ook hier hebben de lidstaten, dat wil zeggen de ministers van Sport, een commissie ingesteld die moet onderzoeken wat de beste rechtsgrondslag is waarop de Commissie de dopingbestrijding kan baseren.</p>
      <p sl="fr">Wat sport als sociale activiteit betreft, hebben de ministers van Sport tevens een werkgroep ingesteld om te onderzoeken hoe zij onderling overeenstemming kunnen bereiken, want die is er niet altijd. Er zijn namelijk lidstaten die sport willen stimuleren, terwijl andere zich hier niet mee willen bemoeien vanwege het subsidiariteitsbeginsel. De werkgroep van de ministers van Sport is ingesteld om deze twee tegengestelde standpunten nader tot elkaar te brengen. Uiteindelijk is het natuurlijk allemaal ons doel om sport te stimuleren, fair-play te bevorderen en sportopleidingen voor jongeren mogelijk te maken. Maar bovenal willen wij strijden tegen de grote wantoestanden in de sportwereld zoals de verkoop van kinderen en de afbraak van het lichaam en de gezondheid van jongeren, om nog maar niet te spreken van de economische misstanden. Zo ziet u dat wij ons blijven bezighouden met dit probleem.</p>
      <p sl="fr">Geachte collega’s, zelfs voor een protocol, en in nog sterkere mate voor opname in het Verdrag, is altijd de unanieme goedkeuring van de lidstaten nodig. Als u iets zou willen doen, dan kunt u lobbyen bij uw regering.</p>
    </intervention>
    <intervention id="2-297" speaker_id="1033" name="Alonso José PUERTA" is_mep="True" mode="spoken" nationality="Spain" birth_date="24-03-1944" birth_place="Avilés " p_group="Confederal Group of the European United Left/Nordic Green Left" m_state="ES">
      <p sl="nl">Daar de vraagsteller afwezig is, vervalt de vraag nr. 43.</p>
      <p sl="nl">Omdat de vragen nrs. 44 en 45 over een soortgelijk onderwerp gaan, worden ze tezamen behandeld:</p>
      <p sl="nl">Vraag nr. 44 van Pedrio Aparicio Sánchez (H-0504/00):</p>
      <p sl="nl">Betreft: CONNECT-programma</p>
      <p sl="nl">Het CONNECT-programma werd gelanceerd in 1999, op initiatief van het Europees Parlement. Van de 517 ingediende projecten zijn er 91 door de Commissie medegefinancierd.</p>
      <p sl="nl">Hoe luidt het oordeel van de Commissie over het eerste jaar van dit programma?</p>
      <p sl="nl">Is de Commissie van mening dat de doelstellingen en acties van het CONNECT-programma voldoende in de nieuwe onderwijs- en cultuurprogramma's zijn overgenomen?</p>
      <p sl="nl">Zo neen, hoe verklaart zij dan dat genoemd programma per 2002 verdwijnt?</p>
      <p sl="nl">Vraag nr. 45 van Bárbara Dührkop Dührkop (H-0505/00):</p>
      <p sl="nl">Betreft: Toekomst van het CONNECT-programma (Onderwijs, cultuur, nieuwe technologieën)</p>
      <p sl="nl">Het CONNECT-programma werd gelanceerd in 1999, op initiatief van het Europees Parlement. Sindsdien zijn 91 van de 267 ingediende projecten door de Commissie medegefinancierd. De Commissie heeft tevens een CONNECT-site gecreëerd die zijn nut reeds bewezen heeft en die geleid heeft tot een grotere zichtbaarheid van de projecten. Dit alles wijst erop dat de Commissie krachtdadig en professioneel te werk gaat en dat het CONNECT-programma voldoet aan de door het Europees Parlement vastgestelde criteria.</p>
      <p sl="nl">Deze vernieuwende proefprojecten moeten een intensieve follow up krijgen om de goede praktijken en resultaten te handhaven en uit te breiden. Hoe denkt de Commissie deze follow up gestalte te geven om ervoor te zorgen dat de uitstekende resultaten in het jaar 2001 worden voortgezet en verbeterd?</p>
    </intervention>
    <intervention id="2-298" speaker_id="photo_generic" name="Reding" is_mep="True" mode="spoken" role="Commissie">
      <p sl="fr">Op dit moment zijn wij nog niet in staat om de balans op te maken van de 91 projecten die medegefinancierd zijn door de Commissie, aangezien deze projecten pas begin dit jaar van start zijn gegaan.</p>
      <p sl="fr">Een balans kan natuurlijk pas opgemaakt worden zodra er sprake is van voortgang in de projecten. Dus gunt u mij alstublieft nog wat tijd, tot aan de herfst, om de eerste balans te kunnen opmaken van het verloop van de projecten.</p>
      <p sl="fr">De doelstellingen van het CONNECT-initiatief, te weten het versterken van de samenwerkingsverbanden op het gebied van onderwijs, scholing, cultuur en innovatie, in combinatie met nieuwe technologieën, zijn geformuleerd met het oog op de programma's SOCRATES, LEONARDO DA VINCI en Jeugd voor Europa, tezamen met gemeenschappelijke acties. In het kader van deze drie programma’s heeft de Commissie de mogelijkheid voorzien om projecten op bovengenoemde gebieden te financieren teneinde de samenwerkingsverbanden te vergemakkelijken en te versterken. Dientengevolge is de Commissie van mening dat het nu nog te vroeg is om voortzetting te overwegen van het CONNECT-initiatief in 2002, aangezien de resultaten hiervan nog niet bekend zijn.</p>
      <p sl="fr">Laten wij dus afwachten en de projecten eerst evalueren. Vervolgens zullen wij aan de hand van de verkregen ervaringen in de herfst kunnen zien wat gedaan moet worden. Bij de tenuitvoerlegging van de gemeenschappelijke acties in 2001 zal trouwens blijken hoeveel belangstelling er bij de initiatiefnemers bestaat om projecten in te dienen.</p>
    </intervention>
    <intervention id="2-299" speaker_id="2006" name="Pedro APARICIO SÁNCHEZ" is_mep="True" mode="spoken" nationality="Spain" birth_date="04-10-1942" birth_place="Madrid" p_group="Group of the Party of European Socialists" m_state="ES">
      <p sl="es">Mevrouw de commissaris, ik dank u zeer voor uw antwoord dat redelijke argumenten bevat. Het doet mij genoegen te vernemen dat het besluit om CONNECT te schrappen niet definitief is.</p>
      <p sl="es">Gezegd moet dat we de gelegenheid hebben om een bijzonder succesvolle en rendabele begrotingslijn te verlengen, want zoals u al zei, worden er voor een werkelijk bescheiden bedrag zo’n honderd buitengewoon interessante en innovatieve projecten ten uitvoer gelegd.</p>
      <p sl="es">Mijn aanvullende vraag luidt dus als volgt: vindt u niet dat CONNECT als programma voor de coördinatie van de overige programma’s zou moeten worden verlengd, al was het alleen maar voorlopig? Bent u niet van mening dat het eventuele verdwijnen van CONNECT zou kunnen worden opgevat als een teken dat de onder uw bevoegdheid vallende gebieden aan betekenis inboeten? Ik begin het vermoeden te krijgen dat de Raad nu juist daarop uit is: het belang beperken van alle educatieve en culturele programma’s.</p>
    </intervention>
    <intervention id="2-300" speaker_id="photo_generic" name="Reding" is_mep="True" mode="spoken">
      <p sl="fr">Graag zou ik tegen het geachte parlementslid willen zeggen dat ik geen enkel voornemen heb om CONNECT van zijn geestelijke inhoud te ontdoen. De inhoud van CONNECT lijkt mij, ongeacht de benaming, zeer belangrijk. Ik zal u daar een concreet voorbeeld van geven. Ik heb het Franse voorzitterschap, dat overweegt een grote conferentie te organiseren rond het thema "Kennismaken met de geschiedenis van Europa", zojuist geïnformeerd dat een CONNECT-project de kennismaking met het burgerschap en de identiteit van Europa in geschiedkundig perspectief als thema heeft.</p>
      <p sl="fr">Zoals u ziet hangt alles met elkaar samen. Het Franse voorzitterschap heeft deze conferentie op de agenda gezet, die mij van groot belang lijkt, ook zonder dat ik direct aan CONNECT denk. Het is echter wel onze taak om een directe link te leggen met de huidige ervaringen, want de inhoud ervan is interessant, ook voor de toekomst.</p>
      <p sl="fr">Als wij iets willen bereiken, zullen wij in de toekomst de ontwikkeling van nieuwe technologieën op onze prioriteitenlijst moeten zetten.</p>
    </intervention>
    <intervention id="2-301" speaker_id="1313" name="Bárbara DÜHRKOP DÜHRKOP" is_mep="True" mode="spoken" nationality="Spain" birth_date="27-07-1945" birth_place="Hannover " p_group="Socialist Group in the European Parliament - Vice" m_state="ES">
      <p sl="es">Mevrouw de commissaris, ik zou even willen recapituleren. CONNECT is geboren in de begroting van 1999 als preliminaire actie voor de periode 1999 tot 2002; feitelijk ben ik de moeder van dit schepsel.</p>
      <p sl="es">Daarom verwondert het me enigszins – althans als uw woorden juist vertaald zijn – dat men tot op heden nog geen resultaten heeft kunnen beoordelen, want CONNECT had begin 1999 van start moeten gaan en volgens mij is dat ook inderdaad gebeurd.</p>
      <p sl="es">Verder stelt ik vast, mevrouw de commissaris, dat de Commissie op dit moment geen enkele ambtenaar heeft die zich bezighoudt met het functioneren van CONNECT, zoals er evenmin één aanspreekpunt is voor de organisaties die thans projecten tot ontwikkeling brengen.</p>
      <p sl="es">Mijn vraag is of u mij alstublieft kunt zeggen hoe deze situatie te verenigen valt met uw antwoord.</p>
    </intervention>
    <intervention id="2-302" speaker_id="photo_generic" name="Reding" is_mep="True" mode="spoken">
      <p sl="fr">Mijnheer de Voorzitter, in 1999 heeft de Commissie het CONNECT-initiatief van start laten gaan, en sindsdien zijn 91 van de 267 ingediende projecten medegefinancierd.</p>
      <p sl="fr">De Commissie wil dat de resultaten toegepast en verspreid kunnen worden in de lidstaten. Om die reden heeft zij in maart 2000 met de projectcoördinatoren een eerste bijeenkomst belegd. Hierbij vond concrete kennisoverdracht over de projecten plaats, alsmede wederzijdse kennisoverdracht tussen de coördinatoren per actiegebied, omdat dit ook zeer belangrijk is voor de follow-up.</p>
      <p sl="fr">Wij willen niet dat mensen individueel op hun eigen vakgebied te werk gaan. Wij willen namelijk dat er netwerken bestaan tussen de coördinatoren, en dus ook een follow-up. Wij hebben al deelgenomen aan verschillende Europese bijeenkomsten, georganiseerd door de coördinatoren, om hun projecten beter te begeleiden. Het is namelijk wel goed om een project uit te denken, maar gedurende de uitvoering ervan moet het nog vaak aangepast worden. Indien nodig passen wij het project aan, begeleiden het en vergemakkelijken de verspreiding van de inhoud.</p>
      <p sl="fr">De Commissie is van plan om binnenkort twee andere bijeenkomsten te beleggen om het goede verloop van de projecten te kunnen volgen en om de uitvoering ervan binnen het onderwijs- en cultuurbeleid op nationaal niveau te stimuleren.</p>
      <p sl="fr">Tot slot zullen wij, dankzij de verslagen die de coördinatoren tussentijds zullen opstellen, in de herfst een allesomvattende evaluatie kunnen maken. Dan kunnen wij ook het Parlement informeren over de resultaten van deze initiatieven en over de eventuele follow-up ervan. U kunt ervan op aan dat een besluit over een follow-up samen met het Parlement genomen zal worden.</p>
    </intervention>
    <intervention id="2-303" speaker_id="1313" name="Bárbara DÜHRKOP DÜHRKOP" is_mep="True" mode="spoken" nationality="Spain" birth_date="27-07-1945" birth_place="Hannover " p_group="Socialist Group in the European Parliament - Vice" m_state="ES">
      <p sl="es">Mevrouw de commissaris, ik dank u voor uw antwoord maar ik zou graag nog iets willen weten over het volgende punt dat u naar ik hoop zult willen toelichten: klopt mijn informatie dat de Commissie op dit moment geen enkele ambtenaar heeft die zich met dit programma bezighoudt?</p>
    </intervention>
    <intervention id="2-304" speaker_id="photo_generic" name="Reding" is_mep="True" mode="spoken">
      <p sl="fr">Mevrouw Anastassopoulos houdt zich met deze dossiers bezig. U denkt toch niet dat er 91 projecten medegefinancierd worden door de Commissie en dat er geen ambtenaren zijn om zich hiermee bezig te houden? Dat zou wel vreemd zijn, vooral omdat het CONNECT-programma mij, zoals ik heb gezegd, zeer belangrijk lijkt. Om deze reden heb ik het Franse voorzitterschap geadviseerd om in zijn toekomstplannen rekening te houden met de basiswerkzaamheden die al verricht zijn in het CONNECT-programma. Ik heb dit niet gezegd tegen het Franse voorzitterschap om een einde te maken aan dit programma, maar om juist op dezelfde weg voort te gaan.</p>
    </intervention>
    <intervention id="2-305" speaker_id="1033" name="Alonso José PUERTA" is_mep="True" mode="spoken" nationality="Spain" birth_date="24-03-1944" birth_place="Avilés " p_group="Confederal Group of the European United Left/Nordic Green Left" m_state="ES">
      <p sl="nl">Vraag nr. 46 van Mihail Papayannakis (H-0506/00):</p>
      <p sl="nl">Betreft: Europese radio</p>
      <p sl="nl">Is de Commissie na de openbare hoorzitting van 24 mei over radio van plan om in het kader van het communautaire beleid de definitie van de audiovisuele sector te herformuleren waardoor hier ook de radio onder valt? Is zij voornemens, en zo ja wanneer, een uitvoerig onderzoek uit te voeren naar de radiosector in Europa? Acht zij het zinvol om een communautair kader te scheppen voor de invoering van digitale technologie voor de Europese radio, en is zij van mening dat haar overweging in haar antwoord op mijn vraag 67. H-0037/00 dat communautair optreden alleen dient plaats te vinden in de sectoren waarin de markt onvoldoende functioneert, voldoet aan het beginsel van preventief optreden waarop andere communautaire beleidsvormen gebaseerd zijn? Is de Commissie niet van mening dat de invoering van een nieuwe technologie als digitale technologie een ondernemersrisico is waarvoor communautaire steun nodig is, zodat ook de radio kan worden opgenomen in het programma MEDIA PLUS?</p>
    </intervention>
    <intervention id="2-306" speaker_id="photo_generic" name="Reding" is_mep="True" mode="spoken" role="Commissie">
      <p sl="en">Op 24 mei 2000 is er een openbare hoorzitting gehouden over de radio-omroep. De vraagstelling luidde: is de Commissie van plan de definitie van het begrip audiovisuele sector in haar beleid uit te breiden tot de radio? Gaat zij een gedetailleerde studie uitvoeren van de sector van de radio-omroep in Europa en zo ja, wanneer? Acht zij het wenselijk een passend wettelijk kader te scheppen, en hoe past de digitale technologie in dit geheel? Zoals u heel goed weet, begroet de Commissie de discussie van 24 mei 2000 omdat eruit is gebleken dat het publiek de radio steunt. We weten allemaal hoe populair plaatselijke radiozenders in onze lidstaten zijn, dus het is belangrijk dat we de positie van de radio versterken.</p>
      <p sl="en">Uit de bijeenkomst is ook naar voren gekomen dat er geen verwarring bestaat over de definitie van de audiovisuele sector en dat radio altijd een integraal en belangrijk onderdeel is geweest van het audiovisuele landschap, zowel cultureel als financieel. Alleen waren deskundigen op diezelfde bijeenkomst van mening dat de markt tussen 2010 en 2015 zou kunnen vastlopen. Precies deze termijn maakt de technologisch neutrale benadering die ik aan de Commissie heb voorgesteld de meest geschikte. Gezien de snelheid waarmee technologieën zich ontwikkelen, verwachten we de dat de televisie als eerste het digitale tijdperk zal betreden, en pas daarna de radio. Het MEDIA PLUS-programma is niet bedoeld om het commerciële risico te beperken dat nu eenmaal hoort bij het introduceren van digitale technologie in deze of gene sector - ook televisie - en daarom is MEDIA PLUS totaal ongeschikt voor de radio.</p>
    </intervention>
    <intervention id="2-307" speaker_id="1051" name="Mihail PAPAYANNAKIS" is_mep="True" mode="spoken" nationality="Greece" birth_date="19-08-1941" birth_place="Kalamata" p_group="Confederal Group of the European United Left/Nordic Green Left" m_state="GR">
      <p sl="el">Mevrouw de commissaris, uw antwoord was erg nuttig. Inderdaad stelt zich de vraag of MEDIA PLUS ook bedrijfsrisico’s dekt. Weliswaar wordt als rechtvaardiging aangevoerd dat de televisie steun nodig heeft om over te kunnen stappen naar de nieuwe digitale technologie, maar dan vraag ik mij af waarom u geen methode vindt om ook de radio te steunen. Ik had hier vroeger al eens een vraag over gesteld en toen was uw antwoord dat de radio waarschijnlijk geen probleem heeft. Tijdens de door ons gehouden hoorzitting hebben echter alle betrokkenen verklaard dat er wel degelijk een probleem bestaat. U noemde dat zojuist zelf al toen u zei dat het voor de radio heel moeilijk is over te stappen op de digitale technologie, omdat er geen publiek bestaat waartoe men zich kan richten. Daar wringt dus de schoen. Het gaat hierbij niet om een bedrijfsrisico, maar om de noodzaak heel de sector te helpen bij de overgang naar de nieuwe technologie. Ik herhaal dus nogmaals mijn vraag: bent u van plan iets te ondernemen, zo niet met MEDIA PLUS dan toch met een ander programma, of wilt u wachten en eerst zien wat de televisie gaat doen?</p>
    </intervention>
    <intervention id="2-308" speaker_id="photo_generic" name="Reding" is_mep="True" mode="spoken">
      <p sl="fr">Ik zou het geachte parlementslid graag willen zeggen dat het programma MEDIA PLUS absoluut geen economisch doel heeft. Het ondersteunt de verspreiding van Europese films buiten de nationale landsgrenzen.</p>
      <p sl="fr">Het probleem speelt op Europees niveau niet voor de radio, omdat deze in het algemeen de nationale landsgrenzen niet overschrijdt. Als we de experts mogen geloven, zullen er tegen 2010-2015 met de radio problemen ontstaan met betrekking tot de overgang naar een nieuwe technologie en infrastructuur. In dit opzicht zijn veel zaken nog niet duidelijk, bijvoorbeeld het hergebruik van radiofrequenties. Zullen de kosten omlaag kunnen? De lidstaten hebben nog geen akkoord bereikt over de te volgen methode, over land of per satelliet.</p>
      <p sl="fr">U ziet dat er op het niveau van de lidstaten nog zeer veel problemen opgelost dienen te worden. Ik sluit niet uit dat er in de toekomst behoefte zal komen aan een technologische richtlijn om het bedrijfsleven te steunen bij de overgang naar het digitale tijdperk. Maar op dit moment houden wij met de lidstaten nog geen rekening met een dergelijke mogelijkheid, omdat deze nog zeer ver van ons af staat en omdat er andere problemen zijn die eerst opgelost dienen te worden.</p>
      <p sl="fr">Maar, geacht parlementslid, ook voor de overgang naar digitale televisie worden alleen vakopleidingen op dit gebied gesteund. Deze steun is echter zeer marginaal. Van de 400 miljoen euro die voorzien is, gaat het slechts om 50 miljoen en daarvan slechts een zeer klein deel. Voor de rest richt MEDIA PLUS zich op de promotie en distributie van Europese films, vooral in filmzalen. Dus zelfs hier gaat het slechts in zeer beperkte vorm om televisie.</p>
      <p sl="fr">Als u ervan overtuigd bent dat er meer gedaan moet worden voor de televisie en de radio, zouden wij hier eens samen over moeten spreken. Ook zal ik met de lidstaten bekijken of hieraan behoefte bestaat.</p>
    </intervention>
    <intervention id="2-309" speaker_id="1033" name="Alonso José PUERTA" is_mep="True" mode="spoken" nationality="Spain" birth_date="24-03-1944" birth_place="Avilés " p_group="Confederal Group of the European United Left/Nordic Green Left" m_state="ES">
      <p sl="nl">Daar de tijd voor het stellen van vragen aan de Commissie verstreken is, zullen de vragen nrs. 47 tot en met 82 schriftelijk worden beantwoord.</p>
      <p sl="nl">Het vragenuur voor vragen aan de Commissie is gesloten.</p>
      <a text="(De vergadering wordt om 19.44 uur onderbroken en om 21.00 uur hervat)"/>
    </intervention>
  </section>
  <section id="creitem18" title="Nucleaire erfenis van GCO-werkzaamheden">
    <intervention id="2-313" speaker_id="1708" name="Marie-Noëlle LIENEMANN" is_mep="True" mode="spoken" nationality="France" birth_date="12-07-1951" birth_place="Belfort" p_group="Socialist Group in the European Parliament" m_state="FR">
      <p sl="nl">Aan de orde is het verslag (A5-0159/2000) van de heer Vidal-Quadras Roca, namens de Commissie industrie, externe handel, onderzoek en energie, over de mededeling van de Commissie aan het Europees Parlement en de Raad over de nucleaire erfenis van GCO-werkzaamheden in het kader van het Euratom-Verdrag - Ontmanteling van verouderde kerninstallaties en beheer van afval (COM(1999) 114 – C5-0214/1999 – 1999/2169(COS)).</p>
    </intervention>
    <intervention id="2-314" speaker_id="4308" name="Alejo VIDAL-QUADRAS" is_mep="True" mode="spoken" role="rapporteur" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="es">Mevrouw de Voorzitter, waarde collega's, de ontmanteling van verouderde kerninstallaties, alsook een goed beheer en de definitieve opslag van radioactief afval spelen zowel vanuit industrieel als milieuoogpunt een bijzonder belangrijke rol in het debat over de toekomst van de energievoorziening, die voor een duurzame ontwikkeling in de hele wereld noodzakelijk is.</p>
      <p sl="es">Gelukkig beschikken wij tegenwoordig over zodanige wetenschappelijke en technologische kennis dat bij deze werkzaamheden de veiligheid van de betrokken werknemers en het publiek in het algemeen kan worden gegarandeerd. Het is de taak van de overheid om de benodigde middelen ter beschikking te stellen en erop toe te zien dat de geldende wetgeving ter zake wordt nageleefd. In dit opzicht verwelkomen wij de mededeling van de Commissie over de nucleaire erfenis van de vestigingen van het Gemeenschappelijk Centrum voor Onderzoek. Dit document legt de financiële en technische grondslagen voor de ontmanteling van reeds stilgelegde kerninstallaties en de sluiting van installaties die nog in bedrijf zijn, alsook voor de definitieve opslag van het reeds geproduceerde radioactieve afval en het afval dat bij de voorgestelde werkzaamheden nog geproduceerd zal worden.</p>
      <p sl="es">Het document van de Commissie is na behandeling in de Commissie industrie, externe handel, onderzoek en energie, alsmede dankzij de stringente adviezen van de Begrotingscommissie en de Commissie milieubeheer, volksgezondheid en consumentenbeleid substantieel verbeterd en aangevuld.</p>
      <p sl="es">Met name op de volgende zes punten hebben wij een belangrijke bijdrage geleverd.</p>
      <p sl="es">Ten eerste is het Parlement van oordeel dat de financiering van een langetermijnprogramma van deze omvang niet jaarlijks afhankelijk kan worden gesteld van niet gebruikte begrotingslijnen. Daarom verzoeken wij de Commissie en de Raad een triloog over de kwestie op gang te brengen, waarbij de drie instellingen een speciale, stabiele begrotingslijn met voldoende kredieten vaststellen. De kosten mogen natuurlijk in geen geval ten laste komen van de onderzoeksbegroting voor de verschillende kaderprogramma's. Mijnheer de commissaris, daar dit naar mijn oordeel het zwakste punt van het document is en het binnen de huidige begroting niet eenvoudig zal zijn hiervoor een oplossing te vinden, verzoek ik u in uw interventie een duidelijke uitspraak over deze kwestie te doen.</p>
      <p sl="es">Ten tweede moeten de betrokken lidstaten hun volledige medewerking verlenen aan de ontwikkeling van het programma, daar dit overeenkomstig de geldende voorschriften ten aanzien van de nucleaire veiligheid en stralingsbescherming zal worden uitgevoerd.</p>
      <p sl="es">Ten derde dienen de werkzaamheden in alle openheid te worden uitgevoerd, zodanig dat het betrokken personeel en de omwonenden optimaal worden geïnformeerd en er naar hun mening wordt geluisterd.</p>
      <p sl="es">Ten vierde dienen de bij deze werkzaamheden opgedane ervaring en technologische kennis in soortgelijke omstandigheden in kandidaat-lidstaten te worden toegepast. Deze landen moeten worden aangespoord om daar via de programma's PHARE en TACIS aan mee te doen.</p>
      <p sl="es">Ten vijfde zal het Parlement het programma intensief volgen aan de hand van een volledig en nauwkeurig jaarverslag.</p>
      <p sl="es">Ten zesde zal een comité van onafhankelijke externe deskundigen het Gemeenschappelijk Centrum voor Onderzoek adviseren. Tevens zullen zij de technische kwaliteit en de veiligheid van het programma beoordelen terwijl dat wordt uitgevoerd.</p>
      <p sl="es">Voordat ik mijn betoog beëindig, wil ik de personeelsleden van het Gemeenschappelijk Centrum voor Onderzoek bedanken voor hun loyale medewerking. Zij hebben zich het vuur uit de sloffen gelopen om mij van de gewenste informatie te voorzien. Ook ben ik diverse parlementsleden met wie ik uiterst nuttige en constructieve gesprekken heb gehad zeer erkentelijk voor hun waardevolle bijdragen. Ik noem in het bijzonder de collega's McNally, Ahern, Maes en Buitenweg.</p>
      <p sl="es">Mijnheer de Voorzitter, ieder onderwerp in verband met de nucleaire industrie is onvermijdelijk controversieel en doet de emoties hoog oplaaien. Desondanks is de definitieve ontwerptekst die de industriecommissie naar de plenaire vergadering heeft gestuurd bij unanimiteit goedgekeurd. Dat is tekenend voor de rijpheid en het verantwoordelijkheidsbesef van het Parlement wanneer het zijn medewerking moet verlenen aan iets dat zo wenselijk en spoedeisend is als dit: een definitieve, veilige en schone oplossing voor de kerninstallaties die hun beste tijd hebben gehad.</p>
    </intervention>
    <intervention id="2-315" speaker_id="4504" name="Kathalijne Maria BUITENWEG" is_mep="True" mode="spoken" role="rapporteur voor advies van de Begrotingscommissie" nationality="Netherlands" birth_date="27-03-1970" birth_place="Rotterdam" p_group="Group of the Greens/European Free Alliance" m_state="NL">
      <p sl="nl">Voorzitter, namens de Begrotingscommissie wil ik dit keer eens niet gaan praten over de hoogte van een gevraagd bedrag maar over de manier van financiering die is voorgesteld. Voor de financiering van de geraamde behoeften stelt de Commissie namelijk wel een heel bijzondere methode voor. Er worden geen kredieten op een begrotingslijn gezet, maar de financiering vindt plaats via gelden die voor andere zaken zijn voorbestemd maar daaraan niet worden uitgegeven. Zoals de rapporteur, met wie ik overigens zeer goed heb samengewerkt, ook al heeft opgemerkt, is dat toch wel een buitengewoon curieuze financieringsmethode. Wel om ten minste drie redenen.</p>
      <p sl="nl">Ten eerste kan de veiligheid van zowel de huidige als de toekomstige generaties toch niet afhankelijk worden gemaakt van het feit of er toevallig ergens een geldpotje over is.</p>
      <p sl="nl">Ten tweede krijgt de Commissie zo wel een zeer dubbelzinnige boodschap mee, want de begrotingsautoriteit stelt vast hoeveel geld voor welke zaken uitgegeven moet worden, maar hoopt tegelijkertijd dat er dan wat geld overblijft voor iets zo belangrijks als het ontmantelen van kerninstallaties.</p>
      <p sl="nl">Als laatste is deze financieringsmethode ook strijdig met het principe van de transparantie. Zo wordt immers niet inzichtelijk gemaakt hoeveel geld er nu uitgetrokken wordt voor ontmantelingswerkzaamheden. De rapporteur stelt in zijn verslag dat de bedoelde kerninstallaties decennia lang zijn geëxploiteerd om rechtstreeks steun te verlenen aan de nucleaire industrie. Is het toeval dat juist bij dit omstreden beleidsterrein de kosten weinig inzichtelijk gemaakt worden?</p>
      <p sl="nl">De Begrotingscommissie verwerpt deze werkwijze. Voorgesteld wordt, zoals eerder aangegeven, om te komen tot een triloog en om de oplossing die hieruit voortkomt op te nemen in de begrotingsprocedure voor 2001. Via de triloog kan bovendien een democratisch gat gedicht worden doordat het begrotingsinstrument als stok achter de deur kan dienen voor het verkrijgen van inspraak op de inhoud van het programma. Ik hoop dat het Parlement dit voorstel van de Begrotingscommissie kan steunen.</p>
    </intervention>
    <intervention id="2-316" speaker_id="4408" name="Roseline VACHETTA" is_mep="True" mode="spoken" nationality="France" birth_date="12-12-1951" birth_place="Le Mans" p_group="Confederal Group of the European United Left/Nordic Green Left" m_state="FR">
      <p sl="fr">rapporteur voor advies van de Commissie milieubeheer, volksgezondheid en consumentenbeleid. – Mevrouw de Voorzitter, we mogen blij zijn dat de Commissie eindelijk van plan is het probleem van de ontmanteling van de verouderde kerninstallaties van het Gemeenschappelijk Centrum voor Onderzoek en van het beheer van radioactief afval op een globale en grondige manier aan te pakken. De context van dit bijzonder late initiatief geeft echter tegelijkertijd aanleiding tot ongerustheid: het is gebaseerd op gedeeltelijke informatie en ondanks het dringende en belangrijke karakter van dit actieprogramma heerst er opperste verwarring over de financiering ervan.</p>
      <p sl="fr">Niet alleen is er niets voorzien op begrotingsgebied; de geldende regels maken de financieringswijze bovendien bijzonder onzeker. Er is niets voorzien, ook al was alles voorspelbaar en allang bekend: vanaf het moment dat de kerninstallaties waren gebouwd, wist iedereen dat ze op een dag ook weer ontmanteld zouden moeten worden en dat dit niet eenvoudig zou zijn. Er is dus niets voorzien omdat men niets wilde voorzien, om niet het risico te lopen dat er afbreuk werd gedaan aan het pro-nucleaire dogma.</p>
      <p sl="fr">De mededeling van de Commissie is een goede gelegenheid om onze aandacht op de ontmanteling van kerninstallaties te richten. Het betreft hier een bijzonder actuele kwestie die niet alleen van rechtstreeks belang is voor het GCO en de Commissie, maar ook voor de Europese Unie, haar lidstaten en de kandidaat-landen. Deze nu al netelige zaak zal de komende jaren alleen nog maar dringender worden. Daarom lijkt het ons bijzonder belangrijk dat het Parlement terdege wordt geïnformeerd en met kennis van zaken kan debatteren.</p>
      <p sl="fr">In de mededeling van de Commissie wordt er meer dan terecht aan herinnerd dat het in 1957 ondertekende Euratom-Verdrag als een bijdrage aan de snelle totstandkoming en groei van de nucleaire industrie was bedoeld. Nu moeten de installaties van deze sector echter worden ontmanteld. Het blijkt dus duidelijk dat dit verdrag en de taak waarmee de EGA is belast nu eveneens verouderd zijn.</p>
      <p sl="fr">De Europese Unie moet in de eerste plaats een oplossing vinden voor het probleem van de nucleaire erfenis. Het lijkt ons dan ook dat het Euratom-Verdrag en de taken van de EGA dringend opnieuw moeten worden geëvalueerd tijdens de onderhandelingen die momenteel in het kader van Intergouvernementele Conferentie worden gevoerd.</p>
    </intervention>
    <intervention id="2-317" speaker_id="2308" name="Marjo MATIKAINEN-KALLSTRÖM" is_mep="True" mode="spoken" nationality="Finland" birth_date="03-02-1965" birth_place="Lohja" p_group="Group of the European People's Party (Christian Democrats) and European Democrats" m_state="FI">
      <p sl="fi">Mevrouw de Voorzitter, mijn dank aan collega Vidal-Quadras Roca voor het opstellen van een uitstekend verslag. De kwestie van de ontmanteling van verouderde reactoren en de definitieve verwerking van gebruikte brandstof is essentieel voor de toekomst van het nucleair onderzoek en de energiesector in Europa. Kernenergie is de belangrijkste en meest veelzijdige vorm van energieproductie in Europa, nu en tot ver in de toekomst. Naast de normale productie kan in verscheidene moderne centrales onder andere plutonium worden gebruikt dat bij de ontmanteling van kernwapens vrijkomt. Een volwaardig onderzoek naar hernieuwbare energiebronnen is mogelijk als wij over andere voordelige energie beschikken.</p>
      <p sl="fi">Het garanderen van de nucleaire veiligheid is een van de belangrijkste voorwaarden bij de uitbreiding van de Unie naar het oosten. Zowel de kandidaat-lidstaten als de Unie moeten zich er onder andere via de programma's TACIS en PHARE voor inzetten verouderde en buiten werking gestelde kerncentrales op een duurzame manier onschadelijk te maken voor het milieu. Dit moet echter op beheerste wijze gebeuren. De roep om ontmanteling van verscheidene werkende maar verouderde kerncentrales in Oost-Europa kan leiden tot een onbeheersbare neergang van de energiesector. Niemand wil de Oost-Europese landen in een situatie brengen waarin ze volledig afhankelijk zijn van geïmporteerde energie.</p>
      <p sl="fi">Er moet meer aandacht worden besteed aan de definitieve verwerking van radioactief afval. Het probleem van de definitieve opslag is bijvoorbeeld in Finland al enkele jaren geleden opgelost. Het duurzame opslagmodel bestaat al. Ik hoop dat ook elders in Europa de politieke wil wordt gevonden om deze kwestie zo snel mogelijk aan te pakken.</p>
    </intervention>
    <intervention id="2-318" speaker_id="2064" name="Eryl Margaret McNALLY" is_mep="True" mode="spoken" nationality="United Kingdom" birth_date="11-04-1942" birth_place="Bangor" p_group="Group of the Party of European Socialists" m_state="GB">
      <p sl="en">Mevrouw de Voorzitter, ik wil graag de heer Vidal-Quadras Roca bedanken voor de manier waarop hij zijn taak als rapporteur heeft vervuld en voor de wijze waarop hij degenen die namens hun fracties als schaduwrapporteur optraden daarbij heeft betrokken. Hij heeft daarmee deze bijzonder moeilijke kwestie op voorbeeldige wijze aangepakt. Natuurlijk is dit achteraf gezien iets waar al veel eerder over nagedacht had moeten worden. De Europese Commissie en het Gemeenschappelijk Centrum voor Onderzoek hebben echter gehoord wat het Europees Parlement van deze zorgelijke kwestie vindt, en ik neem graag aan dat zij hun uiterste best doen om een oplossing voor dit probleem te bedenken. Zij weten immers beter dan wie ook hoe ernstig de situatie is. De methodiek die nu wordt gebruikt, schiet echter ernstig tekort en kan slechts een zeer tijdelijke oplossing zijn.</p>
      <p sl="en">We hebben op dit punt weliswaar een historische verplichting, waarde collega’s, maar die mag niet uit de fondsen voor lopend onderzoek betaald worden. Het betreft hier immers geen lopend onderzoek. Als we de ontmanteling uit het onderzoeksbudget zouden financieren, zouden we daarmee middelen onttrekken aan onderzoeksprogramma’s die dringend noodzakelijk zijn en een belangrijke prioriteit vormen voor de Europese Unie. Dat zou een volstrekt oneigenlijk gebruik van onderzoeksfondsen betekenen. Deze installaties zijn het eigendom en de verantwoordelijkheid van de hele Europese Gemeenschap, en niet uitsluitend het probleem van de onderzoeksprogramma’s. Dat wordt in conclusie 9 duidelijk gesteld, en daar schaar ik mij dan ook volledig achter.</p>
      <p sl="en">De traditionele begrotingsprocedure is ontoereikend en ongeschikt om de redenen die al door diverse collega’s naar voren zijn gebracht. Niet in de laatste plaats is die veel te onzeker voor een zo belangrijke kwestie als deze. Er is dringend behoefte aan een tripartiet overleg. Ik steun dan ook amendement 20, waarin wordt gesteld dat de huidige gang van zaken, de huidige oplossing alleen toereikend is voor dit jaar. Dat betekent dat we binnen een paar dagen na de goedkeuring van het verslag van de heer Vidal-Quadras Roca de drie betrokken partijen bijeen moeten roepen. We moeten de voorzitter van onze commissie, de Commissie en de Raad verzoeken om nog voor de zomer bij elkaar te komen zodat er voor de begroting van volgend jaar een oplossing gevonden kan worden.</p>
      <p sl="en">Dit werk moet in zo veilig mogelijke omstandigheden worden gedaan. We kunnen niet riskeren dat de hand wordt gelicht met procedures op een terrein waarop dat gevaarlijke consequenties kan hebben. Het werk moet zorgvuldig worden uitgevoerd en daarom ook adequaat worden gefinancierd. Er mag in geen geval worden bezuinigd op de afkoelingstijd. Dat staat buiten kijf! We hebben in het Gemeenschappelijk Centrum voor Onderzoek te maken met een tijdbom: het dreigende verlies van een groot aantal ervaren mensen, die hun kennis hebben opgedaan gedurende hun loopbaan bij het Gemeenschappelijk Centrum voor Onderzoek. Deze mensen worden inmiddels een dagje ouder en zullen binnen niet al te lange tijd met pensioen gaan. We moeten noodmaatregelen treffen om ervoor te zorgen dat mensen met de vereiste deskundigheid het personeel van het Gemeenschappelijk Centrum voor Onderzoek komen versterken.</p>
      <p sl="en">Natuurlijk zullen we aandacht moeten besteden aan onze historische verplichtingen, maar ik wil er bij mijn collega’s op aandringen het verslag van de heer Vidal-Quadras Roca te steunen.</p>
    </intervention>
    <intervention id="2-319" speaker_id="1966" name="Elly PLOOIJ-VAN GORSEL" is_mep="True" mode="spoken" nationality="Netherlands" birth_date="20-03-1947" p_group="Group of the European Liberal, Democrat and Reform Party" m_state="NL">
      <p sl="nl">Voorzitter, mijnheer de commissaris, collega's, ook ik wil graag de rapporteur complimenteren met zijn verslag over deze uiterst gecompliceerde kwestie. Voorzitter, de nucleaire installaties in de gemeenschappelijke centra voor onderzoek dateren uit de jaren '60 en waren bestemd om rechtstreeks steun te verlenen aan de Europese nucleaire industrie. Deze installaties mogen dan ook niet beschouwd worden als onderzoeksinstallaties in de betekenis die daaraan vandaag gegeven wordt.</p>
      <p sl="nl">Het kan daarom niet zo zijn dat het vijfde kaderprogramma alleen de kosten voor de ontmanteling moet dragen. Maar het voorgestelde alternatief, namelijk jaarlijks niet gebruikte budgetlijnen aanspreken, getuigt van weinig inzicht in de begrotingsdiscipline. Hoe serieus nemen we onszelf als we jaarlijks moeten zoeken naar overgebleven potjes om een nucleaire erfenis op te ruimen? Hoe serieus zullen onze kiezers ons nemen als we zo omgaan met volksgezondheid en met belastinggeld?</p>
      <p sl="nl">Mijn fractie zal daarom amendement 12 steunen om in overleg met Raad en Commissie tot een definitieve budgettering te komen vanaf 2001. Daarnaast is mijn fractie van mening dat niet alleen budget gevonden moet worden voor installaties die niet meer werken. Ook voor installaties die nog in gebruik zijn, moeten er nu al voorzieningen getroffen worden voor toekomstige ontmanteling.</p>
      <p sl="nl">Voorzitter, mijn fractie maakt zich zorgen dat in een aantal lidstaten, met name in Italië waar zich de meeste installaties bevinden, wetgeving omtrent opslag van kernafval nog in de kinderschoenen staat. Dit kan leiden tot complicaties bij de ontmanteling en bovendien tot extra financieringsproblemen. Het toont ook eens te meer aan dat het opstellen van minimumveiligheidsnormen voor ontwerp, bouw, exploitatie en ontmanteling van kernreactoren in de Europese Unie dringend noodzakelijk is. Ik heb dit ook voorgesteld om op te nemen in het Euratom-Verdrag bij de volgende IGC-onderhandelingen in Nice.</p>
    </intervention>
    <intervention id="2-320" speaker_id="2230" name="Nuala AHERN" is_mep="True" mode="spoken" nationality="Ireland" birth_date="05-02-1949" birth_place="Belfast " p_group="Group of the Greens/European Free Alliance" m_state="IE">
      <p sl="en">Mevrouw de Voorzitter, de verwerking van nucleair afval is een bijzonder ernstige zaak. Ik wil de rapporteur, de heer Vidal-Quadras Roca, graag bedanken voor zijn consciëntieuze aanpak en zijn inspanningen om een akkoord te bereiken over een kwestie die bij onze burgers zo gevoelig ligt. Dit akkoord is echter geen consensus: waar het nucleaire kwesties betreft, bestaan er grote meningsverschillen tussen de fracties en ook tussen de lidstaten. Desalniettemin kunnen we het erover eens zijn dat de verwerking en de veilige opslag van nucleair afval voortvarend dient te worden aangepakt.</p>
      <p sl="en">Kernenergie is onhoudbaar en dient ook niet te worden gepropageerd. Onder het verouderde Euratom-Verdrag, dat zoals gezegd uit 1957 dateert, gebeurt dat echter nog wel. In dat verdrag wordt kernenergie agressief gepropageerd, zonder dat het voldoende waarborgen voor de gezondheid van onze burgers bevat. Het is niet onderhevig aan democratische controle door het Europees Parlement, omdat het niet tot de Verdragen van de Europese Unie behoort.</p>
      <p sl="en">Het Europees Parlement speelt echter wel een rol in het vaststellen van de begroting, en daarom zijn de begrotingsvoorstellen van de Commissie onaanvaardbaar. We kunnen ze alleen goedkeuren voor het jaar 2000, in afwachting van een betere begrotingsoplossing in 2001.</p>
      <p sl="en">Het is van belang om nogmaals te benadrukken dat er nog geen oplossing is gevonden voor het kernafvalprobleem. Slechts enkele lidstaten produceren kernafval, en die staten zullen dan ook moeten betalen voor de opslag en verwerking daarvan.</p>
      <p sl="en">Tot slot juich ik het voorstel van de rapporteur toe om een triloog te houden. Daardoor kan het Europees Parlement, zoals de heer Vidal-Quadras Roca heeft aangegeven, een passende rol spelen bij het zorgvuldig beheer van de vreselijke nucleaire erfenis waarmee we toekomstige generaties opzadelen. De afschuwelijke effecten daarvan kunnen al het leven op aarde vernietigen.</p>
      <p sl="en">Naast de installaties van het GCO waarover we nu spreken, bevinden zich verspreid over de EU nog veel meer verouderde kerncentrales. Dat heeft belangrijke implicaties voor de toekomst, willen we de situatie op de juiste manier aanpakken. Ik wil de Commissie bedanken voor haar voorstellen, en de heer Vidal-Quadras Roca vooral voor de wijze waarop hij zijn collega’s heeft betrokken bij het zoeken naar een oplossing voor dit probleem.</p>
    </intervention>
    <intervention id="2-321" speaker_id="2199" name="Liam HYLAND" is_mep="True" mode="spoken" nationality="Ireland" birth_date="23-04-1933" birth_place="Portlaoise" p_group="Union for Europe of the Nations Group" m_state="IE">
      <p sl="en">Dit verslag, waarmee ik de rapporteur graag wil feliciteren, is het volgende hoofdstuk in het debat over nucleaire veiligheid. De publieke bezorgdheid over de veiligheid van oude en verwaarloosde installaties, vooral in de nieuwe kandidaat-lidstaten in Midden- en Oost-Europa, is een van de belangrijkste elementen van dat debat. Zolang de noodzakelijke veiligheidsgaranties ontbreken, zal het belang van de nucleaire industrie voor een veranderende wereldeconomie en een veranderend milieu een controversiële kwestie blijven.</p>
      <p sl="en">Zelfs met de veiligste en modernste installaties groeit de onrust over onze toenemende afhankelijkheid van kernenergie. Er zijn al voorbeelden bekend van nieuwe installaties die niet in gebruik worden genomen en lidstaten die hun beleid herzien. Wat het Europese beleid en het belang daarvan voor de lidstaten betreft, denk ik dat we een bezinningsperiode dienen in te lassen voordat we onze afhankelijkheid van kernenergie vergroten.</p>
      <p sl="en">We leven in een tijd waarin het bewustzijn ten aanzien van het milieu en de volksgezondheid groeiende is. De bevolking wenst op die gebieden garanties die boven elke twijfel verheven zijn. Dat is hun goed recht, en gezien de talrijke storingen en ongelukken in de nucleaire industrie ben ik er niet van overtuigd dat zij op dat punt gerust kunnen zijn.</p>
      <p sl="en">Het vorige week genomen besluit om Tsjernobyl te sluiten, valt alsnog toe te juichen. Er is nu geen geloofwaardig argument meer om de sluiting van de Sellafield-centrale, die een van de slechtste staten van dienst heeft in de hele industrie, nog langer uit te stellen. De invloed van Sellafield op de volksgezondheid en het milieu is inmiddels onomstotelijk vast komen te staan. Het voortdurende wanbeheer en de pogingen om ernstige ongelukken te verhullen, kunnen niet lichtvaardig worden afgedaan, zeker niet in Ierland, waar de bevolking blootstaat aan ernstige risico’s zonder dat daar enige veiligheidsmaatregelen tegenover staan.</p>
    </intervention>
    <intervention id="2-322" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">Mevrouw de Voorzitter, jarenlang heeft de nucleaire industrie kosteloos gebruik kunnen maken van de kennis en resultaten die de kerninstallaties in het kader van het Gemeenschappelijk Centrum voor Onderzoek (GCO) hebben geleverd. Nu deze installaties aan het einde van hun levensduur zijn gekomen, bestaat de erfenis uit ontmanteling.</p>
      <p sl="nl">In overweging C van de resolutie van de Industriecommissie wordt gesteld dat er een hoog niveau van deskundigheid is op het gebied van ontmanteling van kerninstallaties in Europa. Bestudering van de mededeling van de Europese Commissie leert echter dat dit niet veel verder gaat dan het beheren van oude kerninstallaties en het opslaan van radioactief afval. Probleem hierbij is dat het totale ontmantelingproces tientallen jaren in beslag neemt. Het zal dus nog lange tijd duren voordat we uit de praktijk geleerd hebben hoe oude kerninstallaties ontmanteld kunnen worden. Daarnaast hebben we nog geen enkel zicht op een oplossing voor het radioactieve afval.</p>
      <p sl="nl">Het zal duidelijk zijn dat deze stand van zaken ook financiële consequenties heeft. De Europese Commissie stelt voor de bedragen van de onderzoeks- en ontwikkelingsbegroting, die mogelijk niet besteed worden, over te boeken naar een nieuwe post bestemd voor ontmanteling. Dit doet vermoeden dat ontmanteling als een sluitpost wordt beschouwd. Mijns inziens een forse onderschatting van de kosten voor ontmanteling. Dat impliceert tegelijk een te lage prijsberekening voor elektriciteit uit kernenergie. Het dragen van de lasten voor ontmanteling door de industrie en lidstaten die ook de lusten van het GCO hebben genoten, is kortom naar mijn idee meer op zijn plaats.</p>
    </intervention>
    <intervention id="2-323" speaker_id="2097" name="Giles CHICHESTER" is_mep="True" mode="spoken" nationality="United Kingdom" birth_date="29-07-1946" birth_place="London" p_group="European Conservatives and Reformists Group" m_state="GB">
      <p sl="en">Mevrouw de Voorzitter, ik heb onlangs een bezoek gebracht aan het GCO in Ispra. Ten eerste werd ik daardoor weer eens herinnerd aan al het goede werk dat er wordt verzet op het brede terrein waarop men daar onderzoek verricht. En ten tweede werd ik er geconfronteerd met de historische erfenis van dit centrum, dat oorspronkelijk was opgezet als een nucleair onderzoeksinstituut. In het bijzonder werd ik geconfronteerd met de noodzaak om depots voor nucleair afval te openen die enkele tientallen jaren geleden nog voor opslag geschikt werden geacht en destijds volledig aan de gestelde voorwaarden voldeden, maar die niet stroken met de hoge eisen die we daar tegenwoordig aan stellen. We moeten beseffen dat de tijden veranderen, en daarmee ook de maatstaven die worden gehanteerd.</p>
      <p sl="en">Ik merk op dat de procedure die de Commissie voor de financiering van ontmanteling en afvalbeheer voorstelt, mij bekend in de oren klinkt. Hij vertoont sterke overeenkomsten met de Tomlinson-procedure die werd aangenomen voor de financiering van het Parlementsgebouw in Brussel. Dat werd bekostigd door elk jaar de overschotten uit alle hoeken en gaten van de diverse begrotingslijnen voor de bouw te bestemmen. Dus wellicht is enige terughoudendheid gepast voor we dit voorstel bekritiseren.</p>
      <p sl="en">Ik ben me bewust van het wijdverbreide standpunt dat er geen middelen dienen te worden onttrokken aan onderzoeksterreinen binnen het vijfde kaderprogramma en dat er voor dit doel geen onderzoeksgeld dient te worden gebruikt. Ik vind het nogal ironisch dat dergelijke overwegingen naar voren worden gebracht door dezelfde mensen die ook voor de internalisering van externe kosten zijn, dat wil zeggen dat de ontmantelingskosten in de totale kosten worden opgenomen, terwijl de nu voorgestelde procedure in feite hetzelfde beoogt.</p>
      <p sl="en">Ik steun het voorstel voor een triloog. Dat lijkt me de meest zinvolle benadering. Deze taak moet worden uitgevoerd en zal op de een of andere manier moeten worden gefinancierd. Ik vind het heel triest om collega’s mythes te horen verkondigen als zou er “nog steeds geen oplossing zijn gevonden voor het kernafvalprobleem”. Mijns inziens loopt mevrouw Ahern daarmee achter de feiten aan, want haar opmerking is apert onjuist, en we moeten ons niet door een dergelijke mythevorming laten afleiden van waar het werkelijk om gaat.</p>
    </intervention>
    <intervention id="2-324" speaker_id="1909" name="Bernd LANGE" is_mep="True" mode="spoken" nationality="Germany" birth_date="14-11-1955" birth_place="Oldenburg" m_state="DE">
      <p sl="de">Mevrouw de Voorzitter, perestrojka en glasnost stonden ooit symbool voor het doorbreken van een verstarde structuur. Ook in onze administratieve structuren hebben wij vaak wat meer perestrojka en glasnost nodig, vooral als wij naar het Gemeenschappelijk Centrum voor Onderzoek kijken. In een verslag uit 1998 over het Gemeenschappelijk Centrum voor Onderzoek staan ook opmerkingen over de nucleaire veiligheid, en wordt de vraag gesteld of het personeel voldoende gekwalificeerd is en of onze eigen, Europese veiligheidsnormen in acht worden genomen. Omdat het nooit werd gepubliceerd, waart dit verslag als een spook door de gangen. Dat kan toch niet. Als wij een strategie voor de omgang met nucleair materiaal willen ontwikkelen, moeten alle feiten op tafel liggen.</p>
      <p sl="de">Daarom wordt terecht gevraagd dit verslag uit 1998 eindelijk te publiceren en te laten zien welke consequenties daaruit voor de omgang met nucleair materiaal in het Gemeenschappelijk Centrum voor Onderzoek werden getrokken. Wij zijn bereid op basis van een duidelijke analyse en een duidelijke inventaris een strategie te ontwikkelen om de lasten van het verleden weg te werken. Eerst moet er echter duidelijkheid zijn. Ook in onze eigen instellingen hebben wij in verband met de omgang met nucleair materiaal glasnost en perestrojka nodig.</p>
    </intervention>
    <intervention id="2-325" speaker_id="4390" name="Yves PIÉTRASANTA" is_mep="True" mode="spoken" nationality="France" birth_date="19-08-1939" birth_place="Mèze" p_group="Group of the Greens/European Free Alliance" m_state="FR">
      <p sl="fr">Mevrouw de Voorzitter, ik bedank in de eerste plaats mijn collega, de heer Vidal-Quadras Roca, voor zijn inspanningen, met name op het gebied van overleg: hij heeft met een groot aantal van onze voorstellen en amendementen rekening gehouden.</p>
      <p sl="fr">De activiteiten van het GCO op het gebied van de kernenergie stellen ons voor een dubbel probleem. Ten eerste dat van de beperking van dit soort activiteiten, die ten tijde van de oprichting van het GCO in het kader van het Euratom-Verdrag hoog op de agenda stonden. Ten tweede dat van de nucleaire erfenis en het bijbehorende ontmantelingsvraagstuk. De totale kosten van deze ontmanteling kunnen op meer dan 500 miljoen euro worden geschat, hoewel de kans groot is dat dit brutocijfer hoger uitvalt, zoals in de kernenergiesector gewoonlijk het geval is.</p>
      <p sl="fr">Overigens gaat het hier weliswaar over vier vestigingen van het GCO – Ispra, Karlsruhe, Wenen en Petten -, maar we mogen niet vergeten dat zes van de 15 lidstaten – Ierland, Luxemburg, Denemarken, Griekenland, Portugal en Oostenrijk – niet van dit onderzoek profiteren.</p>
      <p sl="fr">Zoals uit de titel van het verslag blijkt, heeft deze hele zaak dus een voorgeschiedenis, een verleden. Dat vraagt om een serieus onderzoek naar de oorsprong van het onderzoek en de betalingen die lidstaten aan het GCO hebben gedaan. Daarom zijn wij er, ten eerste, geen voorstander van het probleem van de kosten op de achtergrond te schuiven. De aanwending van onbestede middelen zou ertoe kunnen leiden dat niet alle onderzoeksmiddelen voor ontmantelingsdoeleinden worden gebruikt.</p>
      <p sl="fr">Ten tweede moeten de onderzoeksmiddelen en de kosten van het onderzoek naar ontmanteling, en bijgevolg de impact op de kernenergiekosten, op een serieuze manier opnieuw worden geëvalueerd. Ten derde stemmen wij dus in met het voorstel van Kathalijne Buitenweg om een speciale begrotingslijn te creëren en deze via een triloog vast te stellen.</p>
      <p sl="fr">We wijzen de Commissie er echter op dat het hier niet alleen gaat om begrotingsproblemen, maar ook om technische kwesties en dat de Commissie industrie, externe handel, onderzoek en energie in deze triloog recht van spreken heeft. De ontmantelingswerkzaamheden stroken niet met het beginsel van jaarlijks vastgestelde begrotingsmiddelen, terwijl alle lidstaten passende interne procedures hebben. De doelstelling van de triloog is dus overeenstemming te bereiken tussen de drie instellingen over een passende verordening die als rechtsgrond voor de financiering van de werkzaamheden zal dienen.</p>
      <p sl="fr">De overgangsmaatregelen voor de huidige begroting kunnen we alleen op deze voorwaarde aanvaarden, waarna we voorstellen voor de begroting voor het jaar 2001 moeten doen.</p>
    </intervention>
    <intervention id="2-326" speaker_id="2046" name="Guido PODESTÀ" is_mep="True" mode="spoken" nationality="Italy" birth_date="01-04-1947" birth_place="Milano" p_group="Group of the European People's Party (Christian Democrats) and European Democrats" m_state="IT">
      <p sl="it">Mevrouw de Voorzitter, om te beginnen mijn gelukwensen aan collega Vidal-Quadras voor zijn uitmuntende verslag. Nu er plannen zijn voor de ontmanteling van de nucleaire installaties en het beheer van kernafval van de Gemeenschappelijke Centra voor Onderzoek, wil ik erop wijzen dat deze centra, en met name het centrum van Ispra, zich in dichtbevolkte gebieden bevinden. Het milieu en de levenskwaliteit in deze gebieden mogen op generlei wijze in gevaar worden gebracht. Het probleem is dus niet alleen dat de geplande acties moeten worden uitgevoerd onder strikte naleving van de geldende veiligheidsvoorschriften, maar ook dat de plaatselijke bevolking moet kunnen rekenen op kwalitatief hoogwaardige acties. Bij de uitvoering van deze acties moeten mens en milieu dus volledig worden gerespecteerd.</p>
      <p sl="it">De Commissie kan zich niet meer aan haar verantwoordelijkheid onttrekken. Momenteel is die verantwoordelijkheid verwaterd in een intern debat tussen de commissarissen, die bekijken hoe zij het geld bijeenkrijgen om de acties te financieren. Het wordt tijd dat de Commissie spijkers met koppen slaat en duidelijke, toereikende en doorlopende financiële ondersteuning van het hele programma voor ontmanteling en afvalbeheer garandeert, om het succes van de operatie op middellange termijn zeker te stellen.</p>
      <p sl="it">Zoals het Parlement reeds heeft gezegd, zullen de acties op het vlak van afvalbeheer en het stilleggen van verouderde installaties moeten worden gefinancierd uit fondsen die daar speciaal voor bestemd zijn. Het geld moet dus niet worden onttrokken aan fondsen die voor onderzoek bestemd zijn. Op dit ogenblik moet Europa haar capaciteit voor onderzoek en technologische ontwikkeling uitbouwen, vooral - maar niet uitsluitend - op het gebied van de nieuwe technologieën, waar wij vandaag zo uitvoerig over gesproken hebben. Dat is ook nodig om de achterstand van Europa ten opzichte van haar concurrenten, met name de Verenigde Staten en Japan, in te halen.</p>
      <p sl="it">Ik maak me bovendien zorgen over de onzekerheid die in het actieprogramma heerst, onder meer wat de definitieve opslag van het kernafval betreft. Zoals wij weten, worden de toepasselijke voorschriften vastgesteld door de lidstaten waar de Gemeenschappelijke Instituten voor Onderzoek gevestigd zijn. In sommige landen, en met name Italië, is de wetgeving inzake de definitieve opslag van het afval echter nog niet afgerond. Door het uitblijven van nationale regelgeving en gezien de onzekerheid ten aanzien van de werkelijke hoeveelheid afval kunnen er nieuwe financiële problemen rijzen, en ook daar zal rekening mee moeten worden gehouden.</p>
    </intervention>
    <intervention id="2-327" speaker_id="1474" name="Claude J.-M.J. DESAMA" is_mep="True" mode="spoken" nationality="Belgium" birth_date="09-10-1942" birth_place="Ensival " p_group="Group of the Party of European Socialists - Vice" m_state="BE">
      <p sl="fr">Mevrouw de Voorzitter, om te beginnen sluit ik mij aan bij al degenen die de heer Vidal-Quadras Roca hebben gefeliciteerd met zijn verslag. Er moet mijns inziens worden benadrukt dat het inderdaad een volledig, gematigd en intelligent verslag is. Daarnaast bedank ik de Commissie, die bijzonder snel met een mededeling is gekomen.</p>
      <p sl="fr">Bij onze gedachtewisselingen tijdens de debatten over het vijfde kaderprogramma stond het vandaag aangekaarte probleem centraal. We moeten ons realiseren – en velen onder u doen dit niet – dat dit probleem lange tijd een akkoord over het vijfde kaderprogramma in de weg heeft gestaan. De Raad wilde namelijk de middelen van het GCO beperken en dit centrum tegelijkertijd laten opdraaien voor vrijwel alle ontmantelingskosten.</p>
      <p sl="fr">Vandaag bevinden wij ons in een situatie waarin de Commissie kennelijk de begrotingsmiddelen heeft gevonden om eindelijk een begin te kunnen maken met de ontmanteling, en ondanks alles de vereiste afvalbeheersmaatregelen te kunnen nemen. Zoals de Commissie zich echter terdege realiseert, wordt deze financiering gekenmerkt door onzekerheid. Zoals terecht herhaaldelijk is gezegd, moet er dus zo snel mogelijk een triloog tot stand worden gebracht en een rechtsgrond worden gevonden. Dat wil zeggen, een verordening die een meerjarenfinanciering van een gezamenlijk programma op het desbetreffende gebied mogelijk maakt. Dit moet bovendien snel gebeuren. Mevrouw de Voorzitter, dit onderwerp moet dus worden meegenomen in de huidige onderhandelingen binnen de triloog over de begroting. Ik vraag u dit punt onder de aandacht te brengen van onze Voorzitter, mevrouw Fontaine, en ik hoop dat de voorzitter van onze Commissie industrie, externe handel, onderzoek en energie zijn collega van de Begrotingscommissie op dit punt wijst. We moeten hier nu over spreken, niet over drie of vier maanden.</p>
      <p sl="fr">Ter afsluiting een historisch feit met betrekking tot het Euratom-Verdrag. Dit verdrag werd en wordt voortdurend afgekraakt. Het Euratom-Verdrag is echter het eerste voorbeeld van een verdrag dat een publieke waarborg inhoudt. Dankzij het Euratom-Verdrag uit 1957 hebben wij in Europa op kernenergiegebied het hoogste niveau van controle en bescherming ter wereld. Dat verdient een pluim in plaats van kritiek. Wat verouderd is, is het feit dat er een specifiek verdrag voor kernenergie bestaat. Wat we nu moeten doen, is dit verdrag in zijn huidige vorm in het EG-Verdrag opnemen.</p>
    </intervention>
    <intervention id="2-328" speaker_id="2335" name="Nelly MAES" is_mep="True" mode="spoken" nationality="Belgium" birth_date="25-02-1941" birth_place="Sinaai" p_group="Group of the Greens/European Free Alliance - Vice" m_state="BE">
      <p sl="nl">Mevrouw de Voorzitter, mijnheer Vidal-Quadras Roca heeft deze week, en wij met hem, de vruchten geplukt van de dialoog. Ik hoop dat hij die dialoog te allen tijde en op alle plaatsen zal bevorderen. Ik dank hem in elk geval voor zijn verslag.</p>
      <p sl="nl">Wij spreken over het beheer van de nucleaire erfenis, mijnheer de commissaris, maar met erfenissen is er meestal wel een voordeel. Je kunt ze weigeren wanneer ze je niet aanstaan. Deze erfenis kan niet geweigerd worden. We zitten ermee en we zullen het ermee moeten doen. Als één van de oude tegenstanders van de nucleaire energie, precies omwille van die niet opgeloste problemen, spreek ik hier niet met voldoening maar met: "zie je wel, dit hebben we toch altijd gezegd." Je zit met deze erfenis en eigenlijk is het niet serieus dat wij de toekomstige generaties opzadelen met problemen.</p>
      <p sl="nl">Maar er is één opmerking die ik ten aanzien van het verslag zou willen maken. Als mijnheer Vidal-Quadras Roca zegt dat mogelijk blijvende oplossingen nog niet toegepast worden dan kan ik daarmee niet instemmen, want ik noem het wegbergen van die afval geen oplossing. In die zin verschil ik dus ook van mening met de heer Chichester. Ik denk dat een echte oplossing nog niet gevonden is of niet gevonden kan worden.</p>
      <p sl="nl">Wat betreft het Euratom--Verdrag kan ik u bijtreden, mijnheer Desama. Maar ik zou er toch op aandringen dat misschien op initiatief van de commissaris, eens een kritische doorlichting gemaakt wordt van het Euratom--Verdrag zodanig dat we kunnen zien hoe een geïncorporeerd verdrag, want in dat opzicht vind ik uw voorstel bijzonder interessant, dan zou moeten worden herzien.</p>
      <p sl="nl">Ik pleit er ook voor dat een programma voor ontmanteling niet te eng gezien wordt, maar dat we van nu af aan reeds rekening houden met de problemen in onze toekomstige partnerlanden, want wij zullen ook daar met erfenissen uit het verleden zitten.</p>
      <p sl="nl">Ten slotte wil ik de commissaris uitdrukkelijk vragen of hij bereid is het controlerapport bekend te maken dat van 28 april 1998 dateert, want eigenlijk is het toch weinig precieze informatie. Ik zou dus ook willen vragen dat bijvoorbeeld het NIRAS-rapport over de kostenontwikkeling bekend zou worden gemaakt. Ik denk dat die transparantie waar onze collega's naar vragen absoluut nodig is, zodanig dat we voor de toekomst de kernenergie wel kunnen laten betalen voor wat haar verantwoordelijkheid is.</p>
    </intervention>
    <intervention id="2-329" speaker_id="4399" name="Guido BODRATO" is_mep="True" mode="spoken" nationality="Italy" birth_date="27-03-1933" birth_place="Monteu Roero " p_group="Group of the European People's Party (Christian Democrats) and European Democrats" m_state="IT">
      <p sl="it">Mevrouw de Voorzitter, de Commissie heeft een moedig initiatief genomen, en ik kan me vinden in het uitstekende verslag van de heer Vidal-Quadras. De rapporteur pleit ervoor de problemen van het nucleaire verleden van het Gemeenschappelijk Centrum voor Onderzoek, dus het stilleggen van verouderde installaties en het beheer van radioactief afval, op transparante wijze op te lossen. Ik wil op een paar punten ingaan die reeds herhaaldelijk zijn aangeroerd, waarbij ik er vanuit ga dat het belang van gezondheid en milieu altijd voorrang moet krijgen boven economische doeleinden, ook al mogen wij die natuurlijk niet verwaarlozen.</p>
      <p sl="it">Toegegeven moet worden dat de vergelijking van energiekosten naar gelang de verschillende energiebronnen een tijd lang een verkeerd beeld te zien gaf doordat de kosten van het afvalbeheer en het stilleggen van installaties onderschat werden. Daarom mogen nu de kosten van het stilleggen van de kerninstallaties niet alleen maar ten laste komen van de begroting van de Europese Unie, maar moeten ook de bij de bouw van de installaties betrokken lidstaten een aandeel leveren. Het geld dat van de begroting moet komen, mag dus niet ten koste gaan van het onderzoek. Er moet een aparte begrotingslijn voor worden geopend, zoals al gesuggereerd is.</p>
      <p sl="it">Europa moet door de uitvoering van dit project ervaring opdoen om ook de veel ernstiger problemen van de voormalige Sovjetunie en de kandidaat-lidstaten in Oost-Europa te kunnen aanpakken. In deze gebieden bevinden zich heel wat kerncentrales die binnen een paar jaar gesloten en ontmanteld moeten worden. Rampen als die in Tsjernobyl, waarvan wij nog niet weten welke gevolgen hij zal hebben, in het bijzonder voor het toekomstige leven van de getroffenen, moeten voortaan worden voorkomen.</p>
    </intervention>
    <intervention id="2-330" speaker_id="4395" name="Mario MANTOVANI" is_mep="True" mode="spoken" nationality="Italy" birth_date="28-07-1950" birth_place="Arconate" p_group="Group of the European People's Party (Christian Democrats) and European Democrats" m_state="IT">
      <p sl="it">Mevrouw de Voorzitter, ook ik wil de heer Vidal-Quadras feliciteren met de inhoud van zijn verslag over de ontmanteling van kerninstallaties en het beheer van kernafval. Hier moet echter wel bij verteld worden dat de huidige situatie van de Gemeenschappelijke Centra voor Onderzoek, en met name in Ispra, een erfenis is van een beleid uit het verleden dat onvoldoende rekening hield met het probleem van kernafvalverwerking. De situatie waar wij met betrekking tot de veilige verwerking van kernafval voor staan, is op zijn minst zorgwekkend te noemen. Er moet op korte, of hooguit middellange termijn een doelgericht plan worden gemaakt waarin de nadruk ligt op de veiligheid van de burgers die in deze gebieden wonen en op het milieu waarin ze leven.</p>
      <p sl="it">Misschien is het in dit verband nuttig om meer profijt te trekken van de ervaringen van andere landen van de Unie, zoals Engeland, Duitsland en Frankrijk, waar het verwerkingsprobleem weliswaar niet volledig is opgelost, maar wel al lang geleden werd aangepakt. Vooral in een land als het mijne, waar een precieze wetgeving nog uitblijft, zou geprofiteerd moeten worden van de capaciteiten van de onderzoekers van Ispra met het oog op verwerking van het kernafval.</p>
      <p sl="it">Ik heb twee vragen over de kwestie Ispra ingediend, maar geen bevredigende antwoorden ontvangen. Ook ik wil dat het interne verslag over de audit van de Commissie in 1998 openbaar wordt gemaakt, zodat een volledige beoordeling van het probleem mogelijk wordt. Ik geloof dat het in deze context hard nodig is werkelijk te luisteren naar de democratische stem van het Parlement, teneinde de plaatselijke bevolking te garanderen dat er geen enkel reëel gevaar dreigt.</p>
    </intervention>
    <intervention id="2-331" speaker_id="photo_generic" name="Busquin" is_mep="True" mode="spoken" role="Commissie">
      <p sl="fr">Mevrouw de Voorzitter, dames en heren, in de eerste plaats bedank ik het Parlement en met name zijn ondervoorzitter, de heer Vidal-Quadras Roca, voor dit uitstekende verslag. Hulde bovendien voor de door de leden getoonde verantwoordelijkheidszin ten aanzien van dit ingewikkelde probleem. Tenslotte verheug ik mij over de steun van het Parlement voor het initiatief van de Commissie om dit actieprogramma in een inderdaad moeilijke globale context te lanceren.</p>
      <p sl="fr">Alvorens tot de kern van de zaak te komen, richt ik mij tot drie parlementsleden – mijnheer Lang, mevrouw Maes en mijnheer Mantovani – in verband met het interne controlerapport van het Gemeenschappelijk Centrum voor Onderzoek van 28 april 1998. Ik kan alleen zeggen dat het hier slechts om een ontwerprapport gaat, dat dus niet aan een contradictoire procedure is onderworpen. Dat is wellicht verbazingwekkend aangezien het nu het jaar 2000 is en het rapport uit 1998 dateert. Ik constateer het echter alleen maar.</p>
      <p sl="fr">In dit rapport wordt het vandaag ter sprake gebrachte probleem aangeroerd, maar het blijft daar zeker niet toe beperkt: alle activiteiten van het Gemeenschappelijk Centrum voor Onderzoek komen erin aan bod. Een aantal in dit rapport aangekaarte problemen is reeds opgelost. Dit gezegd zijnde, en omdat ik uw streven naar transparantie onderschrijf, wijs ik u erop dat dit ontwerprapport en de erop volgende correspondentie langs officiële weg zijn overgelegd aan de voorzitters van de Commissie begrotingscontrole en de Commissie industrie, externe handel, onderzoek en energie.</p>
      <p sl="fr">Ik kan u dus slechts voorstellen hiervan kennis te nemen, en ben graag bereid hierover met u van gedachten te wisselen. Transparantie is mijns inziens absoluut noodzakelijk en in dit opzicht ben ik het met u eens. De documenten zijn er; we kunnen erover praten. Ik herinner u er echter aan dat het hier om een ontwerpcontrolerapport gaat dat niet aan een contradictoire procedure is onderworpen.</p>
      <p sl="fr">Dit brengt mij op het verslag van vanavond. Zoals u reeds heeft benadrukt, worden al deze problemen veroorzaakt door voorzieningen en installaties die in het begin van de jaren zestig in het kader van het Euratom-Verdrag bij de oprichting van de Europese Gemeenschap voor Atoomenergie zijn gebouwd om aan de ontwikkeling van kernenergie bij te dragen. Het merendeel van deze installaties is inmiddels stilgelegd en verouderd, en wordt veilig instandgehouden in afwachting van hun ontmanteling. Dit moet worden benadrukt: deze installaties worden momenteel veilig instandgehouden, in het vooruitzicht van hun toekomstige ontmanteling.</p>
      <p sl="fr">Tegenwoordig staat echter vast dat deze afwachtende strategie, die ook door een groot aantal lidstaten wordt gevolgd, eigenlijk bijzonder kostbaar is, en dat een snellere ontmanteling een beter beheer van de vestigingen, het afval en de beschikbare middelen mogelijk maakt. De Commissie heeft bovendien besloten een actieprogramma te lanceren om door middel van een globale en grondige aanpak een begin te maken met de ontmanteling van verouderde installaties en het beheer van het afval dat sinds de jaren zestig is geproduceerd. Ik vind het namelijk bijzonder belangrijk dat de Gemeenschap via de Commissie haar verantwoordelijkheid neemt voor de activiteiten die in de beginperiode van het Euratom-Verdrag in het Gemeenschappelijk Centrum voor Onderzoek op kernenergiegebied zijn ontplooid.</p>
      <p sl="fr">De einddoelstelling van het actieprogramma bestaat in het hergebruik van de betrokken terreinen en gebouwen voor niet-nucleaire doeleinden, overeenkomstig niveau 3 van de aanbevelingen van de Internationale Organisatie voor atoomenergie. Zoals u reeds heeft onderstreept, mag dit proces niet ten koste gaan van het milieu en de volksgezondheid. Dit proces zal een vijftiental jaren in beslag nemen en zou ruim 230 miljoen euro kunnen gaan kosten. En dan hebben we het alleen nog maar over het bedrag voor de stilgelegde installaties. Uit een eerste evaluatie blijkt namelijk dat aan de toekomstige ontmanteling van momenteel nog voor onderzoeksdoeleinden gebruikte installaties nog eens een prijskaartje van 220 miljoen euro hangt.</p>
      <p sl="fr">Er is reeds een begin gemaakt met de uitvoering van dit actieprogramma. Het wordt uitgevoerd onder toezicht van het Gemeenschappelijk Centrum voor Onderzoek, dat tevens zijn ervaring en de nodige mankracht inbrengt, en met de hulp van een comité van onafhankelijke deskundigen uit de lidstaten. Deze deskundigen zijn niet alleen onafhankelijk van het Gemeenschappelijk Centrum voor Onderzoek, maar treden ook en vooral onafhankelijk van de belangen van de industrie op. Dat probleem werd reeds genoemd.</p>
      <p sl="fr">Dit brengt mij op het gevoeligste en moeilijkste punt, dat van de financiering.</p>
      <p sl="fr">Zoals u heeft benadrukt, bestond de aanvankelijke oplossing van de Commissie erin door middel van een door de begrotingsautoriteit goedgekeurde overschrijving gebruik te maken van de kredieten van rubriek 3 die aan het eind van het jaar nog niet zijn toegewezen.</p>
      <p sl="fr">De Begrotingscommissie heeft er echter op gewezen dat deze oplossing – en dat geef ik grif toe – niet echt geschikt is voor een langetermijnprogramma. Het is echter de enige oplossing gebleken om het programma te kunnen lanceren na 20 jaar wachten en twee weigeringen van de Raad en het Europees Parlement om deze werkzaamheden uit de onderzoeksbegroting te financieren, iets waarvoor ik eveneens het volste begrip heb. We hebben dus gekozen voor deze eerste, pragmatische oplossing. Ik begrijp dat het Parlement hiermee als begrotingsautoriteit wellicht niet tevreden is. Desondanks wil ik het Parlement bedanken voor zijn begrip en de aldus geboden gelegenheid om – zoals ik in december heb gezegd - deze eerste stap in de goede richting te zetten.</p>
      <p sl="fr">Zelf geef ik natuurlijk de voorkeur aan een veel structureler oplossing, zoals u die in uw verslag heeft benadrukt. Uw voorstel voor een triloog houdt een duidelijke boodschap in: de kwestie is dermate delicaat en specifiek dat zij door deskundigen van de drie instellingen moet worden bestudeerd. Ik ben het overigens met de heer Desama eens dat deze triloog snel tot stand moet worden gebracht. Dat is onze mening en naar ik aanneem ook die van het Parlement. We hebben alle belang bij een pragmatische en verantwoordelijke aanpak. Dat is in ieder geval de aanpak van het Parlement en de mijne. De Commissie gaat inmiddels al na welke opties aan de triloog kunnen worden voorgelegd teneinde de aan dit soort werkzaamheden inherente struikelblokken te vermijden. Hierdoor zouden we kunnen streven naar een aanpak die, zoals u heeft onderstreept, niet afhankelijk is van de jaarlijkse begrotingscyclus.</p>
      <p sl="fr">In het voorontwerp van begroting 2001 heeft de Commissie overigens al voorstellen gedaan die aansluiten bij de door het Parlement geuite bezorgdheid, met name voor wat de specifieke begrotingslijnen betreft. Hierover moet mijns inziens zowel in het kader van de triloog als met de Begrotingscommissie van gedachten worden gewisseld, zodat we in de begroting 2001 al de eerste “positieve kredieten” op dit gebied kunnen opnemen.</p>
      <p sl="fr">Ik heb tot slot nota genomen van een aantal wensen van het Parlement, met name het legitieme verlangen naar grotere transparantie. In dit opzicht kan ik u meedelen dat de gewenste Internetsite reeds operationeel is. Er is dus geen probleem; alle burgers die zich over dit punt willen informeren, kunnen dit doen. In het algemeen zijn in het Gemeenschappelijk Centrum voor Onderzoek reeds de nodige interne maatregelen genomen om het centrum in staat te stellen zijn rol van opdrachtgever zonder beperkingen en efficiënt te vervullen, en een volledig toezicht uit te oefenen op de externe bedrijven die het grootste deel van de werkzaamheden voor hun rekening zullen nemen.</p>
      <p sl="fr">Tenslotte is er nog de kwestie inzake de toekomst van de nog in gebruik zijnde installaties, waar mevrouw Plooij-Van Gorsel terecht op inging. Zoals de Commissie in haar mededeling duidelijk aangeeft, is het niet haar bedoeling dit vraagstuk uit de weg te gaan. Ook heeft zij eraan herinnerd dat de door de lidstaten gevonden oplossingen moeilijk kunnen worden toegepast in de communautaire context. Ik ben er dan ook een groot voorstander van dat de triloog zich ook over deze kwestie buigt: niet alleen over het onderwerp van de gesloten installaties, maar ook over dat van de nog in werking zijnde installaties, die ons waarschijnlijk ooit voor problemen zullen stellen.</p>
      <p sl="fr">Hoe het ook zij, ik bedank het Parlement voor zijn belangstelling en zijn doordachte voorstellen.</p>
    </intervention>
    <intervention id="2-332" speaker_id="1708" name="Marie-Noëlle LIENEMANN" is_mep="True" mode="spoken" nationality="France" birth_date="12-07-1951" birth_place="Belfort" p_group="Socialist Group in the European Parliament" m_state="FR">
      <p sl="nl">Dank u wel, mijnheer de commissaris. Ik denk dat de gezamenlijke roep van de Commissie en de collega’s om een snelle convocatie van deze triloog onze Voorzitter niet zal zijn ontgaan, maar ik zal haar er zeker op attenderen.</p>
      <p sl="nl">Het debat is gesloten.</p>
      <p sl="nl">De stemming vindt morgen om 12.00 uur plaats.</p>
    </intervention>
  </section>
  <section id="creitem19" title="Tijdelijke kwantitatieve beperkingen op accijnsproducten (Zweden)">
    <intervention id="2-334" speaker_id="1708" name="Marie-Noëlle LIENEMANN" is_mep="True" mode="spoken" nationality="France" birth_date="12-07-1951" birth_place="Belfort" p_group="Socialist Group in the European Parliament" m_state="FR">
      <p sl="nl">Aan de orde is het verslag (A5-0160/2000) van de heer Maaten, namens de Economische en Monetaire Commissie, over het voorstel voor een richtlijn van de Raad tot wijziging van Richtlijn 92/12/EEG van de Raad van 25 februari 1992 betreffende de voorlopige kwantitatieve beperking van de invoer in Zweden van aan accijnzen onderworpen producten uit andere lidstaten (COM(2000) 295 – C5-0260/2000 – 2000/0118 (CNS)).</p>
    </intervention>
    <intervention id="2-335" speaker_id="4501" name="Jules MAATEN" is_mep="True" mode="spoken" role="rapporteur" nationality="Netherlands" birth_date="17-04-1961" birth_place="Nieuwer-Amstel" p_group="Group of the Alliance of Liberals and Democrats for Europe" m_state="NL">
      <p sl="nl">Voorzitter, laat ik voorop stellen dat ik een groot voorstander ben van een verdere voltooiing van de interne markt, dat wil zeggen van het verwijderen van de beperkingen die de burgers van de Unie ondervinden op het gebied van vrij verkeer van goederen, diensten en kapitaal. Ik juich ook toe dat commissaris Bolkestein dit voortvarend aanvat. Het leidt tot grote economische groei en heeft in Europa geleid tot de stijging van de welvaart, en zowel voor burgers als bedrijven is een vrij verkeer van goederen in de Unie een vanzelfsprekendheid geworden.</p>
      <p sl="nl">Er zullen zeker Zweedse consumenten zijn die voordelen, ook afgezien van genot, zien in het voorstel van de Commissie wanneer bier en wijn en sterke dranken, van whisky en brandy tot kleinere producten zoals gammeldansk, schelvispekel en Beerenburg, gemakkelijker verkrijgbaar worden. Ik ben daarom beslist overtuigd van de algemene voordelen van de binnenmarkt. Niettemin heb ik ook de indruk dat het onbevredigend is om alcohol alleen te behandelen als een kwestie die de binnenmarkt of het landbouwbeleid betreft, zoals dikwijls het geval is geweest. Het gaat hier duidelijk om een kwestie die ook belangrijke volksgezondheidsaspecten heeft.</p>
      <p sl="nl">In de discussie met betrekking tot een verdere liberalisering en een voltooiing van de interne markt draait het met name om het economische doel: het uitbannen van oneerlijke concurrentie. Het aspect van een hoog niveau van volksgezondheid en van consumentenbescherming, zoals uitdrukkelijk verwoord in artikel 95, lid 3, van het Verdrag, wordt wel eens uit het oog verloren terwijl het toch een wezenlijk onderdeel van de Europese verdragen vormt. De Europese Gemeenschap zal in staat moeten zijn een rol te spelen bij de toenemende samenwerking bij het verzamelen van informatie en de uitwisseling van kennis en beste praktijken, best practices , in de lidstaten. Over de gehele Unie zal men zich toch ook rekenschap moeten geven van de minder plezierige kanten van alcoholgebruik die helaas ook bestaan. Dat is ook in lijn met de belofte die de Europese Unie heeft gedaan tegenover de Wereldgezondheidsorganisatie. Afgelopen jaar hebben alle lidstaten het tweede Europese alcoholactieplan dat door de WHO is opgesteld, ondersteund. Het houdt in dat in het jaar 2005 alle Europese landen een belastingbeleid moeten hebben opgesteld dat bijdraagt tot de vermindering van alcoholgerelateerde ongelukken. Het actieplan onderstreept ook de grote noodzaak van een hoger belastingminimum voor alcohol in de EU als onderdeel van een algemene volksgezondheidsstrategie. Ik heb begrepen dat het Zweedse voorzitterschap begin 2001 daarover een conferentie in Stockholm zal organiseren.</p>
      <p sl="nl">Het is daarom moeilijk in dit verband voorbij te zien aan het belang van het fiscale aspect. Gebleken is dat niet alleen het fiscale instrument van grote invloed is op de totale consumptie, maar ook dat het belastingniveau in een bepaalde lidstaat van invloed is op dat van de buurlanden. Zweden ondervindt grote invloed van het accijnsniveau in Denemarken, dat op zijn beurt weer sterke invloed van Duitsland ondervindt. In het Verenigd Koninkrijk steken mensen massaal het Kanaal over naar Frankrijk om daar hun alcoholinkopen te doen. Nu is Zweden door de Commissie bekritiseerd omdat de accijnzen op wijn te hoog zouden zijn in vergelijking tot de accijnzen op bier. Bier wordt in Zweden geproduceerd. Maar in dit verband is het natuurlijk interessant om op te merken dat een zevental wijnproducerende lidstaten van de Europese Unie nog altijd een nultarief voor de belasting op wijn kent.</p>
      <p sl="nl">Fiscale maatregelen zijn in beginsel een zaak die onder de nationale soevereiniteit ressorteert. Maar voor een optimale werking van de interne markt zouden lidstaten moeten streven naar een hogere mate van coördinatie bij de vaststelling van de accijnzen op alcoholische dranken.</p>
      <p sl="nl">Voorzitter, de algemene voordelen van de binnenmarkt staan buiten kijf. Niettemin is het onbevredigend om alcohol alleen te behandelen als een kwestie die de binnenmarkt betreft omdat het hier duidelijk gaat om kwesties die ook belangrijke sociale en volksgezondheidsaspecten hebben en van consumentenbescherming. De overheid dient niet als zedenmeester op te treden en er is natuurlijk geen enkel probleem met gewoon alcoholgebruik, er zijn zelfs positieve gezondheidsaspecten aan. Maar alcoholmisbruik met gevolgen zoals verkeersdoden, geweld binnen het gezin en dergelijke zijn geenszins uitsluitend een Zweeds probleem. Volksgezondheid en consumentenbescherming dienen een integrale plaats op de Europese agenda te krijgen en het is bemoedigend dat het Europees Parlement deze weg op lijkt te gaan. De stapsgewijze afschaffing van de beperkingen, zoals voorgesteld door de Europese Commissie, geeft de Zweedse autoriteiten de tijd om alternatieve maatregelen in te voeren om de alcoholproblematiek aan te pakken.</p>
    </intervention>
    <intervention id="2-336" speaker_id="1186" name="Astrid LULLING" is_mep="True" mode="spoken" nationality="Luxembourg" birth_date="11-06-1929" birth_place="Schifflange" p_group="Group of the European People's Party (Christian Democrats)" m_state="LU">
      <p sl="fr">Mevrouw de Voorzitter, de Scandinavische landen stellen ons voor problemen met hun herhaalde verzoeken om vrijstellingen: het betreft hier de “noordse vrijstellingen” op het gebied van de invoer van aan accijnzen onderworpen producten, met name wijn en bier. Zo profiteert Zweden van een afwijking van een fundamenteel recht waaraan wij veel waarde hechten en dat een van de belangrijkste verworvenheden van de interne markt is, namelijk het recht van de burgers van de Gemeenschap om voor eigen verbruik aangeschafte goederen in de hele Gemeenschap te vervoeren zonder hierbij nieuwe belastingen te hoeven betalen.</p>
      <p sl="fr">Deze in 1996 al tot en met 30 juni aanstaande verlengde afwijking, die betrekking heeft op alcoholische dranken en tabaksproducten, moet volgens het voorstel van de Commissie opnieuw worden verlengd tot en met het jaar 2003. Als dat niet gebeurt, staan de Zweedse burgers over exact 17 dagen op gelijke voet met de burgers van het merendeel van de lidstaten, die in een andere lidstaat alcohol en tabak mogen kopen voor een bedrag van 175 euro. Dit wordt als een redelijk bedrag beschouwd, aangezien moet worden aangetoond dat het goed in kwestie bestemd is voor eigen gebruik.</p>
      <p sl="fr">Ik betreur deze nieuwe afwijking. Daar Finland en Denemarken echter al tot en met 2003 zijn vrijgesteld, moeten we ook wel “ja” zeggen tegen deze nieuwe vrijstelling voor Zweden, die is opgezet naar het voorbeeld van de vrijstellingen voor Finland. Ik doe dat - als ik het zo mag zeggen - met bloedend hart: in de praktijk blijkt dat deze herhaalde afwijkingen geen oplossing bieden voor het alcoholmisbruik, dat deze landen als reden aanvoeren voor hun nog altijd extreem hoge accijnzen, met name op wijn en bier. Dit accijnsniveau is de enige reden waarom hun burgers overgaan tot stelselmatige invoer uit andere lidstaten, hetgeen zogezegd resulteert in “een gerechtvaardigde zelfbescherming” van de burgers tegen de schandalig hoge belastingen. Mijnheer de rapporteur, met de afschaffing van het nultarief voor de belasting op wijn is uw probleem niet opgelost.</p>
      <p sl="fr">Zweden profiteert bovendien van zijn monopolie op de invoer en zijn quasi-monopolie op de distributie. Het gevolg hiervan is een voor de consument nadelig prijsbeleid, een gebied waarop commissaris Monti veel meer en nuttiger werk kan verzetten dan bijvoorbeeld op dat van de belasting op spaartegoeden.</p>
      <p sl="fr">Het is nu eenmaal niet anders. Toch zou ik de Commissie de volgende vragen willen stellen. U baseert uw voorstel op artikel 93, hoewel u met geen woord rept over het probleem van de harmonisatie van accijnzen met het oog op een goed werkende interne markt. Wat is de reden hiervoor? Het schijnt dat commissaris Bolkestein tegen de voortzetting van deze afwijking was. Waarom bent u van gedachten veranderd? Wat verwacht u vóór het jaar 2004 van Zweden en Finland op het gebied van de harmonisatie van de indirecte belastingen? Bent u zo terughoudend ten aanzien van het Zweedse accijnsniveau omdat in de huidige situatie dezelfde aanbevelingen gedaan zouden moeten worden aan Groot-Brittannië en Ierland? Deze landen genieten weliswaar geen vrijstellingen, maar voeren eveneens een beleid van exorbitante accijnzen teneinde hun bevolkingen ervan te weerhouden met mate bier en vooral wijn te drinken. Er is echter wetenschappelijk aangetoond dat deze dranken een preventieve werking hebben op ziekten die hoge socialezekerheidskosten met zich meebrengen.</p>
      <p sl="fr">Mevrouw de Voorzitter, ik ben nog niet uitgesproken, maar mijn spreektijd is om. Ter afsluiting wijs ik erop dat het probleem van het alcoholmisbruik in Scandinavië niet kan worden opgelost door middel van afwijkingen ten gunste van het monopolie, maar door middel van verlaging van de accijnzen, in het bijzonder die op wijn en bier. De monopolies moeten worden afgebroken en er moet een voorlichtingsbeleid worden gevoerd met als boodschap dat wijn en bier met mate moeten worden gedronken opdat de consumptie ervan de gezondheid en de levenskwaliteit ten goede komt.</p>
    </intervention>
    <intervention id="2-337" speaker_id="4265" name="Göran FÄRM" is_mep="True" mode="spoken" nationality="Sweden" birth_date="17-10-1949" birth_place="Stockholm" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">Mevrouw de Voorzitter, vandaag gaat het om de uitfasering van de aan Zweden toegekende afwijking op de regels voor de intracommunautaire invoer van alcohol en tabak. De indruk zou kunnen ontstaan dat het hierbij om een onbenullig detail in de hele regelgeving voor de interne markt gaat. Maar het Zweedse alcoholbeleid is wel degelijk succesrijk gebleken in het aanpakken van door alcohol veroorzaakte problemen. Dit beleid berust onder meer, maar niet uitsluitend op hoge accijnzen, waardoor de prijs voor de consument ook hoog is. Dit beleid berust ook op een staatsmonopolie op de verkoop van alcohol en op actieve maatregelen om bepaalde gebieden, zoals het verkeer, volledig uit de greep van alcohol te houden.</p>
      <p sl="sv">Hoewel Zweden tot de zogenaamde “wodkagordel” met zijn specifiek verbruikspatroon behoort en illegale alcoholproductie en smokkel inderdaad voorkomen, ligt het verbruik van alcohol globaal genomen toch laag. Daardoor zijn er ook minder door alcohol veroorzaakte problemen en zijn de alcoholgerelateerde kosten voor de samenleving lager als we met alles rekening houden, van ongevallen en verkeersongevallen tot alcoholgerelateerde ziekten en sterfgevallen.</p>
      <p sl="sv">Het zal natuurlijk moeilijker zijn dit beleid voor te zetten zonder de bescherming van invoerbeperkingen. Daarom wil Zweden de uitzonderingspositie een permanente status geven, ofwel, zoals nu met de Commissie is overeengekomen, ten minste een paar jaar extra de tijd krijgen om de uitzondering stapsgewijze te kunnen afbouwen. Zweden heeft gewoon meer tijd nodig om nieuwe maatregelen inzake alcoholbeleid voor te bereiden. Het is zaak de risico’s die ontstaan door het afschaffen van invoerbeperkingen te verkleinen. Op termijn moet worden vermeden dat Zweden geïsoleerd raakt ten opzichte van de rest van Europa. Nu al kan worden vastgesteld dat een omvangrijke particuliere invoer uit Denemarken en Duitsland op gang is gekomen. Die zal waarschijnlijk alleen maar toenemen wanneer de Öresundbrug wordt geopend en er een vaste verbinding met het Europese continent tot stand komt, en nu de Deense regering overweegt de accijnzen op alcohol te verlagen als gevolg van de concurrentie met Duitsland. Verder doen er alarmerende berichten de ronde, onder meer over de illegale productie van alcohol en smokkel.</p>
      <p sl="sv">Zelfs wanneer accijnzen op alcohol verder op nationaal niveau worden vastgesteld, zoals de bedoeling is, zal het waarschijnlijk op termijn niet mogelijk zijn even grote verschillen in belastingheffing tussen buurlanden aan te houden als nu het geval is zonder problemen te creëren.</p>
      <p sl="sv">De hoge accijnzen in Zweden veroorzaken onder meer problemen voor Zweedse producenten en verkopers van bier, wijn en alcohol, maar ook voor serieuze hotel- en restaurantbedrijven. Tegen die achtergrond is het volgens mij absoluut noodzakelijk dat Zweden stapsgewijze zijn accijnzen op alcohol verlaagt. Het is niet zeker dat die dienen te worden verminderd tot het niveau van bepaalde landen op het Europese vasteland, maar enkele stappen in die richting zijn waarschijnlijk noodzakelijk. In tal van EU-lidstaten betaalt men helemaal geen accijns op bier of wijn, waar ook vraagtekens bij geplaatst zouden kunnen worden vanuit het standpunt van de volksgezondheid. In plaats daarvan zou in die landen misschien belasting op die producten moeten worden geheven.</p>
      <p sl="sv">Het verheugt mij dat rapporteur Maaten het volksgezondheidsprobleem ernstig neemt en dat hij niet zoals zo vele anderen, alcohol enkel als een probleem voor de interne markt ziet. Overdreven alcoholgebruik is een volksgezondheidsprobleem dat aandacht verdient, ook op Europees niveau. Voor de noordse landen bestaat immers het gevaar dat een snelle verandering van het consumptiepatroon ertoe leidt dat velen, niet alleen zoals van oudsher brandewijn, maar ook nog overvloedig bier en wijn gaan drinken, met alle gezondheidsproblemen van dien.</p>
      <p sl="sv">Frankrijk en Zweden, die binnenkort het voorzitterschap op zich zullen nemen, hebben aangekondigd dat zij die vraag samen zullen oppakken en gemeenschappelijke maatregelen op het gebied van volksgezondheid zullen nemen, waarbij zij onder meer nader zullen ingaan op de rol van alcohol. Ik vind dat een zeer verheugend en belangrijk initiatief.</p>
      <p sl="sv">Hoe moet de Zweedse regering omgaan met het probleem wanneer de grenzen stapsgewijze worden geopend en dat gepaard gaat met de invoer van grotere hoeveelheden alcohol dan vroeger, terwijl de belastingen waarschijnlijk dalen? Ik geloof in een pro-actief beleid op lange termijn in de vorm van informatie, attitudeverandering en voorlichting in scholen, in de zorg, tegenover weggebruikers en vooral publieksvoorlichting door onder meer anti-alcoholbewegingen. Dat zijn allemaal maatregelen waar wij niet omheen kunnen, die krachtdadig moeten worden aangepakt en een effect op lange termijn moeten sorteren.</p>
      <p sl="sv">Tegen die achtergrond kan ik instemmen met de conclusie van de rapporteur, namelijk dat het Parlement zou moeten instemmen met de overeenkomst die de Zweedse regering en de Commissie op aandringen van de Raad van ministers van Economische Zaken en Financiën hebben bereikt. Die houdt in dat Zweden tot de jaarwisseling 2003-2004 de tijd moet krijgen om de invoerbeperkingen af te bouwen tot het niveau dat voor de andere landen van de Gemeenschap geldt. Daarmee bereiken we een tweevoudig doel: zo kunnen we ons aanpassen aan de regels van de interne markt en kunnen we het Zweedse alcoholbeleid pro-actief bijsturen zodat nadelige effecten kunnen worden voorkomen.</p>
    </intervention>
    <intervention id="2-338" speaker_id="4274" name="Olle SCHMIDT" is_mep="True" mode="spoken" nationality="Sweden" birth_date="22-07-1949" birth_place="Skärv" p_group="Group of the Alliance of Liberals and Democrats for Europe" m_state="SE">
      <p sl="sv">Mevrouw de Voorzitter, Zweden heeft een ander alcoholbeleid dan de rest van Europa. Het sociale alcoholbeleid is totstandgekomen tegen de achtergrond van een langdurige geschiedenis van ernstige vormen van dronkenschap. Lange tijd kon deze opvatting over alcohol standhouden tegen invloed van buitenaf. Maar nu is dat niet langer het geval.</p>
      <p sl="sv">Door de globalisering, de toenemende mobiliteit van de bevolking en het EU-lidmaatschap zijn de omstandigheden veranderd. De uitzondering voor de invoer van alcohol en tabak in Zweden die tot nog toe gold, is niet voor de eeuwigheid bedoeld. De nieuwe overeenkomst tussen de Zweedse regering en de Europese Unie die nu voorligt, omvat een geleidelijke verhoging van invoerquota. Dat is een goed compromis dat Zweden de kans geeft zich aan de nieuwe verhoudingen aan te passen.</p>
      <p sl="sv">De heer Maaten heeft een uitstekend verslag opgesteld. Het verslag verheerlijkt niet het standpunt dat alcohol louter een landbouwkwestie is, zoals in sommige delen van Europa beweerd wordt. Integendeel, de heer Maaten maakt het volledig duidelijk dat alcohol ook meer moet worden gezien als een probleem voor de volksgezondheid.</p>
      <p sl="sv">Het Zweedse alcoholbeleid heeft ertoe geleid dat zowel het totale verbruik als alcoholgerelateerde ziekten op een laag niveau zijn gebleven.. Tegelijkertijd is het systeem van een verkoopmonopolie en zeer hoge accijnzen onder sterke druk komen te staan in een Europa met open grenzen. Een groot deel van de alcohol die in Zweden wordt geconsumeerd, is gesmokkeld of illegaal geproduceerd. De grenshandel met de buurlanden bloeit in Zweden.</p>
      <p sl="sv">Door de invoerquota te verhogen wordt Zweden de mogelijkheid geboden stapsgewijze zijn accijnzen en alcoholbeleid in lijn te brengen met het beleid dat door andere Europese landen wordt gevoerd. Het is nodig de accijnzen in Zweden te verlagen, maar misschien is het ook nodig de accijnzen in een aantal andere EU-lidstaten te verhogen. Zweden kan geen alcoholbeleid voeren met behulp van grenscontroles en hogere accijnzen dan in onze buurlanden. Het is zaak nieuwe oplossingen te vinden. Ik denk dat het zaak is met andere landen samen te werken. Ook is een actieve voorlichtingsstrategie nodig die ons toekomstig alcoholbeleid moet typeren. Er moet een verstandig alcoholbeleid worden gevoerd, dat wordt gekenmerkt door sociale verantwoordelijkheid en een grotere individuele verantwoordelijkheidszin. Meer Europa in Zweden is nodig, maar misschien ook meer Zweden in Europa.</p>
    </intervention>
    <intervention id="2-339" speaker_id="2267" name="Inger SCHÖRLING" is_mep="True" mode="spoken" nationality="Sweden" birth_date="07-03-1946" birth_place="Al. Kalvträsk" p_group="Group of the Greens/European Free Alliance" m_state="SE">
      <p sl="sv">Mevrouw de Voorzitter, ik vind het eigenaardig hier vandaag in het Europees Parlement over het Zweedse alcoholbeleid te spreken, want daar gaat dit verslag toch over. De Zweedse regering heeft voor de volksraadpleging over het EU-lidmaatschap plechtig beloofd dat het Zweedse alcoholbeleid onverkort gehandhaafd zou blijven. Nu heeft de sociaal-democratische regering samen met de linkse partij en de moderaten een informele belofte gedaan, zoals het in de tekst van de Commissie wordt genoemd, het commissievoorstel goed te keuren. Dat voorstel bestaat erin de invoerbeperkingen van alcohol en tabak voor het jaar 2003 stapsgewijze af te schaffen.</p>
      <p sl="sv">De afbouw van invoerregels betekent op termijn ook een uitholling van het Zweedse alcoholbeleid. Er komt namelijk een enorme druk te liggen op het alcoholbeleid, dat onder meer berust op hoge consumptieprijzen, en dus op hoge accijnzen op alcohol.</p>
      <p sl="sv">Vier partijen in het Zweedse parlement zijn het niet eens met de lijn die door de Commissie en de regering is uitgezet: christen-democraten, volkspartij-liberalen, die we juist aan het woord hebben gehoord, de centrumpartij en de milieupartij. Die partijen willen dat de regering met de nodige argumenten opkomt voor het behoud van de Zweedse uitzonderingspositie, zolang de Raad niet unaniem anderszins besluit.</p>
      <p sl="sv">Het is enorm belangrijk dat de Europese Unie ook haar eigen beleid terzake uitstippelt. Hoe zou het Europees Hof van Justitie hiertegenover staan? Zoals de heer Maaten het voorzichtig uitdrukt, gaat het hier niet alleen om een aangelegenheid die de interne markt betreft, maar ook om een volksgezondheidskwestie. Alcohol en tabak zijn factoren die onder meer de grootste gezondheidsproblemen in de Europese Unie, hoge kosten voor de samenleving en veel leed voor de betrokkenen veroorzaken.</p>
      <p sl="sv">In artikel 152 en in artikel 95, lid 3, van het Verdrag is bepaald hoe belangrijk een hoog niveau van bescherming is, en in artikel 30 worden invoerbeperkingen toegestaan met verwijzing naar onder meer de gezondheid van personen.</p>
      <p sl="sv">Zweden heeft voor een andere methode gekozen, een methode waardoor het alcoholbeleid succes heeft gehad. We hebben minder door alcohol veroorzaakte problemen dan de meeste landen in de wereld en wij hebben een zeer laag alcoholverbruik in vergelijking met de EU-landen. Ik weet niet of men hierover zou moeten lachen of wenen, maar het is toch opmerkelijk dat de lidstaten vorig jaar al een ander Europees actieplan voor alcohol van de Wereldgezondheidsorganisatie hebben geaccepteerd. Volgens dit plan zouden de staten hogere accijnzen op alcohol moeten heffen en zouden ook hogere minimumaccijnzen op alcohol in de Europese Unie moeten worden afgesproken. Deze aanbeveling is gedaan in het kader van een volksgezondheidsstrategie. Waarom het Zweedse alcoholbeleid van de hand wijzen terwijl de volksgezondheidsstrategie van de Europese Unie in dezelfde richting wijst: door alcohol veroorzaakte problemen aanpakken?</p>
    </intervention>
    <intervention id="2-340" speaker_id="4304" name="Herman SCHMID" is_mep="True" mode="spoken" nationality="Sweden" birth_date="31-12-1939" birth_place="Malmö" p_group="Confederal Group of the European United Left/Nordic Green Left" m_state="SE">
      <p sl="sv">Mevrouw de Voorzitter, in het verslag van de heer Maaten staat dat alcohol op tabak na de belangrijkste factor voor de volksgezondheid in de Europese Unie is en dat het alcoholmisbruik toeneemt, met alle ziekten en sociale en economische problemen in tal van EU-landen van dien.</p>
      <p sl="sv">In het verslag wordt ook duidelijk gesteld dat Zweden, dank zij zijn verantwoord alcoholbeleid, een lager alcoholverbruik en minder alcoholgerelateerde ziekten heeft dan andere lidstaten. Daarom zou de Europese Unie juist gebruik moeten maken van de positieve ervaringen van Zweden. Men zou alcoholkwesties moeten behandelen, zoals men nu onder meer tabaks- en drugskwesties begint aan te pakken.</p>
      <p sl="sv">In plaats van Zweden nu te dwingen zijn gezondheidsbeleid te beperken om zich aan de Europese Unie aan te passen, zou het omgekeerd moeten zijn: de Europese Unie moet zich aanpassen aan Zweden en proberen de groeiende alcoholproblemen aan te pakken. In dat verband zou ik graag zien dat er een convergentiebeleid wordt gevolgd, zodat landen met grote en toenemende alcoholproblemen zich aan het succesvolle Zweedse beleid aanpassen. Daarom zal ik tegen het voorstel van de Commissie stemmen, dat de heer Maaten, volledig in strijd met zijn verder uitstekende verslag, heeft aanbevolen.</p>
      <p sl="sv">Ik wil afsluiten met de constatering dat de Zweedse regering door de knieën is gegaan voor een markteconomische eis die geen rekening houdt met het volksgezondheidsaspect. Ik hoor dat verschillende van mijn collega’s in het Parlement ook de opvatting zijn toegedaan dat bijvoorbeeld Zweden moet buigen, zelfs wanneer het in het belang van de volksgezondheid raadzaam zou zijn in een heel andere richting te gaan. Ik deel die opvatting niet. Ik vind dat objectieve redenen ervoor spreken dat de Europese Unie haar alcoholbeleid opnieuw onder de loep neemt, en daarbij zijn de door Zweden opgedane ervaringen belangrijk. Daarom moeten we de door Zweden gevolgde lijn niet afbreken, maar daar integendeel lessen uit trekken voor de Europese Unie.</p>
    </intervention>
    <intervention id="2-341" speaker_id="4740" name="Marco CAPPATO" is_mep="True" mode="spoken" nationality="Italy" birth_date="25-05-1971" birth_place="Milano" p_group="Group of the Alliance of Liberals and Democrats for Europe" m_state="IT">
      <p sl="it">Mevrouw de Voorzitter, de Italiaanse radicalen in het Parlement zijn tegen het voorstel om dit systeem van accijnzen en een monopolie nog eens drie jaar te gunnen. Ik vind dat te hoge accijnzen en te strenge monopolies op zich al een slechte zaak zijn, maar het wordt allemaal nog erger als dit systeem zogenaamd morele rechtvaardiging vindt door het als welzijnsbeleid te verpakken.</p>
      <p sl="it">Maar laat ons een blik werpen op de feiten. Terwijl de rapporteur ons voorstelt dit speciale regime nog eens met drie jaar te verlengen, zegt hij er duidelijk bij dat 30 procent van de in Zweden geconsumeerde alcoholhoudende dranken illegaal geproduceerd wordt. Dat wil zeggen dat deze dranken ook illegaal verkocht zijn en dat de winsten door misdaad- en maffiapraktijken zijn geboekt. Bovendien wordt nog eens 20 procent illegaal uit het buitenland ingevoerd. Zo zit het met het alcoholgebruik in Zweden!</p>
      <p sl="it">De rapporteur zegt echter dat dit beleid kennelijk werkt omdat er minder sterfgevallen zijn dan in andere landen, en hij citeert enkele gegevens uit een studie die DG V in oktober 1998 heeft uitgevoerd. Als wij deze studie echter nader bekijken, zien we dat er jammer genoeg een bepaald niet onbeduidende kanttekening bij deze gegevens wordt geplaatst. Er staat woordelijk: "Een groot aantal alcoholgerelateerde sterfgevallen wordt niet als zodanig vermeld (verborgen populatie). In werkelijkheid zijn er naar schatting tussen de 5.000 en 6.000 sterfgevallen per jaar ten gevolge van alcohol.” Deze cijfers zijn meer dan drie keer zo hoog als de officiële cijfers. Opgepast dus! De getallen spreken de waarheid; ze laten zien dat er door middel van accijnzen een feitelijk droogleggingsbeleid wordt gevoerd, maar dat dit zoals ieder verbodsbeleid faalt.</p>
      <p sl="it">In Italië kampen wij met hetzelfde probleem, in verband met het tabaksmonopolie. Een heel deel van de Zuid-Italiaanse regio Puglia, die tegenover Albanië ligt, wordt geteisterd door misdaadbendes die elke dag mensen doden in de strijd om de clandestiene tabaksmarkt. Dit is eenzelfde probleem. Men moet cijfers en documenten volledig aanhalen, vooral als men zich liberaal noemt en uit een fractie komt die liberaal heet te zijn.</p>
    </intervention>
    <intervention id="2-342" speaker_id="2261" name="Gunilla CARLSSON" is_mep="True" mode="spoken" nationality="Sweden" birth_date="11-05-1963" birth_place="Lund" p_group="Group of the European People's Party (Christian Democrats) and European Democrats" m_state="SE">
      <p sl="sv">Mevrouw de Voorzitter, ik maak me zorgen over het uitstel waar Zweden nu over onderhandeld heeft. Ik denk dat termijnen er zijn om te worden gerespecteerd. Ik vind dat wij op de interne markt dezelfde regels moeten hebben en ik zal dan ook in die zin stemmen.</p>
      <p sl="sv">De Zweedse regering wist dat deze uitzondering eind juni zou aflopen, maar er is absoluut te weinig gedaan om het alcoholmisbruik aan te pakken. Vooral de drinkgewoonten van jongeren en de ruime verkrijgbaarheid van illegale alcohol vind ik onrustbarend. Het Zweedse alcoholbeleid is momenteel verzwakt.</p>
      <p sl="sv">Tegelijkertijd hebben wij in Zweden een regering die onder druk van de publieke opinie tracht in te spelen op de algemene roep om alcohol gemakkelijker verkrijgbaar te maken. De Zweedse staatswinkels zijn nu ook ’s zaterdags en op meer plaatsen open. Alcohol is ook gemakkelijker verkrijgbaar doordat het op meer plaatsen mag worden geschonken. Maar vooral de illegale verkoop van sterke drank, bier en wijn is toegenomen, ten koste van de Zweedse werkgelegenheid, belastinginkomsten en controle. Tegen dat misbruik wordt veel te weinig ondernomen; tegelijkertijd gaat de betutteling van de normale verbruiker door en heeft hij niet dezelfde rechten bij invoer na een reis naar bijvoorbeeld Denemarken of Frankrijk.</p>
      <p sl="sv">Ik maak me zorgen over die onmacht de echte problemen aan te pakken. Tegenwoordig verloopt misschien niet meer dan 30 procent van de verkoop in Zweden via door politici gecontroleerde kanalen. De rest is illegaal en onder meer afkomstig van smokkel door particulieren die “een te grote voorraad inslaan”, om het met de woorden van politici te zeggen, georganiseerde bendes en illegale productie. Daarom zeg ik dat het Zweedse alcoholbeleid door de hoge prijzen en de slechte verkrijgbaarheid van alcohol verzwakt is.</p>
      <p sl="sv">Mijnheer Färm, men heeft tijd genoeg gehad om daar iets aan te doen! Met die lijst actiepunten die u noemt, had men al lang, al heel lang moeten beginnen. Daarnaast kan nog veel gedaan worden op het gebied van voorlichting en kennisverspreiding. Het gesjacher van de Zweedse sociaal-democratische regering toont aan dat men zich niet om mensen heeft bekommerd of geen vertrouwen in ze had; het was de regering alleen maar om de belastingopbrengst te doen.</p>
    </intervention>
    <intervention id="2-343" speaker_id="4305" name="Lennart SACRÉDEUS" is_mep="True" mode="spoken" nationality="Sweden" birth_date="17-06-1957" birth_place="Ronneby" p_group="Group of the European People's Party (Christian Democrats) and European Democrats" m_state="SE">
      <p sl="sv">Mevrouw de Voorzitter, met welk recht verzwakt de Europese Unie het Zweedse alcoholbeleid en de strijd tegen drugsmisbruik? Wat maakt de invoer van alcohol veeleer tot een handelskwestie dan tot een volksgezondheidskwestie? In het referendum van 1994 over het EU-lidmaatschap van Zweden werd de Zweedse burgers meegedeeld dat de uitzondering na 2000 zou kunnen worden verlengd. De drankbestrijding en vele burgers, onder wie ikzelf, stelden zich daarmee tevreden.</p>
      <p sl="sv">Op 13 maart dit jaar noemde minister-president Guterres van Portugal, het land dat momenteel de voorzittershamer hanteert, de culturele diversiteit in de Europese Unie een rijkdom. Hij zei dat er niet alleen zoiets bestond als één enkele publieke opinie, maar ook 15 verschillende tribunes. Toch zal de Europese Unie nu via de bevoegde commissaris Bolkestein de voorwaarden gelijktrekken waaronder de lidstaten hun nationale en democratisch tot stand gekomen alcoholbeleid kunnen voortzetten. De heer Bolkestein en de Commissie beweren dat het voor de werking van de interne markt nodig is dat elke burger het zogenaamde recht heeft dag in, dag uit 210 liter alcohol over een landsgrens binnen te brengen. Voor een gezin met drie meerderjarige kinderen komt dat neer op meer dan 7 ton alcohol per week. Is dat nu een recht? Bevordert dat niveau een matige alcoholconsumptie? In ons land, Zweden, gaat het niet om betutteling, maar wel om solidariteit. Het gaat erom de alcohol- en drugsproblematiek ernstig te nemen.</p>
      <p sl="sv">In het licht van die problematiek en van de ongerustheid over hooliganisme en alcoholmisbruik tijdens EURO 2000 komen het besluit van de Commissie en het optreden van de Zweedse sociaal-democratische regering op zijn zachtst gezegd absurd over.</p>
    </intervention>
    <intervention id="2-344" speaker_id="photo_generic" name="Bolkestein" is_mep="True" mode="spoken" role="Commissie">
      <p sl="nl">Mevrouw de Voorzitter, mag ik beginnen met mijn dank uit te spreken aan het adres van de rapporteur, de heer Maaten. Het voorstel van de Commissie weerspiegelt het compromis dat is bereikt tussen Zweden en de Commissie betreffende de verlenging van de mogelijkheid om beperkingen toe te passen op accijnsproducten die reizigers komende uit andere lidstaten in Zweden kunnen binnenbrengen. Deze regeling zou normaal eind van deze maand zijn verlopen. Zweden heeft verzocht om meer tijd om zijn alcoholbeleid aan te passen. Daar is ook de nadruk op gelegd door de heer Färm. Die heeft gezegd: we hebben tijd nodig om ons beleid aan te passen. Welnu, de Europese Commissie is bereid om Zweden die tijd te geven tot uiteindelijk het einde van het jaar 2003.</p>
      <p sl="nl">Ik geloof, mevrouw de voorzitter, dat de gevonden oplossing fair en redelijk is. Zij verzekert dat de beperkingen voor reizigers definitief zullen verdwijnen tegen het einde van het jaar 2003, zoals ik heb opgemerkt. Maar het staat tegelijkertijd een korte, verdere aanpassingsperiode toe. De geleidelijke liberalisatie tijdens de overgangsperiode onderstreept de verbintenis van Zweden om de afwijkingen definitief te beëindigen en zal verzekeren dat de Zweedse burgers uiteindelijk van de interne markt zullen kunnen profiteren op dezelfde manier als andere burgers van de Unie dat kunnen.</p>
      <p sl="nl">Het verheugt mij ook dat het verslag van de heer Maaten het voorstel van de Commissie steunt. Maar de Commissie kan de ingediende amendementen niet aanvaarden. Hoewel zij zeer goed de redenen begrijpt die hebben geleid tot het indienen ervan. De Commissie is van mening dat het niet raadzaam is om algemene kwesties, zoals het verband tussen alcoholbeleid en het gezondheidsbeleid of de nood om te streven naar meer coördinatie van de accijnstarieven op alcohol, te behandelen in het kader van een voorstel betreffende afwijkingen toegepast door één lidstaat. Deze afwijkingen op fundamentele beginselen van de interne markt zijn verleend om Zweden toe te staan zijn alcoholbeleid aan te passen. We hebben hier dus te maken, zeg ik ook tegen de heer Sacrédeus, over fundamentele beginselen van de gemeenschappelijke binnenmarkt.</p>
      <p sl="nl">Wat ook de rechtvaardiging voor deze afwijking was die Zweden heeft genoten sinds het toetreden tot de Gemeenschap, en als ik weer het woord mag richten tot de heer Sacrédeus, destijds is bij mijn weten geen enkele uitzondering gemaakt die voor altijd zou blijven gelden, de derogatie zou aflopen aan het einde van deze maand, en dat is ook altijd zo voorzien. Maar zoals gezegd, om Zweden meer tijd te geven zijn alcoholbeleid aan te passen zijn enige jaren extra toegewezen. Maar nogmaals, de uitzondering zou absoluut niet voor altijd blijven gelden. Ik herhaal: wat ook de rechtvaardiging voor deze afwijking was, de Commissie is van mening dat de overgangsperiode lang genoeg zal zijn geweest, namelijk negen jaar vanaf de toetreding tot het einde van het jaar 2003, en dat het nu tijd is om een definitieve einddatum voor deze afwijking op de beginselen van het vrije verkeer van goederen en personen vast te leggen.</p>
      <p sl="nl">Misschien mag ik tot slot, mevrouw de Voorzitter, nog ingaan op enige punten die vanavond door leden van uw vergadering zijn genoemd. Dan zou ik in het bijzonder nogmaals willen benadrukken dat het volksgezondheidsaspect dat de heer Maaten heeft genoemd natuurlijk belangrijk is. Alle landen, alle lidstaten van de Europese Unie hebben alcoholproblemen, kennen alcoholproblemen, en alle lidstaten van de Europese Unie voeren een anti-alcoholbeleid. Het is zeer natuurlijk en zeer verstandig dat Zweden dat ook doet, maar dat moet mogelijk zijn zonder dat de regels voor het vrije verkeer van goederen, nogmaals, een basisregel van de Europese Unie, worden geschaad.</p>
      <p sl="nl">Dus nogmaals, het is zeer begrijpelijk dat dat gezondheidsbeleid in Zweden wordt gevoerd. De wijze waarop dat moet worden gevoerd is al genoemd door de heer Färm en ook door mevrouw Carlsson. Het is zaak om maatregelen te nemen ter zake van informatiecampagnes, informatie op scholen en jegens het publiek, zoals dat ook elders in de Gemeenschap wordt gevoerd. Dat is het eerste punt dat ik nog zou willen opbrengen.</p>
      <p sl="nl">Het tweede punt is de zaak van de harmonisatie van accijnzen, de belasting op alcoholproducten. Mevrouw de Voorzitter, mag ik u mededelen dat, zoals de leden van deze vergadering weten, de Commissie geen instrumenten heeft om een bepaald accijnsbeleid op te leggen. Misschien dat de Commissie dat zou willen, maar dat is niet mogelijk. Wat de Commissie wel kan doen, is erop toezien dat de enige regel die bestaat wat betreft het geheel van de Europese Unie, namelijk het minimumtarief, wordt gehandhaafd. Verder zal de Commissie, zoals haar taak is, mevrouw de Voorzitter, eind dit jaar of begin volgend jaar een rapport maken dat met de stand van zaken in het geval van de accijnzen in de Europese Unie zal betreffen. Dat rapport zal dus omstreeks het begin van het volgend jaar beschikbaar komen en daarin zal de Commissie natuurlijk bepaalde aanbevelingen doen, omdat inderdaad het grote verschil in accijnzen tussen de ene en de andere lidstaat leidt tot distorsies van de interne markt. Dat is iets wat de Commissie niet graag ziet. Dus er zullen aanbevelingen instaan, maar instrumenten heeft de Commissie niet.</p>
      <p sl="nl">Voorzitter, ik beveel aan dat dit Parlement het verslag van de heer Maaten zonder amendementen aanneemt.</p>
    </intervention>
    <intervention id="2-345" speaker_id="1708" name="Marie-Noëlle LIENEMANN" is_mep="True" mode="spoken" nationality="France" birth_date="12-07-1951" birth_place="Belfort" p_group="Socialist Group in the European Parliament" m_state="FR">
      <p sl="nl">Het debat is gesloten.</p>
      <p sl="nl">De stemming vindt donderdag om 12.00 uur plaats.</p>
    </intervention>
  </section>
  <section id="creitem20" title="Uitwisseling van informatie met derde landen">
    <intervention id="2-347" speaker_id="1708" name="Marie-Noëlle LIENEMANN" is_mep="True" mode="spoken" nationality="France" birth_date="12-07-1951" birth_place="Belfort" p_group="Socialist Group in the European Parliament" m_state="FR">
      <p sl="nl">Aan de orde is het verslag (A5-0142/2000) van de heer Berenguer Fuster, namens de Economische en Monetaire Commissie, over het voorstel voor een richtlijn van het Europees Parlement en de Raad tot wijziging van de richtlijnen 85/611/EEG, 92/49/EEG, 92/96/EEG en 93/22/EEG van de Raad met betrekking tot de uitwisseling van informatie met derde landen ((COM(1999) 748 – C5-0011/2000 – 2000/0014(COD)).</p>
    </intervention>
    <intervention id="2-348" speaker_id="4333" name="Luis BERENGUER FUSTER" is_mep="True" mode="spoken" nationality="Spain" birth_date="19-01-1946" birth_place="Alicante" p_group="Group of the Party of European Socialists" m_state="ES">
      <p sl="nl">rapporteur. - ES) Mevrouw de Voorzitter, wij moeten ons goed realiseren dat de onderzoeks- en controlebevoegdheden van de toezichthoudende autoriteiten zich in de financiële sector veel verder uitstrekken dan in andere sectoren. Vooral omdat het publiek wordt aangespoord kredieten af te sluiten en te sparen, ook via beleggingsfirma’s, is het in het algemeen belang dat de talloze spaarders worden beschermd die hun vertrouwen stellen in bedrijven die geld van derden beheren. Als werkelijke eigenaren van dat geld hebben de spaarders geen invloed op wat daarmee gebeurt.</p>
      <p sl="nl">De belangenbescherming van derden rechtvaardigt een hogere mate van overheidsingrijpen. Dit komt onder andere tot uiting in de vergaande bevoegdheden waarmee de autoriteiten zich van alle interne aangelegenheden van een onderneming op de hoogte kunnen stellen.</p>
      <p sl="nl">Het lijdt geen enkele twijfel dat als de bij de uitoefening van die bevoegdheden verkregen gegevens ter kennis van derden worden gebracht, er onherstelbare schade aan de geïnspecteerde ondernemingen wordt toegebracht. Bovendien kunnen hierdoor ook hevige schommelingen op de markt ontstaan, die op hun beurt tot verstoringen van de markt kunnen leiden.</p>
      <p sl="nl">Als tegenwicht voor zulke ruime onderzoeksbevoegdheden zijn de autoriteiten dan ook verplicht geheimhouding te betrachten. Als deze geheimhoudingsplicht tot in de uiterste consequenties wordt doorgevoerd, kan dit indruisen tegen enkele doelstellingen van de toezichthoudende autoriteiten, die juist willen garanderen dat de markt behoorlijk werkt.</p>
      <p sl="nl">Het lijdt geen twijfel dat de financiële sector een van de gebieden is waarop het verschijnsel mondialisering zich het duidelijkst manifesteert. Grote ondernemingen zijn actief op de effectenmarkt en zij ontplooien hun activiteit tegenwoordig in een groot aantal landen. Er bestaan echter geen supranationale toezichthoudende autoriteiten. Zelfs voor de communautaire autoriteiten is het lastig hun taken buiten de grenzen van de Unie uit te oefenen. Het gaat tenslotte om zaken die aan de soevereiniteit raken. Het probleem kan als volgt worden samengevat: een autoriteit die toezicht houdt op de activiteiten van een onderneming in een bepaald land heeft niet automatisch toegang tot gegevens over de activiteiten van die onderneming, haar moedermaatschappij of dochtermaatschappijen in andere landen. De toezichthoudende bevoegdheden strekken zich immers niet tot over de grenzen van het eigen land uit.</p>
      <p sl="nl">Om dit probleem op te lossen, moeten de autoriteiten van verschillende landen samenwerken, onder andere door de verkregen gegevens uit te wisselen. Het probleem is dat die uitwisseling over het algemeen een schending van de geheimhoudingsplicht betekent.</p>
      <p sl="nl">Het is dan ook noodzakelijk dat de regels voorzien in een evenwichtige oplossing voor dit conflict tussen geheimhoudingsplicht en gegevensuitwisseling.</p>
      <p sl="nl">Op Europees niveau was de regelgeving aanvankelijke aarzelend, en bovendien per sector verschillend. In 1998 werd echter de eerste bankrichtlijn zodanig gewijzigd dat de lidstaten nu afspraken met derde landen mogen maken over de uitwisseling van gegevens, mits de meegedeelde gegevens minstens even goed door het beroepsgeheim worden beschermd als in de Europese Unie. Met de onderhavige richtlijn worden nu de overige richtlijnen voor de financiële sector dienovereenkomstig gewijzigd.</p>
      <p sl="nl">Om dezelfde redenen als wij destijds met de wijziging van 1998 hebben ingestemd, zullen wij die wijzigingen nu in de door de Commissie voorgestelde bewoordingen steunen.</p>
      <p sl="nl">Een laatste overweging. Er wordt thans gesproken over een verslag van het Europees Parlement over de herziening van het SLIM-initiatief ten behoeve van een eenvoudiger regelgeving voor de interne markt. De bevindingen op dit gebied kunnen van groot belang en van groot nut zijn. Indien wij de wetgeving willen vereenvoudigen, dienen wij eveneens het aantal regels terug te brengen en de initiatieven te stroomlijnen.</p>
      <p sl="nl">Je kunt je dan ook afvragen waarom bij de wijziging van de bankrichtlijn in 1998 niet meteen de richtlijnen betreffende de verzekeringssector en beleggingsfondsen zijn gewijzigd, wat de richtlijnen zijn waar wij het nu over hebben. In het kader van de vereenvoudiging en de coherentie van de wetgeving zou dat toch in de rede hebben gelegen.</p>
    </intervention>
    <intervention id="2-349" speaker_id="4549" name="Jonathan EVANS" is_mep="True" mode="spoken" nationality="United Kingdom" birth_date="02-06-1950" birth_place="Tredegar" p_group="Group of the European People's Party (Christian Democrats) and European Democrats" m_state="GB">
      <p sl="en">Mevrouw de Voorzitter, ik ben verheugd dat ik in elk geval de kans krijg om namens de EVP een bijdrage te leveren aan dit debat en mijn dank uit te spreken aan de heer Berenguer Fuster voor het werk dat hij ten behoeve van dit verslag heeft verzet.</p>
      <p sl="en">Ik weet dat zijn verslag vrij beknopt is, maar dat verhult hoeveel werk ervoor is verzet. Zoals de rapporteur immers al in zijn betoog uiteen heeft gezet, is de materie waarmee we hier te maken hebben uitermate ingewikkeld. In wezen gaat het hier om een compromis tussen de toegang tot vertrouwelijke informatie, informatie die wordt verzameld door een groot aantal toezichthoudende autoriteiten, en de wijze waarop die informatie vervolgens wordt gebruikt. We weten dat deze informatie meestal wordt ingewonnen vanwege verplichtingen die bedrijven door het inspectiebeleid als zodanig worden opgelegd.</p>
      <p sl="en">We beschikken nu over allerlei toezichthouders in de hele Europese Unie, maar daarnaast hebben we vaak ook nog te maken met een heel scala aan toezichthouders in de lidstaten zelf. De vraag hoe er feitelijk met die informatie wordt omgegaan, is niet alleen een dilemma waarvoor de Gemeenschap zich geplaatst ziet bij uitwisseling van informatie met toezichthoudende instanties buiten de Gemeenschap. Ook binnen lidstaten komen we vaak voor datzelfde dilemma te staan. Ik kan uit eigen ervaring over de overheid in het Verenigd Koninkrijk spreken, en mij zijn vele gevallen bekend waarin de overheid op het punt stond een contract af te sluiten met een bepaald bedrijf om vervolgens tot de ontdekking te komen dat een andere overheidsinstelling juist bezig was om de een of andere reden een juridische procedure tegen datzelfde bedrijf aan te spannen. Men zegt dan vaak dat de linkerhand van de overheid niet weet wat de rechter doet. In feite gaat het hier echter om de bereidheid van de toezichthoudende instanties in de lidstaten, maar ook binnen de Europese Unie en daarbuiten, om informatie uit te wisselen zonder afbreuk te doen aan het principe van vertrouwelijkheid.</p>
      <p sl="en">Dat brengt me op het tweede punt dat ik hier vanavond kort naar voren wil brengen. Het betreft de noodzaak de toezichthoudende autoriteiten zelf samen te voegen Dat is een proces dat binnen het Verenigd Koninkrijk al zijn beslag heeft gekregen. Howard Davies, die aan het hoofd staat van de nieuwe Financial Services Authority in het Verenigd Koninkrijk, hield onlangs een toespraak voor onze Economische en Monetaire Commissie waarin hij vertelde hoe dat proces is verlopen. Dat ging niet altijd even soepel, maar ik denk dat de meeste mensen van mening zijn dat het samenvoegen van de toezichthoudende instanties in het Verenigd Koninkrijk een succes is. We kunnen dit zeker aanraden aan andere autoriteiten binnen de Europese Unie, vooral ook omdat het zou leiden tot een gemeenschappelijke opvatting over het gebruik van de informatie die door dit proces vrijkomt, hetgeen in het voordeel is van investeerders in de hele Europese Unie.</p>
    </intervention>
    <intervention id="2-350" speaker_id="photo_generic" name="Bolkestein" is_mep="True" mode="spoken" role="Commissie">
      <p sl="en">Ik wil de rapporteur, de heer Berenguer Fuster, heel hartelijk bedanken voor zijn verslag en voor zijn vruchtbare coördinatie en samenwerking. De aanpak van de Economische en Monetaire Commissie heeft de vlotte goedkeuring van het voorstel ten zeerste bevorderd.</p>
      <p sl="en">Het doel van dit voorstel is diverse richtlijnen voor financiële diensten te wijzigen en in overeenstemming te brengen met de regelgeving die al voor het bankwezen geldt om zo de uitwisseling van informatie met derde landen te verbeteren. Het voorstel vormt ook een reactie op internationale aanbevelingen inzake de uitwisseling van vertrouwelijke informatie. Het is noodzakelijk om het toezicht op financiële conglomeraten te verbeteren. Dit aspect werd vanavond nog eens benadrukt door de heer Berenguer Fuster en ook door de heer Evans. Ik ben het volkomen met beide heren eens dat het absoluut essentieel is dat de vertrouwelijkheid van die informatie gewaarborgd wordt.</p>
      <p sl="en">De voorgestelde maatregel biedt Europese toezichthoudende autoriteiten op het gebied van het verzekeringswezen en effectenverkeer de mogelijkheid om vertrouwelijke informatie uit te wisselen met hun evenknie onder de daartoe bevoegde autoriteiten in derde landen. Bovendien stelt deze maatregel Europese toezichthouders op het gebied van het verzekeringswezen en effectenverkeer in de gelegenheid informatie uit te wisselen met andere instellingen in derde landen, zoals verrekenings- en vereveningssystemen, registeraccountants, etc, die uit de aard van hun functie de stabiliteit van het financiële systeem helpen versterken. Het voorstel stelt duidelijk dat deze informatie alleen voor controledoeleinden mag worden uitgewisseld, en de vertrouwelijkheid van de uitgewisselde gegevens – het belangrijkste punt van zorg – blijft gewaarborgd.</p>
      <p sl="en">De heer Evans sprak over het samenvoegen van toezichthoudende autoriteiten. Dat is inderdaad wat in het Verenigd Koninkrijk plaatsvindt. In de Financial Services Authority, onder leiding van de heer Howard Davies, is inderdaad een aantal toezichthoudende autoriteiten samengevoegd. Dit voorbeeld wordt gevolgd door Zweden, of wellicht is het andersom. Met andere woorden, zowel in Londen als in Stockholm is er sprake van een geconsolideerd toezichthoudend apparaat.</p>
      <p sl="en">Binnen de FSA in Londen is er een eenheid die zich bezighoudt met het bankwezen. Daarnaast is er een eenheid die zich richt op het verzekeringswezen en een derde eenheid die toezicht houdt op de beurs. Die bevinden zich allen onder hetzelfde dak, maar zij vormen nog steeds wel afzonderlijke entiteiten. De heer Evans wekt de indruk dat zij samenwerken – en dat doen zij ook wel – maar samenwerking behelst toch meer dan uitsluitend het zich bevinden onder hetzelfde dak. De heer Evans zou graag zien dat de Commissie de andere lidstaten zou aansporen om het Britse of het Zweedse voorbeeld te volgen. Daarover lopen de meningen sterk uiteen. We hebben hier te maken met een zeer gevoelige materie. In sommige landen is er sprake van geconsolideerd toezicht, maar in andere landen is er sprake van drie verschillende lichamen, zoals bijvoorbeeld in Nederland en andere lidstaten. Die zeggen: wij werken samen, dus wat is het probleem nu eigenlijk?</p>
      <p sl="en">Ik wil niet beweren dat er geen reden is tot ongerustheid. Onlangs is er een verslag verschenen van een commissie onder voorzitterschap van de heer Brouwer, die de tweede man is bij de Nederlandse Bank. Dat verslag werd warm ontvangen door ECO-FIN. Het is in te zien op het Internet, zodat iedereen er kennis van kan nemen. In dit verslag wordt gesteld dat het institutionele kader voor wat betreft het bank- en verzekeringswezen in essentie voldoet, maar het zegt niets over hoe er met systeemcrises moet worden omgegaan. En ook de effectenbeurzen blijven buiten beschouwing. Maar het denken hierover houdt niet op. Als dat wel zo was, zou dat niet best zijn. Het is algemeen bekend hoe het andere delen van de wereld is vergaan ten gevolge van systeemcrises. En bovendien is ook algemeen bekend dat allianties tussen de verschillende effectenbeurzen aan de orde van de dag zijn. Derhalve zullen wij hier nader aandacht aan moeten besteden en bekijken of de opkomst van conglomeraten nader toezicht vereist. In het geval van effectenbeurzen is de vraag zeker gewettigd of we alles moeten overlaten aan nationale controlerende instellingen of dat er iets op Europees niveau moet gebeuren.</p>
      <p sl="en">Het denken hierover heeft nog niet tot eenduidige conclusies geleid, maar wordt intussen voortgezet. Zodra dit iets oplevert, zal ik graag over deze materie een dialoog aangaan met dit Parlement.</p>
    </intervention>
    <intervention id="2-351" speaker_id="1708" name="Marie-Noëlle LIENEMANN" is_mep="True" mode="spoken" nationality="France" birth_date="12-07-1951" birth_place="Belfort" p_group="Socialist Group in the European Parliament" m_state="FR">
      <p sl="nl">Dank u, mijnheer de commissaris.</p>
      <p sl="nl">Het debat is gesloten.</p>
      <p sl="nl">De stemming vindt morgen om 12.00 uur plaats.</p>
    </intervention>
  </section>
  <section id="creitem21" title="Invoer van bier in Finland">
    <intervention id="2-353" speaker_id="1708" name="Marie-Noëlle LIENEMANN" is_mep="True" mode="spoken" nationality="France" birth_date="12-07-1951" birth_place="Belfort" p_group="Socialist Group in the European Parliament" m_state="FR">
      <p sl="nl">Aan de orde is het verslag (A5-0144/2000) van mevrouw Lulling, namens de Economische en Monetaire Commissie, over</p>
      <p sl="nl">I. het voorstel voor een richtlijn van de Raad tot wijziging van de richtlijnen 69/169/EEG en 92/12/EEG met betrekking tot de toekenning aan Finland van tijdelijke kwantitatieve beperkingen op de invoer van bier ((COM(2000) 76 - C5-0137/2000 - 2000/0038(CNS)) en</p>
      <p sl="nl">II. het voorstel voor een verordening van de Raad tot wijziging van verordening (EEG) nr. 918/83 van de Raad met betrekking tot een tijdelijke afwijking voor rechtenvrije invoer, in Finland, voor bier (COM(2000) 76 – C5-0138/2000 – 2000/0039(CNS)).</p>
    </intervention>
    <intervention id="2-354" speaker_id="1186" name="Astrid LULLING" is_mep="True" mode="spoken" role="rapporteur" nationality="Luxembourg" birth_date="11-06-1929" birth_place="Schifflange" p_group="Group of the European People's Party (Christian Democrats)" m_state="LU">
      <p sl="fr">Mevrouw de Voorzitter, mijnheer de commissaris, in het toetredingsverdrag uit 1995 had Finland tot en met 31 december 1996 een afwijking bedongen om de invoer van bier uit andere lidstaten te beperken.</p>
      <p sl="fr">Deze afwijking vormt een uitzondering op het fundamentele beginsel dat burgers van de Gemeenschap het recht hebben om voor eigen verbruik aangeschafte goederen zonder betaling van verdere verbruiksbelastingen in de hele Gemeenschap te mogen vervoeren. Deze uitzonderingsregeling is verlengd tot en met 31 december 2003. Tegelijkertijd en teneinde zich te conformeren aan de geldende Europese wetgeving in het kader van de douane-unie, heeft Finland de hoeveelheid bier die belastingvrij kan worden ingevoerd vanuit derde landen verhoogd van 2 tot 15 liter.</p>
      <p sl="fr">Finland heeft nu verzocht een kwantitatieve beperking van 15 tot zes liter te mogen toepassen op de grote hoeveelheden bier die de Finnen uit Estland en Rusland invoeren. Het voortbestaan van talloze kleine en middelgrote bierhandelaars in de grensregio’s wordt hierdoor in gevaar gebracht. Ook voert Finland problemen aan op het gebied van de volksgezondheid en de openbare orde, alsmede de kwestie van de inkomstenderving. Intussen is deze invoer goed voor zo’n 10% van de detailhandel in bier in Finland. Waarom? Eenvoudigweg vanwege het enorme prijsverschil als gevolg van de exorbitante belastingen op alcoholhoudende dranken in Finland.</p>
      <p sl="fr">De reactie van de Finse bevolking op deze situatie is een perfecte illustratie van de waarheid van La Palice dat te hoge belastingen averechts werken, omdat burgers zich verzetten tegen belastingen die voor hun gevoel bijna op diefstal neerkomen.</p>
      <p sl="fr">Vergeleken met de andere lidstaten kent Finland de hoogste accijnzen op alcoholische dranken. De accijnzen op bier zijn er bijvoorbeeld 17 keer zo hoog als in Spanje, en 44% hoger dan in Ierland, dat in de accijnzen-hitparade toch op de tweede plaats staat achter Finland, de nummer één van de Europese Unie. Toegegeven: ook Finland wordt nog verslagen, door de niet-lidstaat Noorwegen.</p>
      <p sl="fr">Vanwege de ligging van Finland neemt de invoer vanuit andere lidstaten door particulieren geen grote vormen aan, hetgeen bijvoorbeeld niet geldt voor met name Groot-Brittannië en Denemarken, die veel hogere accijnzen op alcoholhoudende dranken hebben dan de hun omringende lidstaten.</p>
      <p sl="fr">Gezien de ernst van de situatie heb ik in mijn verslag aanbevolen akkoord te gaan met deze nieuwe beperking van de invoer van bier uit Rusland en Estland tot zes liter. Deze regeling moet echter slechts worden toegestaan tot en met 2003 en niet tot en met 2006, vooral omdat Estland kandidaat-lidstaat is. Bovendien zal er ook na 2006 geen eind zal komen aan de al dan niet illegale handel zolang Finland niet overgaat tot minder hoge belastingen op alcoholische dranken, en met name op bier en wijn.</p>
      <p sl="fr">Een meerderheid in de Economische en Monetaire Commissie heeft mij hierin niet gevolgd. Ik heb aangedrongen en zelfs een amendement ingediend, vooral vanwege de wijziging van de afwijking met betrekking tot de invoer voor eigen verbruik vanuit de andere lidstaten. De ons gelijktijdig voorgelegde wijziging van de betrokken richtlijn voorziet namelijk in een geleidelijke liberalisering van de huidige 15 liter tot 64 liter met ingang van 2003. De algemene regels worden op 1 januari 2004 van kracht. Dit is zeker een verbetering ten opzichte van de huidige situatie, die tot 2004 zou kunnen voortduren.</p>
      <p sl="fr">Over het probleem van het alcoholmisbruik is natuurlijk flink getwist binnen de commissie. Ik blijf erbij dat alcoholisme – en met name het Scandinavische drinken om dronken te worden – niet kan worden opgelost door een hoog belastingniveau. Het tegendeel is waar, aangezien drank hierdoor een luxeproduct wordt, een soort statussymbool. Daarom heb ik Finland aanbevolen in deze nieuwe afwijkingsperiode de hoge belastingen op met name alcoholische dranken als bier en wijn te verlagen.</p>
      <p sl="fr">Het echte alcoholmisbruik en de hieruit voortvloeiende gezondheidsproblemen kunnen slechts worden aangepakt door middel van informatie en bewustmaking. Zware drinkers stoppen niet met drinken door hoge belastingen, maar je straft er wel de overgrote meerderheid van de bevolking mee die met mate bier, wijn en andere alcoholhoudende dranken nuttigt. Het is nu overigens overbekend en wetenschappelijk bewezen dat deze dranken een positieve invloed hebben op de gezondheid en de preventie van ziekten als kanker, Alzheimer en hart- en vaatziekten. Het moet nu dus maar eens afgelopen zijn met de hypocrisie en het toepassen van de verkeerde recepten.</p>
      <p sl="fr">We weten natuurlijk allemaal dat we geen vraagteken kunnen en willen plaatsen bij het prerogatief van de lidstaten om op fiscaal gebied de volgens hen passende accijnsniveaus vast te stellen. Wij hopen echter dat Finland ervan kan worden overtuigd dat een betere afstemming van zijn accijnzen op die van de andere lidstaten en de naburige derde landen de beste manier is om de voor dit land problematische toename van de grensoverschrijdende handel een halt toe te roepen. Deze aanpak heeft veel meer kans van slagen dan een benadering die bestaat in de handhaving en versterking van de kwantitatieve beperkingen.</p>
      <p sl="fr">Mijnheer de commissaris, ik betreur het dat de Commissie in deze kwestie zo voorzichtig te werk gaat, te meer daar u als rechtsgrond artikel 93 van het Verdrag heeft gekozen, dat juist betrekking heeft op de harmonisatie van de omzetbelasting, accijnzen en andere indirecte belastingen. Wie het begrijpt, mag het zeggen!</p>
    </intervention>
    <intervention id="2-355" speaker_id="4258" name="Piia-Noora KAUPPI" is_mep="True" mode="spoken" nationality="Finland" birth_date="07-01-1975" birth_place="Oulu" p_group="Group of the European People's Party (Christian Democrats) and European Democrats" m_state="FI">
      <p sl="fi">Mevrouw de Voorzitter, mijnheer de commissaris, vertegenwoordigers van de Raad, vaak wordt gezegd dat het Parlement ver van de burgers af staat en dat de zaken waarover wij hier spreken de burgers in onze landen niet interesseren. Waarde vrienden, nu behandelen wij eindelijk eens een verslag dat de consumenten zeker zal interesseren, in ieder geval in mijn eigen land Finland. Voor onze toetreding tot de Europese Unie werd aan ons Finnen beloofd dat de Europese Unie een opener alcoholbeleid met zich mee zou brengen, dat ze de vanwege de hoge accijnzen enorm hoge consumentenprijzen voor alcoholische dranken zou verlagen, de wederverkoop zou liberaliseren en het alcoholmonopolie van de staat zou afschaffen. Ik ben het helemaal met mevrouw Lulling eens dat het alcoholprobleem niet wordt opgelost door het beperken van de invoer, het hoog houden van de prijzen en het handhaven van een monopolie op de verkoop van alcohol. De consumenten hebben echter op hervormingen in het alcoholbeleid moeten wachten, want de lange overgangstijden en de verschillende invoerbeperkingen hebben een gezonde concurrentie in de weg gestaan. Het onderhavige verslag is dan ook een grote stap voorwaarts bij het stapsgewijs openen van de Finse markt.</p>
      <p sl="fi">Als tegenwicht voor de openstelling voor invoer uit de Europese Unie vraagt Finland echter het recht de hoeveelheid bier uit derde landen te verlagen. Deze gewenste beperking is op zich gerechtvaardigd mits de beperking tijdelijk is. Ook wat betreft de invoer uit derde landen moet Finland doelbewust richting een situatie gaan waarin de markt net zo open is als in de andere lidstaten. Uiterlijk tegen het einde van het jaar 2003 moet men afzien van de beperking van de invoer uit derde landen, want hoe sneller Finland zijn hele markt moet openen, hoe waarschijnlijker het is dat wij een werkelijke oplossing voor de accijnskwestie kunnen vinden. Daar hangt het uiteindelijk van af. Inderdaad leidt de liberalisering van de invoer uit bijvoorbeeld Estland en Rusland bij het huidige bruto prijsniveau al tegen het einde van het jaar 2003 tot een situatie die niet wenselijk is. Het eerder dan gepland openen van de markt voor ook de invoer uit derde landen vergroot echter de druk om de accijnzen te verlagen, en hoe sneller de accijnzen op het niveau van Midden-Europa komen te liggen, hoe gezonder de situatie op de interne markt zal zijn.</p>
    </intervention>
    <intervention id="2-356" speaker_id="4265" name="Göran FÄRM" is_mep="True" mode="spoken" nationality="Sweden" birth_date="17-10-1949" birth_place="Stockholm" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">Mevrouw de Voorzitter, de speciale invoerregels voor bier in Finland hebben natuurlijk een grote betekenis, zowel voor de volksgezondheid als voor het bedrijfsleven. Het probleem wordt nog aangescherpt door de nabijheid van derde landen; in de praktijk zijn dat Rusland en Estland. Het spreekt vanzelf dat bijzondere regels noodzakelijk zijn, ook waar het gaat om douanerechten die ten aanzien van dat derde land moeten worden geheven.</p>
      <p sl="sv">Zoals wij in het vorige debat over het Zweedse alcoholbeleid constateerden, wordt in Finland net zoals in Zweden en Noorwegen een bijzonder beleid gevolgd dat onder meer op hoge accijnzen is gebaseerd. Achterliggende idee is dat hoge consumptieprijzen leiden tot minder verbruik. Ook in Finland is gebleken dat dit beleid succes heeft wanneer het erom gaat door alcohol veroorzaakte problemen aan te pakken. Dat relatief lage totale alcoholverbruik leidt, niettegenstaande de traditie en het speciale consumptiepatroon in landen als Finland en Zweden, en ondanks de illegaal gestookte alcohol en smokkel, tot minder alcoholgerelateerde problemen en lagere kosten voor de samenleving. In dat verband denk ik dat er overtuigende bewijzen zijn dat rapporteur Lulling zich vergist wanneer zij zegt dat hoge accijnzen niet tot minder verbruik leiden of dat een restrictief beleid niet efficiënt zou zijn. Er bestaan vele onderzoeken waaruit precies het omgekeerde blijkt. Bovendien hebben onder meer de Verenigde Naties aanbevolen dat men zich bij het alcoholbeleid door die noordse ervaringen laat inspireren en dat ook andere Europese landen dezelfde weg zouden bewandelen. Maar dat restrictievere beleid is natuurlijk moeilijker door te voeren zonder bescherming van invoerbeperkingen. Dat is de reden waarom Finland, evenals Zweden, tijd gevraagd heeft om tot het jaar 2003 de invoer van bier in de Europese Unie stapsgewijze te verhogen. Men heeft gewoon tijd nodig om het nieuwe alcoholbeleid voor te bereiden, met nieuwe maatregelen waardoor de risico’s die gepaard gaan met het afschaffen van invoerbeperkingen verkleind kunnen worden.</p>
      <p sl="sv">Voor Finland zijn de problemen groter dan voor Zweden. Zij zijn groter door de nabijheid van buurlanden buiten de Europese Unie, vooral Rusland en Estland, aangezien deze landen een heel ander kostenpatroon hebben, een heel ander prijs- en belastingniveau dan wat normaal is in de Unie. De geringe afstand tussen het zuiden van Finland en Estland en het enorme verschil in prijs- en belastingniveau hebben ertoe geleid dat Finland en de Europese Commissie de beperkingen ten aanzien van die landen met nog eens twee jaar wensen te verlengen. Tot het jaar 2005 dus, en dat lijkt mij zinvol. Dat heeft rapporteur Lulling evenwel niet willen accepteren: in plaats daarvan eist zij dat dezelfde tijdslimiet geldt voor derde landen als voor de interne markt. Gelukkig koos de commissie ervoor mij, de Finse regering en de Commissie te volgen in onze mening dat door die grote verschillen in prijs- en belastingniveau twee jaar extra aanpassingstijd nodig is. Als Estland tenminste in de tussentijd geen lid wordt van de Europese Unie, aangezien de regels van de Europese Unie dan natuurlijk ook voor Estland zullen gelden. De risico’s hier hebben vooral betrekking op de volksgezondheidsproblemen, maar ook op problemen voor de nationale productie en verkoop van bier in grensgebieden.</p>
      <p sl="sv">Mevrouw Lulling heeft haar verslag vooral willen gebruiken om te pleiten voor lagere accijnzen op alcohol in Finland. Ik ben het ermee eens dat hoge accijnzen op termijn moeilijk gehandhaafd kunnen worden wanneer steeds meer mensen naar het buitenland reizen en alcohol kunnen invoeren. Maar het is ondanks alles, zoals Commissaris Bolkestein eerder constateerde, een belangrijk principe dat dergelijke belastingen een nationale aangelegenheid zijn, en niet formeel op de interne markt geharmoniseerd kunnen worden.</p>
      <p sl="sv">Dat neemt niet weg dat het nu voor de Finse regering zaak is de belastingtarieven te verlagen om grote problemen te voorkomen wanneer de beperkingen op privé-invoer van bier stapsgewijze worden verminderd tot het niveau dat voor de andere landen van de interne markt zal gelden.</p>
      <p sl="sv">Het is toch jammer dat de rapporteur, die een bekend verdediger van de belangen van wijnproducenten is, de problemen voor de volksgezondheid niet ernstig neemt, maar anders dan de rapporteur voor Zweedse alcoholbeperkingen, de heer Maaten, deze problematiek louter vanuit fiscaal oogpunt en in verband met de interne markt bekijkt. Het is toch algemeen bekend dat de invoer tegen lage prijzen naar Finland vanuit Estland en Rusland al tot onmiskenbare sociale en volksgezondheidsproblemen heeft geleid. Het is dan ook verheugend dat het komende voorzitterschap komend jaar, naar ik heb begrepen, echt werk wil maken van dit onderwerp door maatregelen voor de volksgezondheid te nemen in verband met de rol van alcohol. Daarbij zullen zeker ook nieuwe methoden nodig zijn. Tegen die achtergrond stel ik voor dat wij het voorstel van de commissie ondersteunen en de overeenkomst tussen Finland en de Europese Unie goedkeuren.</p>
    </intervention>
    <intervention id="2-357" speaker_id="4259" name="Mikko PESÄLÄ" is_mep="True" mode="spoken" nationality="Finland" birth_date="30-11-1938" birth_place="Iitti" p_group="Group of the European Liberal, Democrat and Reform Party" m_state="FI">
      <p sl="fi">Mevrouw de Voorzitter, nu Finland lid is van de Europese Unie moet Finland de Europese concurrentiebepalingen toepassen. De invoerbepalingen voor bier maken hier deel van uit. Als vertegenwoordiger van de ELDR-Fractie ben ik zowel voor het bestrijden van concurrentievervalsing als voor vrijhandel, die echter ten goede van de burgers moet komen.</p>
      <p sl="fi">Ik benader het probleem echter vanuit het subsidiariteitsbeginsel. In Finland is zeer lang een succesvol sociaal beleid gevoerd waarmee wordt getracht de alcoholconsumptie te beperken. Alle statistieken over de totale consumptie van alcohol spreken voor een voortzetting van dit beleid. Aan de andere kant geef ik toe dat de consumptie ongelijk is verdeeld. Er bestaan in Finland groepen probleemdrinkers, zoals jongeren. Met het voorstel probeert men het alcoholgebruik van deze groepen te beïnvloeden. De motivering voor de strenge invoerbeperkingen heeft onder andere met de openbare orde te maken.</p>
      <p sl="fi">Een essentieel onderdeel van het gezondheidsbeleid is de hoge belasting en tegelijkertijd het handhaven van strenge controles aan de grens. De geografische ligging van Finland verschilt veel van die van alle andere landen in de Europese Unie. Achter onze grenzen bevinden zich landen met een laag prijsniveau: als bijvoorbeeld de algemene Europese beperking van een belastingvrije invoer tot een waarde van 175 euro wordt toegepast op de invoer uit deze landen, dan zou het aantal liters dat mag worden ingevoerd het dubbele zijn. Daarom moet Finland zelfstandig de invoerbeperkingen kunnen toepassen die voor het land het beste zijn.</p>
      <p sl="fi">In deze zaak moet men in verschillende stappen naar lagere alcoholaccijnzen en naar een liberalisering van de invoer gaan, maar laten wij hierbij de omstandigheden respecteren die de lidstaat zelf het beste acht. Finland vindt een twee jaar langere beperking van de invoer uit derde landen gerechtvaardigd. Daarom kunnen wij de amendementen die de rapporteur opnieuw in de plenaire vergadering naar voren heeft gebracht en die in de commissie al een keer zijn afgekeurd, niet steunen.</p>
    </intervention>
    <intervention id="2-358" speaker_id="4739" name="Benedetto DELLA VEDOVA" is_mep="True" mode="spoken" nationality="Italy" birth_date="03-04-1962" birth_place="Sondrio" p_group="Technical Group of Independent Members - mixed group" m_state="IT">
      <p sl="it">Mevrouw de Voorzitter, mijnheer de commissaris, collega Lulling heeft naar mijn mening goed gewerkt aan dit verslag, in die zin dat zij getracht heeft de al te beperkte opzet van de Commissie bij te stellen.</p>
      <p sl="it">Een eerste punt dat opgehelderd dient te worden, is het volgende: het is waar dat het vrije verkeer van goederen binnen de communautaire landen een daadwerkelijke totstandkoming van de interne markt ernstig benadeelt. En het maakt geen enkel verschil of het nu om andere producten gaat of, zoals in dit geval, om bier. De discriminatie tussen consumenten uit andere landen en Finse consumenten is duidelijk en rechtvaardigt maatregelen. Landen als Finland moeten dus de beperkingen die zij in vergelijking met de communautaire normen aan de import van bier voor persoonlijke consumptie stellen zo snel mogelijk opheffen. De gestelde termijn, 2003, is op geen enkele wijze te rechtvaardigen, en de termijn van 2005 voor particuliere invoer uit landen buiten de Unie nog minder. Op dit punt zullen wij, de Italiaanse radicalen, de amendementen van mevrouw Lulling steunen.</p>
      <p sl="it">Wij zijn ook allesbehalve overtuigd van de maatschappelijke en gezondheidsargumenten die zijn aangevoerd om een uitzonderingsregeling te bepleiten, mevrouw de Voorzitter. Het prohibitiebeleid en de staatsmonopolies, die zoals alle monopolies afkeuring verdienen, leiden tot smokkel en clandestiene handel, ook al spekken ze de nationale schatkist. Op de langere termijn - en daarvoor hoeven wij niet eens de drooglegging in de Verenigde Staten van de vorige eeuw te noemen - lopen de maatschappij en de gezondheid zo meer schade op dan wanneer er bewust geconsumeerd wordt. De gegevens over smokkel in de Scandinavische landen van producten die op zich onschuldig zijn, zoals bier en wijn, moeten een waarschuwing zijn tegen een vergaand ontmoedigingsbeleid ten aanzien van alcohol, en niet alleen ten aanzien van alcohol. Het is juist geen voorbeeld dat - zoals iemand heeft beweerd - door andere landen van de Europese Unie moet worden nagevolgd. Om tenslotte nog maar te zwijgen over het feit dat alle extreme vormen van paternalisme, of die nu door de overheid of door politici worden bedreven, een ernstig inbreuk op de persoonlijke vrijheid zijn.</p>
    </intervention>
    <intervention id="2-359" speaker_id="2301" name="Reino PAASILINNA" is_mep="True" mode="spoken" nationality="Finland" birth_date="05-12-1939" birth_place="Arctic Ocean" p_group="Socialist Group in the European Parliament" m_state="FI">
      <p sl="fi">Mevrouw de Voorzitter, Finland is bereid de invoer van bier uit de interne markt te vergroten. De uitzondering is aan tijd gebonden en in die zin steun ik de lijn van de Commissie. Het Finse alcoholbeleid is doeltreffend en wij hebben daar bewijzen voor die in geen enkel land betwist kunnen worden. Ons probleem is het verschil in accijnsniveau. Er is nergens zo'n groot verschil als aan onze oostgrens. Als u even nadenkt is de reden hiervoor duidelijk. Er is daar een hele staat ingestort, en tegelijkertijd stortte ook de prijs van wodka en bier in. Dat is daar nu eenmaal gebeurd, en wij zullen ons niet in die afgrond storten, wat u ons ook vertelt. De prijs van alcohol is daar drastisch gedaald. Bovendien wordt er alcohol gemaakt door leidingwater met pure alcohol te mengen. Dat levert een tamelijk gemeen goedje op! Dat is bijna voor de prijs van alleen de fles te krijgen. Welk product kan zo goedkoop zijn dat je daarmee kunt concurreren? Bovendien, wie stoort zich aan een dergelijke beperking van invoer uit het oosten? Het stoort niemand, in ieder geval niet de werkzaamheden van de Europese Unie.</p>
      <p sl="fi">Hier is gezegd dat men met accijnzen het gebruik niet kan doen afnemen. Welke ervaring heeft u hiermee? Wij hebben hier ervaring mee. Als de prijs stijgt, vermindert het gebruik van alcohol bij de armen het eerst. Hierover bestaan onderzoeksresultaten. Dan zegt u dat voorlichting helpt. Toevallig kom ik uit een regio waar deze voorlichting heeft plaatsgevonden. Wat gebeurde er? Het gebruik van wodka is op hetzelfde niveau gebleven en daarnaast is men wijn gaan drinken, het totale gebruik neemt dus toe. Wij hebben nog een ander probleem. Wij hebben een hoog belastingniveau, waar ik voorstander van ben. Als particulieren extra buitenlands bier mogen invoeren, gaan de belastingopbrengsten omlaag. Vervolgens moeten ook in het eigen land de belastingtarieven omlaag, en ook daardoor vermindert de belastingopbrengst, maar in beide gevallen neemt het alcoholgebruik toe en ontstaat er een vrij groot dubbel probleem.</p>
      <p sl="fi">Naar mijn mening is een stapsgewijze verandering en het in acht nemen van het binnenlandse belastingniveau een goede zaak. De accijns op bier is bij ons zeer hoog, maar, waarde collega's, wat wij niet kunnen wegnemen is het enorme prijsverschil tussen ons en onze oosterbuur. Hiervoor zijn onze middelen niet toereikend, het prijsverschil is te groot, en daarom - zoals collega Pesälä al zei - is onze bijzondere positie voor ons zeer belangrijk. En als die er niet is, dan kan ik slechts zeggen dat onze wegen naar het oosten nat zullen worden van de wodka als alle invoerbeperkingen worden opgeheven. Daar gaat het om.</p>
    </intervention>
    <intervention id="2-360" speaker_id="2305" name="Astrid THORS" is_mep="True" mode="spoken" nationality="Finland" birth_date="06-11-1957" birth_place="Helsingfors" p_group="Group of the European Liberal, Democrat and Reform Party" m_state="FI">
      <p sl="sv">Mevrouw de Voorzitter, mijnheer de commissaris, in tegenstelling tot mijn collega Kauppi vind ik dat er betere manieren bestaan om de eerste verjaardag van het Europees Parlement sinds de verkiezingen te vieren dan de commissaris tot elf uur ’s avonds op te houden met een discussie over een bagatel. Wij hadden dit efficiënter kunnen aanpakken.</p>
      <p sl="sv">Het is trouwens duidelijk dat het hier vooral om een fiscaal probleem gaat. Tot mijn geachte collega Kauppi zou ik willen zeggen dat men hier wel iets over de rol van de liberalen kan zeggen, maar wat heeft Kauppi’s partijgenoot, de Finse minister van financiën gedaan om te proberen die kwestie of andere belastingkwesties in Finland aan te pakken? Het is, zoals gezegd, een fiscaal probleem.</p>
      <p sl="sv">Ik heb al gewezen op punten van orde. Ik ben zeer teleurgesteld over de uitspraak van het Hof van Justitie dat het mogelijk is een discriminerende tijdslimiet in te voeren voor medeburgers uit een derde land. Mijn partij, de Zweedse volkspartij, was daartegen, maar wij konden jammer genoeg niet anders dan ons bij de uitspraak van het Hof in Luxemburg neerleggen.</p>
      <p sl="sv">Er is voldoende reden om te constateren dat het aan Finse zijde, in tegenstelling tot een aantal Zweedse collega’s, wel is doorgedrongen dat onze uitzondering voor overige alcoholhoudende dranken uit EU-landen een tijdelijke uitzondering is. Toch steun ik het voorstel van de Commissie met betrekking tot een tijdslimiet tot het jaar 2006 voor de invoer van bier. Ik maak mij ook zorgen omdat wij er niet omheen zullen kunnen overgangsregels in de onderhandelingen met Estland in te bouwen. De commissie heeft een toevoeging over onder meer Estland opgenomen. Wij hebben een gelijkaardig probleem in vele grensgebieden en ik verwijs daarvoor naar de bijdrage van collega Paasilinna. Men moet vermijden overhaaste besluiten te nemen.</p>
      <p sl="sv">Verder wil nog ik nog wijzen op de moeilijke concurrentieverhoudingen in het verkeer op de Oostzee. Concurrentieposities zijn daar zeer verschillend en zouden wel eens nog meer uit elkaar kunnen drijven.</p>
    </intervention>
    <intervention id="2-361" speaker_id="4260" name="Eija-Riitta KORHOLA" is_mep="True" mode="spoken" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">Mevrouw de Voorzitter, Finland heeft een overgangsperiode gekregen om de invoerbepalingen voor alcohol op het niveau van de Europese Unie te brengen. Voor wat de interne markt betreft, moet dit in de vastgestelde termijn tot het jaar 2004 gebeuren. Door extra tijd te vragen voor de harmonisatie van de invoer uit derde landen heeft Finland echter willen garanderen dat de invoer uit de interne markt, die prioriteit verdient, op beheerste wijze wordt geharmoniseerd. Het Hof van Justitie en de Commissie keuren dit goed, ik hoop dus ook op begrip van het Parlement.</p>
      <p sl="fi">Naar mijn mening schetst het verslag-Lulling een verkeerd beeld van de situatie in Finland. Dat kunt u wel uit de interventies van de Finse parlementsleden opmaken, mijnheer de commissaris. Het wezenlijke probleem bij de invoer uit derde landen van producten waarop accijnzen worden geheven is dat er voor sterke drank en wijn uit heel Europa een invoerbeperking geldt, maar om de een of andere reden niet voor bier. Op die manier moet men zich bij het belastingvrij invoeren van bier houden aan het algemene Europese maximum: producten met een waarde tot 175 euro. Met het Russische prijsniveau, zoals wij al hebben gehoord, betekent dit bedrag meer dan 200 liter van het beste Europese bier. Die hoeveelheid is het dubbele van de hoeveelheid die een EU-burger uit een ander land van de Europese Unie kan invoeren. Tot hoeveel liters bier de invoer uit derde landen wordt beperkt is minder belangrijk dan dat de invoer uit derde landen pas wordt geregeld nadat de interne markt tot stand is gebracht. De grens tussen Finland en Rusland is in de Europese Unie uitzonderlijk. Ik onderstreep dat geen enkel ander EU-land aan zijn grenzen vergelijkbaar grote prijsverschillen kent als Finland. Het probleem dat door deze prijsverschillen wordt veroorzaakt, wordt met geen enkel accijnsniveau opgelost.</p>
      <p sl="fi">Recente informatie van bijvoorbeeld in Frankrijk verrichte onderzoeken toont aan dat in alle EU-landen alcohol ernstige gezondheidsproblemen veroorzaakt. Ik heb ook begrepen dat Zweden en Frankrijk tijdens hun voorzitterschappen een Europees beleid voorstaan waarin wordt getracht de schadelijke gevolgen van alcohol voor de gezondheid in de hele Europese Unie te bestrijden. De hoge maatschappelijke kosten van de schadelijke gevolgen van alcohol kennende, kan de harmonisatie van de accijnzen beter in de richting van het gemiddelde in de Europese Unie gaan en niet naar het laagste niveau. Het gebruik van accijnzen is niet alleen een fiscaal beleidsinstrument om geld voor de staat in te zamelen, maar ook duidelijk een instrument om via de markteconomie een gezondere leefwijze te bevorderen.</p>
    </intervention>
    <intervention id="2-362" speaker_id="photo_generic" name="Bolkestein" is_mep="True" mode="spoken" role="Commissie">
      <p sl="nl">Mevrouw de Voorzitter, mag ik beginnen met te zeggen dat de Commissie met dit voorstel tegemoet komt aan een verzoek van Finland dat een stijgende invoer van bier vanuit naburige derde landen zoals Rusland of Estland, waar bier veel goedkoper is, wenst tegen te gaan. Tegelijkertijd heeft Finland ermee ingestemd in verschillende stappen de hoeveelheid bier te verhogen die reizigers komende uit andere lidstaten zonder betaling van accijns kunnen meebrengen. Aldus bereidt Finland zich voor op de situatie vanaf het jaar 2004 wanneer reizigers vrij alcoholische dranken voor hun eigen gebruik vanuit andere lidstaten zullen kunnen meebrengen, overeenkomstig de beginselen van de binnenmarkt.</p>
      <p sl="nl">Het verheugt mij dat, ondanks het grote aantal ingediende amendementen, het verslag van mevrouw Lulling de voorstellen van de Commissie grotendeels steunt. Hoewel de Commissie de motieven van de voorgestelde amendementen heel goed begrijpt, is zij niet bij machte die amendementen te aanvaarden. Een aantal daarvan hebben betrekking op het niveau van de tarieven, toegepast door Finland. Zoals ik eerder vanavond heb uiteengezet, is bij de huidige stand van de communautaire wetgeving, die slechts minimumaccijnstarieven vastlegt, het enkel en alleen aan Finland om uit te maken of de aanpassing van zijn alcoholbeleid tevens een vermindering van het niveau van de belastingheffing moet omvatten. In elk geval zal de Commissie de kwestie van het niveau van de tarieven in zijn bredere context behandelen in een rapport dat begin volgend jaar of aan het einde van dit jaar zal worden voorgelegd. Dat rapport zal ook rekening houden met de algemene doelstellingen van het Verdrag, zoals het gezondheidsbeleid.</p>
      <p sl="nl">Het is ook niet noodzakelijk om in dit voorstel erop te wijzen dat Finland tot dusverre zijn verplichting om de intracommunautaire beperkingen geleidelijk aan te liberaliseren, niet is nagekomen. Die verplichting is reeds vervat in de bestaande tekst van de richtlijn en de Commissie heeft Finland aan deze verplichting herinnerd in haar algemeen verslag, van 24 mei laatstleden, betreffende de toepassing van de beperkingen in de Scandinavische lidstaten. Dat verslag is tevens aan het Europees Parlement toegestuurd.</p>
      <p sl="nl">Met betrekking tot de beperkingen voor invoer vanuit derde landen zou ik willen opmerken dat het de eerste keer is dat Finland om een afwijking verzoekt. Voordien waren deze beperkingen automatisch verbonden aan de beperkingen binnen de Unie.</p>
      <p sl="nl">Betreffende de situatie van Estland wijs ik er nog op dat de door dit land toegepaste accijnstarieven op bier reeds enigszins hoger liggen dan de minimumtarieven vastgesteld in de communautaire wetgeving.</p>
      <p sl="nl">Ten slotte, mevrouw de Voorzitter, zal de voorgestelde datum van de tenuitvoerlegging, dat wil zeggen 1 april van dit jaar, door de Raad moeten worden aangepast na ontvangst van de adviezen van het Parlement en het Economisch en Sociaal Comité. Deze aanpassing vereist geen wijziging van het voorstel. De nieuwe datum zal hoogstwaarschijnlijk 1 juli van dit jaar zijn.</p>
      <p sl="nl">Tot dusver mijn opmerkingen, mevrouw de Voorzitter, en nogmaals mijn dank aan de rapporteur.</p>
    </intervention>
    <intervention id="2-363" speaker_id="1186" name="Astrid LULLING" is_mep="True" mode="spoken" role="rapporteur" nationality="Luxembourg" birth_date="11-06-1929" birth_place="Schifflange" p_group="Group of the European People's Party (Christian Democrats)" m_state="LU">
      <p sl="fr">Mevrouw de Voorzitter, ik maak gebruik van mijn recht om te reageren, aangezien ik bepaalde beweringen en zelfs verwijten die de heer Färm mij in mijn hoedanigheid van rapporteur heeft gemaakt, niet over mijn kant kan laten gaan. En dan heb ik het nog niet eens over zijn interventie, die vol tegenstrijdigheden zat.</p>
      <p sl="fr">Als het beleid van accijnzen – die voor bier 17 keer zo hoog zijn als het communautaire minimum – inderdaad vrucht heeft afgeworpen, waarom moet er dan om nieuwe beperkingen worden verzocht? Het is duidelijk aangetoond dat dit beleid geen succes heeft, anders zou Finland geen melding maken van een steeds grotere invoer vanuit Rusland en Estland ondanks exorbitante accijnzen. Mijnheer Färm, die de Vergadering helaas heeft verlaten, moet zijn redenering en zijn tekst dus maar eens aan een kritische blik onderwerpen, want hij spreekt zichzelf nogal eens tegen. Hij heeft zelfs gezegd dat ik de accijnzen heb verlaagd. Nee, dat is te mooi om waar te zijn, dat ik de accijnzen kan verlagen.</p>
      <a text="(Spreekster wordt door de Voorzitter verzocht af te ronden)"/>
      <p sl="fr">Ik heb het recht om te antwoorden en ik ben zo klaar.</p>
      <p sl="fr">Ik zei dus dat als ik deze macht had, ik dit zou doen. Mijnheer Färm heeft mij bovendien verweten dat ik de wijnproducenten bescherm. Maar daar ben ik juist trots op! Ik hoef u er toch niet aan te herinneren dat wijn een landbouwproduct is, een levensmiddel dat wanneer het met mate wordt geconsumeerd een therapeutische en preventieve werking heeft? Ik heb liever dat de Finse burgers in plaats van zich vrijdags en zaterdags vol te gieten met bier en wodka twee glazen wijn per dag drinken, hetgeen veel beter zou zijn voor hun gezondheid. Ik zou willen dat deze burgers zich deze twee glazen wijn konden veroorloven, iets wat niet het geval is als gevolg van de te hoge accijnzen in dit land. Zelfs de sociale zekerheid in Finland zou erbij gebaat zijn.</p>
    </intervention>
    <intervention id="2-364" speaker_id="1708" name="Marie-Noëlle LIENEMANN" is_mep="True" mode="spoken" nationality="France" birth_date="12-07-1951" birth_place="Belfort" p_group="Socialist Group in the European Parliament" m_state="FR">
      <p sl="nl">Het debat is gesloten.</p>
      <p sl="nl">De stemming vindt morgen om 12.00 uur plaats.</p>
    </intervention>
  </section>
  <section id="creitem22" title="Statistieken van het goederenverkeer tussen lidstaten">
    <intervention id="2-366" speaker_id="1708" name="Marie-Noëlle LIENEMANN" is_mep="True" mode="spoken" nationality="France" birth_date="12-07-1951" birth_place="Belfort" p_group="Socialist Group in the European Parliament" m_state="FR">
      <p sl="nl">Aan de orde is de aanbeveling voor de tweede lezing van de heer Beysen (A5-0153/2000), namens de Commissie juridische zaken en interne markt, betreffende het gemeenschappelijk standpunt, door de Raad op 28 februari 2000 vastgesteld met het oog op de aanneming van de verordening van het Europees Parlement en de Raad tot wijziging van verordening (EEG) nr. 3330/91 van de Raad betreffende de statistieken van het goederenverkeer tussen de lidstaten, met betrekking tot vereenvoudiging van het gebruik van de goederennomenclatuur (14100/1/1999 - 5-0134/2000 – 1997/0162(COD)).</p>
    </intervention>
    <intervention id="2-367" speaker_id="4752" name="Ward BEYSEN" is_mep="True" mode="spoken" role="rapporteur" nationality="Belgium" birth_date="26-06-1941" birth_place="Mortsel" p_group="Group of the European Liberal, Democrat and Reform Party" m_state="BE">
      <p sl="nl">Mevrouw de Voorzitter, de inwerkingtreding van de interne markt en de opheffing van de grenscontroles hebben geleid tot de afschaffing van de BTW-verklaringen en de statistieken waarvoor de douanediensten zorg droegen. Intrastat, de statistische informatie over het goederenverkeer, wordt weinig gewaardeerd door het bedrijfsleven, voor wie de administratieve rompslomp des te zwaarder weegt omdat behalve informatie over de betrokken producten zelf bepaalde gegevens moeten worden verstrekt die niet onder de bevoegdheid vallen van de rechtstreeks bij de transactie betrokken ondernemingen, maar onder die van de vervoersbedrijven waarop zij een beroep doen.</p>
      <p sl="nl">In de basisverordening is bepaald dat de informatieplichtigen voor de statistiek voor classificatie van goederen, gebruik dienen te maken van de gecombineerde nomenclatuur die meer dan 10.500 onderverdelingen heeft. Deze gecombineerde nomenclatuur is een tarief- en statistieknomenclatuur die wordt gebruikt voor de handel tussen de lidstaten en die met derde landen.</p>
      <p sl="nl">In het kader van het SLIM-initiatief is de vereenvoudiging van Intrastat als proefproject aangewezen. De werkgroep SLIM-Intrastat heeft voorgesteld deze nomenclatuur te vereenvoudigen en beter af te stemmen op de reële behoeften van de gebruiker zonder dat hierbij afbreuk wordt gedaan aan de koppeling met de nomenclatuur voor het goederenverkeer met derde landen, noch aan het verband met de andere statistische nomenclaturen.</p>
      <p sl="nl">Dit voorstel werd trouwens gedragen door vertegenwoordigers van beroepsverenigingen en door ondernemingen omdat zijzelf een bijdrage hebben geleverd aan de uitwerking van de aanbevelingen. De vereenvoudigingen moeten inderdaad in de eerste plaats ten goede komen kleine en aan de middelgrote ondernemingen.</p>
      <p sl="nl">Het aantal codes wordt immers beperkt en aldus wordt de indeling en de codering van de goederen door de ondernemingen vergemakkelijkt zonder dat de ondernemingen bijzondere maatregelen moeten treffen. Dit voorstel en alle andere maatregelen ter vereenvoudiging van het systeem kunnen alleen maar een gunstige uitwerking hebben op het bedrijfsleven.</p>
      <p sl="nl">De Europese Gemeenschap zou hier het initiatief kunnen nemen om op internationaal niveau voor te stellen de opzet van het geharmoniseerde systeem te herzien en het beter te laten aansluiten op de behoeften van de internationale handel van de eenentwintigste eeuw.</p>
      <p sl="nl">Tot slot wil ik u mededelen dat een tripartiet overleg in drie vergaderingen van de delegatie van het Europees Parlement uiteindelijk tot een compromis heeft geleid op de bijeenkomst van het bemiddelingscomité. Het rapport werd eenparig zonder amendementen goedgekeurd in de Commissie juridische zaken en interne markt. Ik zou de collega's dan ook dank weten mochten ze hierover morgen eensgezind hun stem willen uitbrengen.</p>
    </intervention>
    <intervention id="2-368" speaker_id="4538" name="Malcolm HARBOUR" is_mep="True" mode="spoken" nationality="United Kingdom" birth_date="19-02-1947" birth_place="Woking" p_group="European Conservatives and Reformists Group" m_state="GB">
      <p sl="en">Mevrouw de Voorzitter, de Fractie van de Europese Volkspartij is erg blij met het verslag van de heer Beysen, en namens deze fractie wil ik hem bedanken voor de duidelijke en heldere wijze waarop hij de tekst heeft opgesteld. Wij staan volledig achter zijn voorstel om dit geheel zonder amendementen aan te nemen.</p>
      <p sl="en">Waarom zijn wij hier zo’n sterk voorstander van? Vandaag de dag moet alles dat bedrijven het leven makkelijker maakt zonder dat, zoals de heer Beysen aangeeft, statistische informatie die van cruciaal belang is voor de bedrijfsvoering daaronder lijdt, van harte worden toegejuicht. Als iemand die zelf ook meermaals een klein bedrijf is begonnen, weet ik hoe frustrerend het is als je allerlei statistische gegevens moet gaan invullen terwijl je probeert een bedrijf te runnen, omdat daarmee beslag gelegd wordt op kostbare bedrijfstijd die veel beter gebruikt zou kunnen worden om meer te verkopen en het bedrijf vooruit te helpen.</p>
      <p sl="en">Ik heb het verslag van de heer Beysen gelezen en ik vond de voorgeschiedenis van dit voorstel nogal deprimerend. Ik had geen zitting in het vorige Parlement, en het is duidelijk dat het Parlement hier veel werk in heeft gestoken, maar het heeft wel drie jaar geduurd voor we op dit punt zijn aangeland. Het kan natuurlijk zijn dat achter het verslag van de heer Beysen een bijzonder complexe reeks variabelen schuilgaat waarover de Commissie zich heeft moeten buigen. Toch lijkt mij dat als we werkelijk vooruitgang willen boeken met deregulering om het klimaat voor kleine bedrijven te verbeteren – en dat is tenslotte, zoals bekend, een van de doelstellingen van de Top van Lissabon – dan moeten we dit soort projecten toch eens voortvarender leren aanpakken.</p>
      <p sl="en">Ik zou daarom graag zien dat u ons vanavond de verzekering geeft dat u serieus probeert op dit terrein sneller vooruit te komen. Bovendien zou ik, gezien de voordelen van nieuwe technologische toepassingen op dit gebied, waardoor veel meer transacties tussen bedrijven onderling en tussen bedrijven en de overheid elektronisch worden afgewikkeld, graag van u horen dat u voornemens bent die technologie zodanig te benutten dat statistische gegevens in de toekomst automatisch kunnen worden verzameld. Zowel betrouwbaarder als automatisch en, zoals de heer Beysen stelt, “ook internationaal”.</p>
      <p sl="en">Tot slot, mijnheer de commissaris, zullen we moeten bekijken hoe wij u als Parlement terzijde kunnen staan om de goedkeuring van het proces te versnellen. Het zou toch niet zoveel tijd moeten kosten om grotendeels technische kwesties uit te werken. De heer Beysen vermeldde dat het Parlement deze kwesties al internationaal heeft aangekaart. Wij dienen echter eerst zelf orde op zaken te stellen. Als u wilt dat een speciale commissie zich binnen de Commissie juridische zaken en interne markt gaat bezighouden met het kleinbedrijf, de vereenvoudiging van de regelgeving en statistische kwesties, vraagt u ons dat dan gewoon. Maar laat u ons in hemelsnaam die voorstellen niet opnieuw behandelen nadat we al drie jaar hebben moeten wachten om enige vooruitgang te boeken op wat toch een betrekkelijk eenvoudig terrein is.</p>
    </intervention>
    <intervention id="2-369" speaker_id="2285" name="Maria BERGER" is_mep="True" mode="spoken" nationality="Austria" birth_date="19-08-1956" birth_place="Perg" p_group="Socialist Group in the European Parliament" m_state="AT">
      <p sl="de">Mevrouw de Voorzitter, mede namens mijn fractie dank ik de heer Beysen, ondervoorzitter van de Commissie juridische zaken en interne markt, omdat hij dit verslag zeer snel heeft opgesteld en heeft aanbevolen het gemeenschappelijk standpunt ongewijzigd goed te keuren. Als wij aan die aanbeveling gevolg geven, is dat onder meer omdat het in de Raad al niet eenvoudig was tot dit bescheiden compromis te komen. Wij willen het dan ook niet in gevaar brengen. Dat betekent echter niet dat wij met dit compromis echt tevreden kunnen zijn. Verdere stappen moeten volgen.</p>
      <p sl="de">Wij horen vaak van ondernemingen dat ze de interne markt van de Europese Unie als zeer positief ervaren. Er zijn twee problemen. Het ene wordt gevormd door de verschillende BTW-tarieven, het andere door de statistieken en de vele formulieren die daarvoor moeten worden ingevuld. Wij weten wel dat handelaren graag klagen. Dat hoort bij het beroep. Het geeft echter te denken dat ik deze klachten zelfs in Oostenrijk hoor. Dat land is immers erg vindingrijk als het om formulieren en bureaucratische verplichtingen gaat, en klaagt nu over de extra last die het lidmaatschap van de Europese Unie met zich meebrengt.</p>
      <p sl="de">Ik ken voorbeelden van ondernemingen die al drie of vier weken van tevoren het kenteken van de vrachtwagen moeten melden die bij hen goederen komt ophalen. Een volgende belangrijke stap is de verhoging van de vereenvoudigingsdrempel tot tenminste 200.000 euro. De Raad heeft de Commissie verzocht deze stap te controleren. Wij weten uit het verleden dat de Commissie daar in principe zeer positief tegenover staat. Daarom vraag ik de heer Solbes Mira welke initiatieven wij van de Commissie mogen verwachten en of ze een nieuw voorstel zal voorleggen. Ook in het kader van het SLIM-2-project moet er verder worden vereenvoudigd.</p>
    </intervention>
    <intervention id="2-370" speaker_id="photo_generic" name="Solbes" is_mep="True" mode="spoken">
      <p sl="nl">Commissie. - ES) Mevrouw de Voorzitter, mijn dank gaat uit naar alle sprekers en in het bijzonder naar de heer Beysen voor het verrichte werk.</p>
      <p sl="nl">De Commissie heeft in 1997 enkele voorstellen ingediend ter vereenvoudiging van de regelgeving van het Intrastatsysteem. Voorgesteld werd het aantal in te vullen codes te beperken en de voor het goederenverkeer gebruikte nomenclatuur te vereenvoudigen.</p>
      <p sl="nl">Iedere keer dat zich een dergelijke vereenvoudiging voordoet, gaat het debat enerzijds over de voor het bedrijfsleven kostenbesparende vermindering van de administratieve rompslomp en anderzijds over het gebrek aan informatie als er minder gegevens worden gevraagd.</p>
      <p sl="nl">De Raad heeft de voorstellen van de Commissie destijds in gewijzigde vorm overgenomen. Het Parlement komt in de buurt van een naar onze mening verstandige en praktische oplossing waarmee wij de genoemde tegenstrijdigheid gedeeltelijk kunnen opheffen.</p>
      <p sl="nl">Wij verwelkomen het voorstel van het Parlement. Wij zijn van oordeel dat het idee om het aantal goederen tot tien te beperken en uitsluitend het land van oorsprong of bestemming van de goederen en hun waarde aan te geven, een goede oplossing kan zijn voor de reeds door mij genoemde problemen.</p>
      <p sl="nl">U verzoekt de Commissie tevens te onderzoeken of een drempelverhoging van 100.000 naar 200.000 euro mogelijk is. Hierdoor zou een groter aantal ondernemingen worden ontheven van de verplichting tot het indienen van de statistische verklaringen.</p>
      <p sl="nl">Ik heb u reeds gezegd dat wij het door de parlementaire commissie verrichte werk uitstekend vinden. Wij stemmen er volledig mee in. Ik complimenteer u met het verrichte werk.</p>
      <p sl="nl">U heeft echter nog een aantal kwesties opgeworpen. Ten eerste is er de vraag van de heer Harbour hoe het proces versneld kan worden. De Commissie maakt zich geenszins zorgen over een mogelijke vertraging. Wij zijn bereid het proces zo snel mogelijk te laten verlopen en de belasting voor het bedrijfsleven tot een minimum te beperken. Wij moeten echter erkennen dat er twee problemen zijn die ieder een eigen benadering vereisen.</p>
      <p sl="nl">Ten eerste moeten de tien producten worden geselecteerd die voor de statistische verklaring het meest relevant zijn. Deze selectie dient via de gewone comitologieprocedures te geschieden. Desalniettemin hopen wij dat deze niet al te veel tijd in beslag nemen.</p>
      <p sl="nl">Ten tweede is de drempelverhoging van 100.000 naar 200.000 euro een probleem waarvoor de nodige samenwerking met de lidstaten is vereist. Deze is reeds op gang gekomen. Zodra wij over de standpunten van de verschillende lidstaten beschikken, zullen wij dan ook het concrete voorstel formuleren dat die ruimere ontheffing mogelijk maakt.</p>
      <p sl="nl">Tenslotte vraagt mevrouw Berger welke initiatieven wij nog meer voor ogen hebben. U heeft terecht opgemerkt dat het voor ons een eerste stap is. Wij zijn van oordeel dat wij dit vereenvoudigingsproces zeer zeker moeten voortzetten.</p>
      <p sl="nl">Ik kan u dan ook verzekeren - wij hebben het ook al in het openbaar gezegd - dat wij doorgaan met het SLIM-initiatief, het Intrastatsysteem en vooral ook met de Edicom-acties ten behoeve van het bedrijfsleven. Wij houden daarbij rekening met de goedkeuring door de Raad van het verslag over de voor de Economische en Monetaire Unie absoluut noodzakelijke informatie.</p>
      <p sl="nl">Ik kan u geen concrete datum voor nieuwe voorstellen geven. Ik kan u echter wel verzekeren dat wij ermee bezig zijn en dat het Parlement en de Raad nieuwe voorstellen van ons krijgen zodra wij over de basisgegevens van de lidstaten beschikken.</p>
    </intervention>
    <intervention id="2-371" speaker_id="1708" name="Marie-Noëlle LIENEMANN" is_mep="True" mode="spoken" nationality="France" birth_date="12-07-1951" birth_place="Belfort" p_group="Socialist Group in the European Parliament" m_state="FR">
      <p sl="nl">Het debat is gesloten.</p>
      <p sl="nl">De stemming vindt morgen om 12.00 uur plaats.</p>
      <a text="(De vergadering wordt om 23.40 uur gesloten)"/>
    </intervention>
  </section>
</text>
