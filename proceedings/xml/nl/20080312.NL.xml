<?xml version='1.0' encoding='utf-8'?>
<text id="20080312.NL" lang="nl" date="2008-03-12" place="Straatsburg" edition="Uitgave PB">
  <section id="creitem1" title="1. Opening van de vergadering"/>
  <section id="creitem2" title="2. Schriftelijke verklaringen (indiening): zie notulen"/>
  <section id="creitem3" title="3. Voorbereiding van de Europese Raad (Brussel, 13 en 14 maart 2008) (debat)">
    <intervention id="3-007" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Aan de orde zijn de verklaringen van de Raad en de Commissie over de voorbereiding van de Europese Raad in Brussel op 13-14 maart 2008.</p>
      <p sl="nl">Janez Lenarčič zal namens de Raad het woord voeren.</p>
    </intervention>
    <intervention id="3-008" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter. − Ik ben zeer verheugd dat ik u de belangrijkste onderwerpen kan presenteren voor de zitting van de Europese Raad, die morgen begint. Overeenkomstig de traditie van de voorjaarstoppen zal ook deze zijn gewijd aan economische onderwerpen, speciaal aan de Lissabonstrategie, alsmede aan de klimaatverandering, de energie en de financiële stabiliteit.</p>
      <p sl="sl">Het voorzitterschap ziet uit naar deze gedachtewisseling met het Europees Parlement en ik kan u verzekeren dat er rekening zal worden gehouden met de meningen van het Parlement aangaande de onderwerpen die morgen op de agenda staan.</p>
      <p sl="sl">We zijn ons allemaal bewust van het feit dat de Europese Unie tegenover nieuwe uitdagingen staat en dat globalisering nieuw kansen brengt, niet alleen in economisch maar ook in sociaal en cultureel opzicht. De Europese Unie heeft al van deze kansen geprofiteerd. We zijn ons er ook van bewust dat globalisatie vereist dat de Europese Unie en haar lidstaten zich aanpassen en op zoek gaan naar echte antwoorden. De Raad zal juist daar de aandacht op richten.</p>
      <p sl="sl">Het globaal economisch klimaat wordt op het moment op de proef gesteld. We zijn getuige geweest van de turbulente gebeurtenissen op de financiële markten. Onlangs hebben we de economische activiteit zien teruglopen onder invloed van de recessie in de Verenigde Staten en de hogere prijzen van olie en grondstoffen. Ondanks dit alles zijn de economische fundamenten van de Europese Unie nog stevig; maar onder deze omstandigheden kunnen we niet rustig achterover gaan leunen, maar moeten we doorgaan met onze hervormingen.</p>
      <p sl="sl">De Europese Raad zal dienaangaande beoordelen in hoeverre de Lissabonstrategie voor groei en werkgelegenheid is geïmplementeerd. Hij zal de positieve resultaten toejuichen en bevestigen dat deze strategie goed werkt. Hij zal benadrukken dat we ons nu dienen te concentreren op implementatie en dat we, in deze geest, de nieuwe fase van de herziene Lissabonstrategie moeten activeren.</p>
      <p sl="sl">Op het gebied van informatie en innovatie zal de Europese Raad een nieuwe impuls geven aan onze inspanningen de zogenaamde “vijfde vrijheid” te introduceren. Dit zou de bestaande obstakels voor de vrije stroom van informatie wegnemen door de grensoverschrijdende mobiliteit van onderzoekers, studenten, wetenschappers en onderwijzend universitair personeel te verbeteren. Naar onze mening zou de vijfde vrijheid de transformatie van de Europese Unie in een innovatieve, creatieve en op informatie gebaseerde economie moeten versnellen.</p>
      <p sl="sl">Om het concurrentievermogen van bedrijven, en dan vooral van het midden- en kleinbedrijf, te versterken, is de Europese Raad van plan maatregelen te nemen waarmee deze zich op een meer bevredigende wijze kunnen ontwikkelen en kunnen opereren. Ze dienen makkelijker toegang te krijgen tot financieringsbronnen en ook zullen de initiatieven tot innovatie worden verbeterd. Ook zal er speciale prioriteit worden gegeven aan de realisatie van het plan tot betere wetgeving. Veel aandacht zal er worden geschonken aan de sociale reikwijdte van de Lissabonstrategie, aan de inspanningen om een oplossing te vinden voor de demografische uitdagingen, aan het gebrek aan kwalificaties en aan toekomstige politieke maatregelen om de sociale cohesie te verbeteren.</p>
      <p sl="sl">De Voorjaarstop zal de lidstaten verplichten tot het geleidelijk invoeren van de algemene principes van flexizekerheid via nationale regelgeving om zo te komen tot een evenwicht tussen flexibiliteit en zekerheid op de arbeidsmarkt.</p>
      <p sl="sl">Sta mij toe over te stappen naar een ander belangrijk onderwerp dat door de Europese Raad dient te worden besproken. Ik denk aan de uitdagingen die verbonden zijn met klimaatverandering en energie. Vorig jaar waren we getuige van historische verbintenissen op het gebied van milieu- en energiebeleid. Dit jaar moeten we ons ertoe zetten deze te implementeren. Deze doelstelling is een uitdaging vanuit economisch en milieuoogpunt, die van uitzonderlijk belang is voor de lange termijn. Als we hier ambitieus op reageren, kunnen we niet alleen op economisch terrein, maar ook op milieuterrein succes boeken.</p>
      <p sl="sl">Het wetgevingspakket dat door de Commissie werd voorgesteld, wordt op dit moment door de Raad overdacht. De eerste debatten hebben nogmaals bevestigd dat alle lidstaten gecommitteerd zijn aan een ambitieuze respons. Desondanks is het te vroeg om te verwachten dat er op deze Top een overeenkomst zal worden bereikt over alle aspecten van dit pakket. Maar we verwachten wel dat er overeenstemming kan worden bereikt over de principes en richtlijnen voor verdere beraadslaging over dit pakket. We voorzien dat de leiders de wens te kennen zullen geven een algemeen evenwicht te bewaren, terwijl ze hun aandacht richten op de complexiteit van het pakket voor wat betreft het economische en financiële effect.</p>
      <p sl="sl">Er wordt naar gestreefd dat het pakket zo vroeg mogelijk in 2009 wordt aangenomen of in ieder geval voordat het mandaat van het Europees Parlement afloopt. Onze inspanningen mogen geslaagd worden genoemd als alle belangrijke partners de uitdagingen van de klimaatverandering aanpakken. Op de klimaatconferentie van Kopenhagen eind 2009 moet Europa de stuwende kracht zijn bij de onderhandelingen over een ambitieuze en verstrekkende overeenkomst voor de periode na Kyoto. Dit is een reden temeer om de overeenkomst zo vroeg mogelijk in 2009 aan te nemen.</p>
      <p sl="sl">Sta me toe kort in te gaan op enkele andere energiegerelateerde vraagstukken. Een effectieve interne energiemarkt is een essentiële voorwaarde voor een betrouwbare, duurzame en concurrerende energievoorziening in Europa. We verwachten dat de Europese Raad zal vragen snel over te gaan tot het aannemen van het derde pakket voor de interne gas- en elektriciteitsmarkt. Hij zal speciale aandacht schenken aan verdere maatregelen met betrekking tot een betrouwbare voorziening en aan het externe energiebeleid.</p>
      <p sl="sl">De Europese Raad zal de inspanningen met betrekking tot klimaat- en energiebeleid in de context plaatsen van de ontwikkeling van nieuwe technologieën en zal meer investeren in deze technologieën. Dit werd onlangs vastgelegd in het Europees strategisch plan voor energietechnologieën en zou verder bij moeten dragen aan het concurrentievermogen van onze bedrijven.</p>
      <p sl="sl">De staatshoofden en regeringsleiders zullen de conclusies van het gezamenlijke rapport van de secretaris-generaal, de hoge vertegenwoordiger Javier Solana, en de Commissie over de effecten van klimaatverandering op de internationale veiligheid bespreken. De complexiteit van de klimaatverandering vraagt om een uitgebreidere harmonisatie van het beleid en de Europese Raad zal vragen het rapport tot in detail nader te onderzoeken.</p>
      <p sl="sl">Mijnheer de Voorzitter, dames en heren, sta me toe kort in te gaan op een derde belangrijk punt van de agenda van de Europese Raad. Het betreft het debat over de recente situatie op de internationale financiële markten.</p>
      <p sl="sl">De situatie in het internationale financiële stelsel is nog steeds ongewis. Als we het risico van het effect hiervan op de echte economie willen beteugelen, moeten we het economisch en financiële beleid van de Europese Unie richten op het zeker stellen van de macro-economische stabiliteit en het implementeren van het structurele hervormingsplan. De reactie van de Unie werd voorbereid door de ministers van Financiën en sinds het afgelopen najaar hebben er enkele aanpassingen aan de financiële markten plaatsgevonden. De Europese Centrale Bank, de nationale overheden, de instellingen van de Europese Unie en de financiële instellingen hebben een aantal maatregelen getroffen om de situatie te stabiliseren. Maar de verantwoordelijkheid voor het risicobeheer ligt primair nog bij de afzonderlijke financiële instellingen en investeerders.</p>
      <p sl="sl">De huidige situatie heeft de noodzaak blootgelegd van een verdere versterking van het kader voor financiële stabiliteit door middel van meer krediettoezicht en betere middelen voor het beteugelen van financiële crises.</p>
      <p sl="sl">We verwachten dat de Europese Raad om maatregelen zal vragen op vier belangrijke terreinen: het vergroten van de transparantie voor beleggers, markten en toezichthouders, het verbeteren van beoordelingsnormen, het versterken van de kredietstatus en het versterken van het risicobeheer in de financiële sector en last but not least het verbeteren van de marktwerking en de rol van de kredietwaardigheidbeoordelaars.</p>
      <p sl="sl">Ik zou graag enkele woorden willen zeggen over fondsen die handelen in staatsactiva. Hun strategieën voor de lange termijn spelen een nuttige rol als kapitaalverschaffers die liquiditeit garanderen. Maar het verschijnen van nieuwe spelers wier investeringsstrategieën en doelen niet altijd geheel helder zijn, geeft aanleiding tot wat twijfel omtrent oneconomische praktijken. Het onlangs door de Commissie gepubliceerde rapport omtrent fondsen die handelen in staatsactiva is een bijzonder waardevolle bijdrage aan dit debat. De Europese Raad zal waarschijnlijk instemmen met de noodzaak van een gemeenschappelijke aanpak door de Europese Unie conform de principes die in dat rapport worden voorgesteld. Laat mij nog eens het belang van samenwerking met het Europees Parlement benadrukken.</p>
      <p sl="sl">Ik zou mijn inleiding willen afsluiten met de gedachte dat de Voorjaarszitting van de Europese Raad, die morgen begint, vooral gewijd zal zijn aan het verwezenlijken van de aangegane verbintenissen. Het voorzitterschap zou graag wat meer vaart willen zetten achter het karwei Europa te veranderen in de meest concurrerende economie. We zien ons tevens geplaatst voor de belangrijke taak te zorgen voor meer stabiliteit met behulp van ons klimaat- en energiebeleid.</p>
      <p sl="sl">Gezien al deze toekomstige uitdagingen hopen we op een echt creatieve samenwerking met het Europees Parlement. Als we er samen in slagen voortgang te boeken, zullen de Europese burgers kunnen zien dat de Europese Unie bestaat om hun toekomst veilig te stellen.</p>
      <p sl="sl">Ons debat vandaag en de discussie met de Voorzitter van het Europees Parlement tijdens de zitting van de Europese Raad zijn ongetwijfeld twee belangrijke factoren bij het bereiken van dit doel. Hartelijk dank voor uw aandacht.</p>
    </intervention>
    <intervention id="3-009" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="fr">Mijnheer de Voorzitter, op de Voorjaarszitting van de Europese Raad beoordelen we de Lissabonstrategie voor groei en banen, en deze vergadering zal belangrijker zijn dan de meeste andere. Ik wil graag beginnen met een woord van dank aan het Sloveense voorzitterschap voor de zeer zorgvuldige voorbereiding van deze Voorjaarstop.</p>
      <p sl="fr">Welke signalen er ook komen uit de Europese Raad deze week, een ervan moet duidelijk zijn: de Lissabonstrategie werkt. Niet minder dan 6,5 miljoen banen zijn er de laatste twee jaar binnen de Europese Unie geschapen. De werkloosheid is op het laagste niveau sinds 25 jaar. Het werkgelegenheidspercentage bedraagt 66 procent en komt in de buurt van het in Lissabon vastgestelde streefcijfer van 70 procent. Daar komt bij dat het scheppen van banen hand in hand is gegaan met productiviteitsverbetering. De productiviteit groeit in de Europese Unie nu sneller dan in de Verenigde Staten. Dit zijn geen geringe prestaties.</p>
      <p sl="fr">Natuurlijk kan het Lissabonproces ons niet beschermen tegen negatieve economische ontwikkelingen waarvan de oorsprong buiten Europa ligt. In de huidige onderling samenhangende economie is dat onmogelijk. We hebben onze groeiprognoses voor dit jaar lichtjes moeten bijstellen, maar we voorspellen nog steeds een groei van twee procent – een zeer respectabele prestatie.</p>
      <p sl="fr">De hervormingen die al zijn doorgevoerd, hebben onze economieën veerkrachtiger en flexibeler gemaakt. Daardoor zijn we nu beter in staat om te gaan met schokken van buitenaf.</p>
      <p sl="fr">Natuurlijk is het zo dat als omstandigheden verslechteren, het des te belangrijker wordt degenen die zich bedreigd voelen door een economische teruggang gerust te stellen. Europa moet bescherming bieden – maar het moet de verleiding weerstaan protectionistisch te worden.</p>
      <p sl="fr">Ons terugtrekken in protectionisme zou dwaasheid zijn. Europa heeft geweldig gewonnen bij de globalisatie. Met slechts zeven procent van de wereldbevolking is Europa goed voor dertig procent van de economische productie. We zijn goed voor zeven van de tien concurrerendste naties ter wereld en ondanks de opkomst van China en India blijft Europa ’s werelds grootste handelsmacht.</p>
      <p sl="fr">Europa heeft dus alle reden de toekomst met vertrouwen tegemoet te zien. Tegelijkertijd moeten we waakzaam zijn en op onze hoede als het gaat om verdere ontwikkelingen. Maar onze algemene houding dient vertrouwen uit te stralen. De volgende economische strijd zullen we niet winnen met pessimisme.</p>
      <p sl="fr">Dit is de motivatie achter onze reactie op de financiële beroering en achter onze beleidsdocumenten over de financiële situatie en over autonome vermogensfondsen (sovereign wealth funds , SWF’s), die eveneens op de tafel van de Europese Raad liggen. En we hopen dat de Europese Raad onze voorstellen voor een gemeenschappelijke Europese reactie op deze uitdagingen zal steunen.</p>
      <p sl="fr">Als ik zeg dat de Lissabonstrategie werkt, en dat doet ze, wil dat niet zeggen dat het allemaal rozengeur is en dat we op onze lauweren kunnen gaan rusten. Ik heb steeds weer, net als de Commissie, gezegd dat er geen ruimte is voor zelfgenoegzaamheid, vooral niet als de economische situatie wereldwijd achteruit dreigt te gaan. Er moet veel gebeuren. In veel regio’s van Europa blijft werkloosheid een serieus probleem. Er zijn bepaalde sociale categorieën die zwaar getroffen zijn. Stijgende energie- en voedselprijzen zwengelen inflatie aan, tasten de koopkracht aan, vooral van degenen die voor hun inkomen afhankelijk zijn van salarissen en pensioenen. Dus moeten we onze inspanningen voortzetten.</p>
      <p sl="fr">Maar de Lissabonstrategie is geen statisch proces. Verre van dat. Het strategisch rapport van de Commissie behelst een aantal nieuwe beleidsinitiatieven om Europa nog beter bestand te maken tegen economisch tumult, en kracht bij te zetten aan de Europese inspanningen om globalisatie vorm te geven en er ten volle van te profiteren.</p>
      <p sl="fr">Eerst het belangrijkste terrein. Het belangrijkste terrein bestaat uit de mensen. De sleutel om armoede en ongelijkheid te overwinnen bestaat erin de normen voor onderwijs en opleiding in de hele Unie op te krikken, en ervoor te zorgen dat deze voor allen bereikbaar zijn. We hebben ervoor gekozen ons te richten op een van de kwetsbaarste groepen: vroege schoolverlaters. Vandaag de dag verlaat een op de zes jonge mensen in Europa nog steeds de school zonder diploma. Een op de vijf vijftienjarigen beschikt niet over adequate leesvaardigheid. We mogen niet toestaan dat hun talenten verloren gaan. We moeten jongeren de vaardigheden geven die ze nodig hebben hun potentieel te verwezenlijken.</p>
      <p sl="fr">Een andere belangrijke pijler van de Lissabonstrategie waar we op zijn teruggevallen, is onderzoek en innovatie. Om ervoor te zorgen dat er geïnvesteerd blijft worden, moet Europa in dat opzicht aantrekkelijker worden. We hebben een vijfde vrijheid nodig in Europa – de vrije beweging van kennis – als aanvulling op de andere vier vrijheden waarop de interne markt rust. We dienen open innovatie te steunen, maar tegelijkertijd moeten we ervoor zorgen dat kennis adequaat wordt beschermd door Europese patenten en copyright.</p>
      <p sl="fr">In dat opzicht juich ik het dan ook toe dat dit Huis gisteren akkoord is gegaan met het Europees Instituut voor innovatie en technologie. Dit is een cruciaal moment voor Europa. Ik feliciteer het Europees Parlement met deze prestatie en ik dank u voor de steun die u aan mijn voorstel hebt gegeven, een voorstel dat, naar ik mij herinner, zoveel verzet ontmoette toen ik het drie jaar geleden deed. Maar dankzij de goede samenwerking tussen het Parlement, de Commissie en de lidstaten hebben we ten slotte toch overeenstemming.</p>
      <p sl="fr">De derde prioriteit waar we naar gekeken hebben, is het bedrijvenklimaat. We hebben een interne markt nodig die iets betekent voor Europa, en in het bijzonder voor het MKB, dat immers de ruggengraat van onze economie vormt en de plaats is waar de meeste banen worden gecreëerd. Daarom zal ik morgen de Europese Raad vragen het idee van een Small Business Act te steunen teneinde de belemmeringen voor de vorming en de groei van kleine en middelgrote bedrijven weg te nemen. We moeten goed onthouden dat het belangrijkste dat we het MKB kunnen geven een echte interne markt is. Dat is het grote verschil tussen Europa en de Verenigde Staten van Amerika, als het gaat om het MKB, niet omdat de wetgeving zo anders is. Een klein bedrijf in de Verenigde Staten kan in één staat beginnen, maar onmiddellijk de hele interne markt van de Verenigde Staten bereiken. In Europa is dat nog steeds niet zo. In Europa zijn in de praktijk tal van barrières als het erom gaat van het ene naar het andere land te gaan. Dus we moeten echt de interne markt voltooien als we het MKB willen ontwikkelen en als u meer groei en meer werkgelegenheid in Europa wilt.</p>
      <a text="(Applaus)"/>
      <p sl="fr">De laatste Lissabonpijler die we in ons strategisch rapport nog eens hebben bekeken, zijn energie en klimaatverandering, de karakteristieke uitdaging van onze generatie. Het is misschien nog vroeg voor het energie- en klimaatpakket. Maar, zoals dit Huis wel bekend is, mogen we het momentum niet laten schieten. De timing van een overeenkomst is bepalend voor het welslagen ervan. Hoe vroeger die komt, hoe lager de kosten van aanpassing, hoe groter de voordelen voor degenen die het voortouw nemen. En het is van cruciaal belang voor onze belangrijkste doelstelling: volgend jaar in Kopenhagen te komen tot een allesomvattende internationale overeenkomst. Hoe meer landen erbij betrokken zijn en hoe dichter hun ambities bij de onze staan, des te minder hobbels ons speelveld telt. Niets zal dit doel dichterbij brengen dan de Europese Unie, die laat zien dat het haar menens is door tegen het eind van dit jaar tot een overeenkomst te komen.</p>
      <p sl="fr">Dus ik ben echt vastbesloten – de Commissie is echt vastbesloten – met de lidstaten samen te werken om te komen tot een principiële politieke overeenkomst over de interne energiemarkt en het pakket klimaatbescherming en hernieuwbare brandstoffen tegen het eind van het jaar. Natuurlijk zouden we ook graag zien dat het wetgevingsproces met het Europees Parlement begin volgend jaar is afgesloten.</p>
      <p sl="fr">Natuurlijk is het belangrijk de klimaatbeschermingsstrategie te koppelen aan de interne markt voor energie. We weten allemaal dat dit van essentieel belang is voor ons gedachtebeeld van een concurrerende, zekere en duurzame energie voor Europa. Ik was blij te zien dat dit dossier de laatste week aan snelheid won, en we zijn vastberaden om manieren te vinden om ervoor te zorgen dat de marktopening die in onze oorspronkelijke voorstellen wordt nagestreefd, ook werkelijk wordt gerealiseerd. De Commissie blijft zich volledig inzetten voor de realisatie van eigendomsontbundeling of het functionele equivalent ervan. De inspanningen van dit Huis om klaar te zijn voor een eerste lezing in juni staan centraal.</p>
      <p sl="fr">Hervorming gaat niet over het terugdraaien van waardevolle sociale vorderingen van onze sociale markteconomie; het gaat erom mensen zo toe te rusten dat ze slagen in tijden van verandering en ze de kans te geven hun leven in eigen hand te nemen.</p>
      <p sl="fr">Het gaat erom onze sociale systemen te moderniseren en de duurzaamheid ervan te garanderen. Toegang, kansen en solidariteit dienen de wachtwoorden te zijn en zullen centraal staan op de vernieuwde sociale agenda die de Commissie voor de zomer zal presenteren.</p>
      <p sl="fr">Het gaat om een dynamisch bedrijvenklimaat waar ondernemers hun tijd en middelen inzetten voor het produceren van hoogwaardige goederen en diensten die mensen van over de hele wereld wensen te kopen, niet om het invullen van overbodige formulieren en het gevecht tegen administratieve rompslomp.</p>
      <p sl="fr">Het gaat er ook om Europa te veranderen in een klimaatneutrale economie, die goed is voor het milieu en goed is voor het bedrijfsleven. Een economie die zorgt voor een hogere levensstandaard, maar niet op kosten van de aarde.</p>
      <p sl="fr">Ik ben blij te zien dat de noeste arbeid die de laatste paar jaar in de vernieuwde Lissabonagenda werd gestoken, heeft gezorgd voor een brede consensus over waar we staan en waar we naartoe willen. Dit Huis is een consistente bron van kritische ondersteuning geweest en daarvoor wil ik u graag dank zeggen.</p>
      <p sl="fr">Ik was blij te mogen constateren dat er grote steun was voor de Lissabonstrategie, die op 20 februari gestalte kreeg in de resolutie van het Europees Parlement over de input voor de Voorjaarszitting van 2008.</p>
      <p sl="fr">Ik heb ook de amendementen op de globale richtsnoeren over het economisch beleid gezien, waarover dit Huis dezelfde dag stemde. Ik ben het eens met de onderwerpen die u benadrukt en op basis van voorstellen van de Europese Commissie vormen die inderdaad al een essentieel onderdeel van het beleid der Europese Unie: sociale insluiting, duurzaamheid van openbare financiën, de noodzaak inflatie te bestrijden, O&amp;O, betere coördinatie van het economisch beleid, de promotie van ondernemerschap en innovatie, de externe dimensie van de interne markt, klimaatverandering en energie. Laat ons duidelijk zijn: de Commissie is het eens met deze prioriteiten.</p>
      <p sl="fr">Na met verschillende belanghebbenden, waaronder de lidstaten, te hebben overlegd, stelde de Commissie in december voor de richtsnoeren van de strategie te houden zoals ze waren. De ingebouwde flexibiliteit ervan maakt het immers mogelijk ze aan te passen aan de zich ontwikkelende omstandigheden en ze af te stemmen op de prioriteiten die ik zojuist noemde en die de Commissie ondersteunt.</p>
      <p sl="fr">Door de richtsnoeren te handhaven wordt een broodnodig signaal van stabiliteit en voorspelbaarheid afgegeven aan zowel de lidstaten als aan degenen die aan de knoppen van de economie draaien, en dat maakt het waarschijnlijker dat er ook resultaat wordt geboekt. Zoals het voorzitterschap van de Raad net al aangaf, heeft dat nu prioriteit. We moeten concrete resultaten leveren en we moeten consistentie laten zien. Dit gezegd zijnde, heeft de Commissie, na contacten met de Commissie economische en monetaire zaken van het Parlement, getracht een compromis te regelen met de Raad en heeft ze aanpassingen voorgesteld in de toelichting bij de richtsnoeren zodat de door het Parlement benadrukte kwesties erin weerspiegeld waren. Ondanks de inspanningen van de Commissie, besloot de Raad niet mee te gaan in ons voorstel tot een compromis over de globale economische richtsnoeren.</p>
      <p sl="fr">Hoe het ook zij, ik zou dit Huis nogmaals willen verzekeren dat de Commissie er uiterst veel belang aan hecht om voor de lidstaten het juiste kader te scheppen om conform onze gemeenschappelijke prioriteiten te leveren - en die prioriteiten zijn groei en banen. Als ik groei zeg, dan is dat groei die duurzaam is vanuit zowel sociaal als milieuoogpunt. En banen die niet alleen in aantal maar ook in kwaliteit toenemen. Omdat we er zeker van zijn dat de vernieuwde Lissabonstrategie, die zich richt op banen en groei en zich inzet voor concurrentie en insluiting, Europa’s beste antwoord is op de uitdagingen van de globalisatie.</p>
      <a text="(Applaus)"/>
    </intervention>
    <intervention id="3-010" speaker_id="4342" name="Joseph DAUL" is_mep="True" mode="spoken" nationality="France" birth_date="13-04-1947" birth_place="Strasbourg" p_group="Group of the European People's Party (Christian Democrats)" m_state="FR">
      <p sl="fr">namens de PPE-DE-Fractie. – Mijnheer de Voorzitter, mijnheer de fungerend voorzitter van de Raad, mijnheer de voorzitter van de Commissie, dames en heren, de prioriteit op de Voorjaarszitting van de Europese Raad zal zijn de Europese groei te stimuleren en de Lissabonstrategie voor 2008-2010 nieuw leven in te blazen.</p>
      <p sl="fr">Onze fractie acht het van het grootste belang de EU elke kans te geven in het licht van de globalisatie en haar te hervormen zoals de Europese Commissie dat sinds 2005 onder voorzitter José Manuel Barroso met zoveel kracht heeft voorgesteld. Deze strategie vormt het beste middel de uitdagingen waarmee we worden geconfronteerd, aan te pakken: globalisatie, bevolking en klimaatverandering.</p>
      <p sl="fr">We hebben hier een dubbele boodschap: doorgaan met de ingezette hervormingen, maar ook de Lissabonstrategie effectiever maken. Globalisatie is een kans voor Europa, maar we zullen nooit ongebreidelde vrijhandel toestaan. Dat is de eerste uitdaging. We moeten de belangen van de kwetsbaarsten beschermen en ons eigen sociale model promoten. Het is niet de tijd om van richting te veranderen, maar eerder om ons beter in te spannen langs de al uitgestippelde route. De Lissabonstrategie stelt een aangepast antwoord op elke uitdaging voor.</p>
      <p sl="fr">Gezien de concurrentie van de opkomende naties ligt onze toekomst bij onderzoek en innovatie, steun aan ondernemers, levenslange training en hervorming van de banenmarkt. Europa kan alleen maar concurrerend zijn als zijn producten toegevoegde waarde hebben in termen van kwaliteit en innovatie. Daarom dring ik erop aan dat de lidstaten op de grootst mogelijke schaal in onderzoek en innovatie investeren.</p>
      <p sl="fr">En evenmin zullen groei en banen voortkomen uit de ontwikkeling van kleine en middelgrote bedrijven. We moeten hen helpen bij het afsluiten van contracten en het creëren van banen door de administratieve rompslomp terug te dringen. Het opstellen van een Small Business Act op Europese schaal betekent een stap in de goede richting. Onderwijs en training moeten worden aangepast aan de behoeften van de economie. We kunnen alleen een concurrentievoordeel houden als ons personeel de juiste training heeft. Onderwijs op scholen en universiteiten en voortdurende training moeten worden geëvalueerd en in ieder geval verbeterd. In dat opzicht verwelkomen we het programma “Een leven lang leren 2007-2013”. Ook zijn er verstrekkende hervormingen nodig voor de banenmarkt, die mobieler, flexibeler en zekerder dient te worden. Bedrijven dienen in staat te zijn zich aan te passen aan wat de markt vraagt. Werknemers dienen in staat te zijn te profiteren van her- en omscholing.</p>
      <p sl="fr">De tweede uitdaging voor Europa betreft de bevolking. Als de vergrijzing van de bevolking zo door gaat, leidt dat tot een tekort aan personeel en tot druk op de systemen van sociale zekerheid. Het aantal arbeidskrachten in de interne markt dient steviger te worden geprikkeld en de flexibiliteit en het aanpassingsvermogen onder alle generaties zal moeten toenemen zodat het makkelijker voor hen wordt werk en gezin op elkaar af te stemmen. Ook moeten we ons immigratiebeleid herzien, dat Europees moet zijn en vaardigheden en kennis moet aantrekken. Het idee van een blauwe kaart moet worden ontwikkeld. Ook moeten we de braindrain tegengaan. Onze investeringen in onderwijs zullen vergeefs blijken te zijn als onderzoekers elders betere beloning en arbeidsomstandigheden gaan zoeken.</p>
      <p sl="fr">De derde en laatste uitdaging is de klimaatverandering. We moeten een politiek systeem implementeren dat in overeenstemming is met een uitvoerbare milieuvriendelijke economie, en dat betekent dat het moet voldoen aan de doelstelling van een twintig procent reductie in de uitstoot van broeikasgassen. Afgezien van de ecologische voordelen zal ons dit ook goed van pas komen als het gaat om markten voor schone technologie. Dat is niet onbelangrijk. Maar we moeten een voorbeeld stellen en onze partners moeten hetzelfde doen. Een groen beleid moet vergezeld gaan van een buitenlands handelsbeleid dat niet protectionistisch is, maar krachtig.</p>
      <p sl="fr">Dames en heren, we kunnen onze waarden en ons samenlevingsmodel alleen maar handhaven als we de moed hebben onze maatschappij te hervormen en onze medeburgers de waarheid te vertellen. We kunnen alleen maatschappelijk voordeel boeken als groei daarbij een rol speelt. Groei op zijn beurt kan alleen een rol spelen als we zorgen dat deze de middelen krijgt om dat te doen. Voor deze ene keer wil ik de voorzitter van de Commissie, vicevoorzitter Verheugen en alle commissarissen bedanken voor hun werk. Mijn dank, dames en heren, moet worden gezien in de context van een stal: de stal van Barroso. Een portie haver is goed als beloning voor goed gedane arbeid, maar zorgt tevens voor de energie die nodig is voor het werk dat rest.</p>
      <a text="(Applaus)"/>
    </intervention>
    <intervention id="3-011" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">namens de PSE-Fractie . – Mijnheer de Voorzitter, dames en heren, ik wil graag beginnen met een opmerking voor de voorzitter van de Raad. Ons is ter ore gekomen, mijnheer, dat de Unie voor het Middellandse Zeegebied op het diner van morgen zal worden besproken. Dit is een idee van de Franse president, en naast het feit dat ik hoop dat de deelnemers van het eten zullen genieten, zou ik u willen vragen om tijdens de tafelgesprekken namens onze fractie het volgende duidelijk te maken. Als het idee erin bestaat dat de Unie voor het Middellandse Zeegebied voortborduurt op het Barcelona-proces, waar we heel wat geld uit de begroting van de Europese Unie in pompen, of dat opwaardeert, dan staan we daar helemaal achter. Maar er moeten garanties komen dat zo’n beleid wordt uitgevoerd binnen het kader van de Europese Unie.</p>
      <p sl="de">Als de Unie voor het Middellandse Zeegebied een succes moet worden, dient het een Gemeenschapsbeleid binnen het kader van de bestaande EU-instellingen en beleidslijnen te zijn. Als daarentegen de Unie voor het Middellandse Zeegebied een factor zou worden die tot verdeeldheid binnen de EU leidt, dan zou dat een slecht teken zijn: het zou bovendien Frankrijk isoleren op de vooravond van het Franse voorzitterschap, iets dat we zeker niet willen.</p>
      <a text="(Applaus)"/>
      <p sl="de">We vragen u daarom deze boodschap over te brengen aan de deelnemers van de Top.</p>
      <p sl="de">De richtsnoeren niet veranderen is één ding. De beslissing die hier op 20 februari is genomen met een meerderheid van 515 stemmen, namelijk om ze te veranderen, is een heel andere kwestie. Maar laten we niet ruziën over het al dan niet veranderen van de richtsnoeren; laten we het erover hebben of de substantiële veranderingen die in ons verzoek om de richtsnoeren te veranderen liggen besloten, praktisch zijn.</p>
      <p sl="de">Mijnheer Barroso, ik had vorige week kritiek op u omdat u een gebrek aan betrokkenheid etaleerde. Ik heb ondertussen gehoord dat sommige leden van uw Commissie, waarschijnlijk na u geraadpleegd te hebben, een paar ideeën die we hier voorstelden, hebben opgepikt en naar voren hebben gebracht. Daarom is mijn kritiek op dit punt niet langer relevant. Maar, mijnheer de voorzitter van de Commissie, nu ik vandaag uw toespraak heb gehoord, wil ik het volgende herhalen: u hebt een leidende rol in Europa. Uw woorden tegen de staatshoofden en regeringsleiders dienen hen te stimuleren datgene waar u net om gevraagd hebt, in de lidstaten in praktijk te brengen. Veel van wat u zegt is natuurlijk waar, maar we moeten ons richten op de werkelijke situatie in Europa.</p>
      <p sl="de">Sta mij derhalve toe vijf punten op te noemen die, naar wij menen, cruciaal blijven maar niet voldoende voor het voetlicht of in de praktijk worden gebracht. Ja, natuurlijk is er voortgang geboekt: de werkloosheid loopt terug en de productiviteit gaat omhoog, maar de baanonzekerheid in Europa stijgt ook. Dat is ook een feit. Natuurlijk worden er meer banen gecreëerd, maar de banen die worden gecreëerd zijn niet zeker; ze worden zelfs steeds onzekerder. De stijgingen van de lonen lopen niet in de pas met de bedrijfswinsten. Qua percentages overtreffen de bedrijfswinsten de loonstijgingen van de werknemers.</p>
      <a text="(Applaus)"/>
      <p sl="de">Dat betekent een maatschappelijke onevenwichtigheid. Wij willen de sociale cohesie verbeteren; wij willen meer sociale bescherming. Wat heeft een groeiende interne markt voor zin, wat heeft een wereldwijd concurrerende Unie voor zin, als dit de realiteit is: een productiefaciliteit maakt vier procent winst op een vestiging en zegt “dit is niet genoeg voor de aandeelhouders; die willen zes procent winst, dus sluiten we dit bedrijf hier”. Daardoor krijgt het basisvertrouwen dat de Europese Unie nodig heeft, een opdonder. Onze burgers moeten vertrouwen hebben!</p>
      <p sl="de">We hebben het over ontbundeling in de energiesector, die al dan niet noodzakelijk is. Laten we het voor een keer eens hebben over een ontbundeling die plaatsgrijpt op het vlak van het sociale beleid in Europa. Er bestaat een reëel gevaar dat de economische groei zich los zal maken van de sociale zekerheid, en daarom moeten de richtsnoeren worden herzien. We moeten duidelijk maken dat wat er op het terrein van het sociale beleid in de Europese Unie gebeurt, hand in hand gaat met economische vooruitgang.</p>
      <p sl="de">We vieren de 50e verjaardag van het Europees Parlement vanmiddag. Volgens de geest die 50 jaar geleden hier in Straatsburg heerste, vormde de combinatie van economische ontwikkeling en sociale zekerheid de basis voor de groei en het succes van de Europese Gemeenschap. Die wordt steeds meer in gevaar gebracht.</p>
      <p sl="de">U zegt dat administratieve rompslomp voor het midden- en kleinbedrijf moet worden verminderd. Ja! Maar als de administratieve rompslomp wordt verminderd en zulke bedrijven in Europa rondwaren en vervolgens een zaak als de zaak-Laval opleveren, dan geeft dat het vertrouwen in de Europese Unie een opdonder. Want als de vrijheid van verkeer zelfs door kleine en middelgrote bedrijven kan worden gebruikt om sociale vooruitgang terug te schroeven, zullen bedrijven er misschien baat bij hebben, maar hun werknemers niet. Maar deze werknemers vormen wel de grote meerderheid van de EU-burgers.</p>
      <p sl="de">Natuurlijk hebben we investeringen nodig in onderwijs, training, onderzoek en technische innovatie. Daar hoeven we het niet over te hebben. Maar als voor de ruime meerderheid van de mensen de toegang tot universiteit of school afhangt van de vraag of hun ouders wel genoeg geld in de portemonnee hebben, dan is dat geen sociaal beleid. Alle burgers in de Europese Unie moeten in gelijke mate toegang hebben, waar ze ook vandaan komen en wat hun gezinsomstandigheden ook zijn. Als Europa wil overleven, moeten we dat potentieel versterken, en niet alleen maar het bedrijfspotentieel. Bovenal moeten we het potentieel van jonge mensen op dit continent versterken, die toegang moeten krijgen tot onderzoek, vaardigheden en training.</p>
      <p sl="de">Het maatschappelijk vertrouwen loopt ongetwijfeld klappen op als rijke mensen hun geldkoffers van het ene land naar het andere kunnen brengen zonder belasting te hoeven betalen. Dat is nog zo’n dreun! U hebt derhalve gelijk als u zegt dat we de financiële markten van de EU moeten reguleren.</p>
      <p sl="de">Dit alles, mijnheer de Voorzitter, is des te meer reden voor een herziening van de richtsnoeren. Uiteindelijk maakt het weinig uit of we dat nu wel of niet zo noemen. Als u morgen deze boodschap wilt overbrengen aan de Raad, staan wij achter u; maar we staan alleen achter u, als u dat doet, mijnheer de Voorzitter.</p>
      <a text="(Applaus)"/>
    </intervention>
    <intervention id="3-012" speaker_id="2155" name="Sir Graham WATSON" is_mep="True" mode="spoken" nationality="United Kingdom" birth_date="23-03-1956" birth_place="Rothesay " p_group="Group of the Alliance of Liberals and Democrats for Europe" m_state="GB">
      <p sl="en">namens de ALDE-Fractie . – Mijnheer de Voorzitter, de Raad van deze week vindt plaats ergens langs de weg tussen hoop en wanhoop. Hoewel de belangrijkste moeilijkheden overwonnen lijken te zijn, is het Verdrag van Lissabon nog niet geratificeerd en zijn er nog vragen over enkele bepalingen daarvan. Er zijn onzekerheden in overvloed over de politieke richting van Rusland, Turkije en enkele van onze buren in het Midden- en Nabije Oosten. De economische groei loopt terug, onder invloed van vroegere crises in de banksector op het bruto binnenlands product in Zweden of Finland of Hongarije of Spanje, om maar te zwijgen van Argentinië of Japan. Het maakt gezamenlijke acties door onze centrale banken vanmorgen des te welkomer.</p>
      <p sl="en">Naast deze overwegingen blijven de grote mondiale uitdagingen van de bevolkinggroei en de migratie, van internationale misdaad en terrorisme, van klimaatverandering en energiezekerheid de gedachten van onze beleidsmakers bezighouden. De dringende implementatie van de Commissievoorstellen om de klimaatverandering aan te pakken, is de plicht van de lidstaten en van dit Huis. Het is geen geringe uitdaging.</p>
      <p sl="en">Het rapport van de hoge vertegenwoordiger over de invloed van klimaatverandering op de veiligheid en de stabiliteit laat zien dat er een reële en onmiddellijke reden tot zorg is, met het gevaar van militaire implicaties, inclusief, zoals soms al te beluisteren viel, het gebruik van de NAVO als een instrument voor energiezekerheid. Toch zijn enkele van onze lidstaten, verblind door kortetermijngedachten van economische aard, al druk doende hun verbintenissen jegens de voorstellen van de Commissie aangaande klimaatverandering aan beperkingen te binden. Kijk naar de ontwerpconclusies van de Raad, punt 18, en let op de dubbelzinnige woorden die zijn toegevoegd.</p>
      <p sl="en">Deze twee gevaren dragen de dreiging met zich mee van een terugtrekken op Fort Europa. Het is alleen dankzij de toenemende solidariteit dat we de kuil kunnen vermijden waar lidstaten in vallen, zoals de South Stream-pijpleiding verkiezen boven de Nabucco. Het is slechts door solidariteit uit te breiden tot voorbij onze kusten dat we vrede hebben rond de Middellandse Zee, die Mare Nostrum , of rond de Kaspische Zee. Einstein had gelijk toen hij zei dat vrede niet gewapenderhand kan worden gehandhaafd, maar alleen door begrip kan worden bereikt.</p>
      <p sl="en">We moeten tevens het voorbeeld geven. Ik hoop dat we in de conclusies van de Raad zullen zien dat nationale regeringen en de Europese Unie zich verplichten te bezuinigen op energiegebruik in onze eigen regeringsgebouwen en instituten, alsmede ons wagenpark, met bindende streefcijfers om dat te bereiken.</p>
      <p sl="en">Het IPCC en andere lichamen hebben ferme waarschuwingen doen uitgaan over wat niets doen kost. We moeten handelen en we kunnen dat omdat, ondanks de sterke tegenwind, de economische fundamenten in het economische gebied van de euro sterk zijn, zoals de voorzitter van de Commissie het zegt, met een blijvende groei van de interne vraag en de export, een teken dat de Lissabonstrategie werkt en moet worden nageleefd.</p>
      <p sl="en">We horen wat mensen in dit Huis zeggen. De fractie van de heer Wurtz gaf leiding aan een protest omtrent de bedreiging van 12 000 banen bij Unilever. De heer Schulz schreef een brief aan de 27 staatshoofden en regeringsleiders met een roep om een andere economische richting, verplichte maatschappelijke normen en meer maatschappelijke bescherming. Toch negeren deze acties de werkelijkheid van wat er gebeurt in de globale economie waar, nu steeds meer landen hun economie hebben opengegooid, de globale handel/bbp-ratio sneller is gegroeid dan de totale productie. De helft van ons inkomen komt tegenwoordig uit de handel en zelfs de ontwikkelingslanden zijn nu goed voor een derde van de wereldhandel. De integratie van de wereldeconomie bewijst dat het geen nulsomspel is. Terwijl het aandeel van Europa in dat spel misschien daalt, betekent de totale groei dat we banen en rijkdom blijven creëren. Daarom hebben we 6,5 miljoen nieuwe banen in de laatste twee jaar gecreëerd. Mijn fractie heeft hier lange tijd over gepraat en we zijn blij dat Jacques Delors en Poul Nyrup Rasmussen dit in het manifest dat ze voor de PSE-Fractie hebben ontworpen en dat zo’n vijftien maanden geleden in Oporto werd aangenomen, hebben erkend.</p>
      <p sl="en">Mijnheer Schulz, als er in deze ruimte een struisvogel is, zit deze niet op stoel 21 [de stoel van de heer Barroso]; deze zit in stoel 6 [de stoel van de heer Schulz]. Ik denk dat het daarom is dat de PSE-Fractie haar vroegere rol als motor in dit instituut is kwijtgeraakt.</p>
      <p sl="en">De Europese Raad moet meer urgentie aan de dag leggen bij het realiseren van zijn onderzoeks- en ontwikkelingsdoelen. Hij moet de markt voor durfkapitaal en de mobiliteit van onderzoekers stimuleren om innovatie aan te moedigen. Hij moet de transparantie van en het toezicht op de banksector verbeteren om zo gevaar af te wenden. Mijnheer Lenarčič, u moet uw aandacht richten op sociale samenhang en milieustabiliteit, maar u moet dat doen vol vertrouwen in de wetenschap dat markten het krachtigste middel zijn dat we hebben om de levensstandaard op te krikken.</p>
      <a text="(Applaus)"/>
    </intervention>
    <intervention id="3-013" speaker_id="2109" name="Brian CROWLEY" is_mep="True" mode="spoken" nationality="Ireland" birth_date="04-03-1964" birth_place="Dublin" p_group="European Conservatives and Reformists Group" m_state="IE">
      <p sl="en">namens de UEN-Fractie . – Mijnheer de voorzitter, ik wil de fungerend voorzitter van de Raad, alsmede de voorzitter van de Commissie uitnodigen te bespreken wat onze nestors, - wijze mensen, en naar sommigen misschien zeggen onze superieuren, hoewel ik het daar niet noodzakelijkerwijs mee eens ben -, zullen bespreken tijdens de Top de komende dagen.</p>
      <p sl="en">In plaats van nog eens alles te herhalen wat mijn collega’s hebben gezegd - ik ben het met de meeste bijdragen immers eens -, zou ik willen zeggen dat het niet het een of het ander is, maar veeleer een combinatie van alles: proberen de beste ideeën uit alle verschillende voorstellen die naar voren zijn gebracht te destilleren, en ze te gebruiken als het unieke model dat Europa moet volgen. Ik zeg dat omdat onze ervaring van de afgelopen dertig en in het bijzonder twintig jaar heeft laten zien dat het niet het een of het ander is. Je kunt geen economische groei hebben zonder adequate sociale cohesie en sociale bescherming. Je kunt geen bescherming van het milieu hebben zonder een adequate investering in nieuwe hulpbronnen, informatietechnologie, onderzoek en ontwikkeling om de innovatieve manieren te creëren om de problemen aan te pakken waarmee we nu worden geconfronteerd.</p>
      <p sl="en">Evenzo kun je de werkloosheid niet oplossen door alleen maar te zeggen dat we meer banen willen. Je moet bedrijven en ondernemingen aanmoedigen om banen te creëren, geld te investeren en rijkdom te creëren. Slechts een deel kan de publieke sector op zich nemen, of het nu publieke investeringen zijn in de infrastructuur of wat dan ook. Uiteindelijk zijn het de zakenlieden, mannen en vrouwen, in kleine en middelgrote ondernemingen, die 62 procent van alle werknemers in de Europese Unie werk bieden, en meer geld in steeds meer banen investeren.</p>
      <p sl="en">Dat vraagt om een zekere mate van flexibiliteit. Maar flexibiliteit dient niet synoniem te zijn met lagere normen of met minder bescherming van de rechten der werknemers. Evenmin kun je één slecht voorbeeld gebruiken, zoals de zaak-Laval, hoe slecht dat ook is, om te zeggen dat ieder ander tot op het bot moet worden gecontroleerd. Het moet als beginpunt worden gebruikt, niet als een eindspel. Kijk naar de uitdagingen waarmee we vandaag de dag in de Europese Unie worden geconfronteerd: ons gebrek aan investeringen in adequaat onderzoek en ontwikkeling. De besten en slimsten van de Europese universiteiten en instituten verlaten Europa om hun onderzoek en ander werk voort te zetten in Amerika, Japan en nu zelfs China. En kijk naar de verplaatsing van Europese industrieën en bedrijven: die gaan niet naar andere landen in Europa, zoals dat tien of twaalf jaar geleden wel het geval was; ze gaan nu naar landen buiten de Europese Unie, naar India, Pakistan, Maleisië en andere landen.</p>
      <p sl="en">Waar we ons nu op moeten richten, is niet alleen op de vraag waar de plotselinge moeilijkheden op de kredietmarkten vandaag de dag moeilijkheden op de korte termijn creëren. Als we terugkijken naar de afgelopen 25 jaar op de economische markten, dan zien we een cyclisch verloop: er zijn hoogte- en dieptepunten. Waar we voor moeten zorgen is dat de fundamenten die we vandaag leggen over vijftien jaar nog net zo sterk zijn als nu, dat ze blijven zorgen voor economische groei, en dat ze zorgen voor de continuïteit van de energievoorziening. De president van Estland vertelde ons gisteren dat Rusland zich nu als een supermacht gedraagt, om de status van supermacht in olie en gas te gebruiken om het buitenlands beleid te beïnvloeden. We moeten ervoor zorgen dat er solidariteit bestaat binnen de Europese Unie om die uitdaging onder ogen te zien en aan te gaan.</p>
      <p sl="en">Ons beste en meest waardevolle goed is onze jeugd. Als we niet adequaat investeren in onderwijs en opleiding en hem niet vaardigheden en kansen bieden in de Europese Unie, lopen we het gevaar hem te verliezen.</p>
      <p sl="en">Laat me tot slot tegen de fungerend voorzitter van de Raad zeggen, dat ik hier graag mijn waardering wil uitspreken voor de jonge mensen in Slovenië voor hun werk tijdens het voorzitterschap van Slovenië, vooral die in de sectie Protocol, en voor hun welkom en het beeld dat ze van Slovenië als land geven.</p>
    </intervention>
    <intervention id="3-014" speaker_id="28233" name="Rebecca HARMS" is_mep="True" mode="spoken" nationality="Germany" birth_date="07-12-1956" birth_place="Hambrock bei Uelzen" p_group="Group of the Greens/European Free Alliance - Co" m_state="DE">
      <p sl="de">namens de Verts/ALE-Fractie . – Mijnheer de Voorzitter, dames en heren, ik zou graag willen beginnen met wat de heer Schulz zei. Ik wil nogmaals benadrukken dat we de Lissabonstrategie niet op de juiste waarde schatten als we het feit negeren dat, terwijl Europa inderdaad als grote winnaar uit de globalisatie tevoorschijn komt, de winsten zeer ongelijk verdeeld zijn. Daarnaast heeft de groei van de werkgelegenheid het probleem van de werkende armen in het geheel niet opgelost; integendeel, ondanks toegenomen werkgelegenheid en meer groei kennen we ook meer armoede door baanonzekerheid.</p>
      <p sl="de">Wij in het Europees Parlement riepen in onze resolutie de Commissie en de Raad expliciet op de kwestie van het minimumloon per sector aan te pakken, en we riepen de Commissie op de resultaten van de Lissabonstrategie anders te bezien in het licht van de toenemende maatschappelijke marginalisatie. Deze armoede-indicator vormt een integraal onderdeel van onze resolutie en ik vind het te betreuren dat noch de Raad, noch de Commissie tot nu toe hebben gereageerd op deze besluiten van het Europees Parlement.</p>
      <a text="(Applaus)"/>
      <p sl="de">Dan kom ik op het punt van klimaat en energie. Ik was eerlijk gezegd nogal geschokt toen een Duitse regeringsvertegenwoordiger in Brussel verklaarde, net een paar dagen voor deze Voorjaarstop, dat milieubeleid zich niet moest bemoeien met industrieel en economisch beleid. Deze verklaring werd gedaan door een staatsecretaris in het Duitse Ministerie van Milieu, de heer Machnik, die bij mijn Duitse collega’s ongetwijfeld wel bekend is. Het Duitse Ministerie van Milieu begrijpt duidelijk niet goed wat duurzaamheid feitelijk betekent.</p>
      <p sl="de">Het hoeft daarom nauwelijks verbazing te wekken dat de Duitse regering zich blijft verzetten tegen CO2 -limieten voor voertuigen, dat ze geen voorstander is van de interne markt voor energie zoals voorgesteld door de Commissie en dat ze probeert een verbond te sluiten tegen de “nieuwe definities van de emissiehandel”.</p>
      <p sl="de">Ik constateer met spijt dat Duitsland bij deze onderhandelingen gedeeltelijk is vergeten wat er werd ondertekend en bezegeld op de Voorjaarstop van vorig jaar. Sommige van zijn huidige beleidslijnen zijn compleet in strijd met de uitkomsten van de Top van vorig jaar. Ik weet niet zeker bijvoorbeeld of de nieuwe voorrang die wordt gegeven aan zonne- en windenergie, waar naar het schijnt geen enkele controverse over bestaat, ook echt voldoende is om te zorgen voor duurzaamheid op het terrein van energie en klimaat.</p>
      <p sl="de">De Unie voor het Middellandse Zeegebied doet mij eveneens de wenkbrauwen fronsen. Soms krijg je de indruk dat, net als bij die grote gasdeals met Rusland, ik bedoel de North Stream- en South Stream-pijpleidingen, deze Unie voor het Middellandse Zeegebied het zoveelste bewijs is dat een uniform EU-beleid voor energie en continuïteit van de energievoorziening gewoon niet mogelijk is. Als de Raad er niet in slaagt dit probleem aan te pakken, verzaakt hij zijn verplichtingen.</p>
      <a text="(Applaus)"/>
    </intervention>
    <intervention id="3-015" speaker_id="28248" name="Gabriele ZIMMER" is_mep="True" mode="spoken" nationality="Germany" birth_date="07-05-1955" birth_place="Berlin" p_group="Confederal Group of the European United Left - Nordic Green Left" m_state="DE">
      <p sl="de">namens de GUE/NGL-Fractie . – Mijnheer de Voorzitter, we vieren vandaag de 50e verjaardag van het Europees Parlement. Dit zou toch zeker een gelegenheid moeten vormen voor de komende Top om dit Huis eindelijk het recht van initiatief te geven!</p>
      <p sl="de">Ik denk bovendien dat de 50e verjaardag van het Europees Parlement de juiste gelegenheid is voor mij en mijn fractie om duidelijk te maken dat noch de Raad, noch de Commissie moet verwachten dat dit Huis in de toekomst dociel en inschikkelijk zal zijn en vol pluimstrijkerij. Het zal nog steeds onze plicht zijn op te komen voor die mensen in de Europese Unie die vaak worden vergeten: de 70 miljoen of meer mensen in de EU die leven in armoede of voor wie dat gevaar dreigt, inclusief 19 miljoen kinderen.</p>
      <p sl="de">Als, naar wij begrijpen, de Europese Raad het strategisch rapport van de Commissie verwelkomt over de hernieuwde Lissabonstrategie en zichzelf feliciteert met zijn eigen succes, dan zou hij wel wat meer regels mogen wijden aan die EU-burgers, die kinderen, die in het geheel geen profijt trekken van de verworvenheden van de Lissabonstrategie.</p>
      <p sl="de">De richting en prioriteiten van de strategie zijn verkeerd, net als de daaruit voortvloeiende beleidslijnen! Mijnheer Watson, het zijn niet onze protesten tegen het agressieve globale gedrag van Unilever, Thyssen-Krupp, Nokia en tal van andere bedrijven die onrealistisch zijn, maar het is de weigering van de Commissie en de Raad tegen de globale bedrijven die zo agressief handelen, in het geweer te komen en de betrokken werknemers en degenen die maatschappelijk zijn buitengesloten, te beschermen.</p>
      <p sl="de">Ik kan het alleen maar eens zijn met het Europees netwerk van verenigingen ter bestrijding van de armoede als dit klaagt dat het gevecht tegen armoede, sociale uitsluiting en een groeiende maatschappelijke kloof nog steeds niet wordt aangepakt en wordt geruggensteund met de nodige duidelijkheid en vastbeslotenheid.</p>
      <p sl="de">Het netwerk stelde vier vragen voor de Voorjaarstop op 10 maart en het Europees Parlement zou juist die vragen moeten bekrachtigen. Hoe wilt u de sociale dimensie van de Lissabonstrategie precies kracht bijzetten? Wat zijn precies de acties die zijn voorgesteld om te voldoen aan de verplichting “een beslissende invloed uit te oefenen op de uitroeiing van de armoede”? Gegeven dat 18,9 miljoen van degenen die officieel arm zijn (78 miljoen) werk hebben, welke maatregelen worden er dan voorgesteld om armoede “met werk” aan te pakken? Welke maatregelen worden er voorgesteld om ervoor te zorgen dat de stijgende energieprijzen de sociale cohesie en sociale insluiting niet bedreigen? Deze vier vragen zijn van fundamenteel belang, denk ik, als de economische groei echt duurzaam moet zijn in sociaal en milieuopzicht.</p>
    </intervention>
    <intervention id="3-016" speaker_id="1275" name="Jens-Peter BONDE" is_mep="True" mode="spoken" nationality="Denmark" birth_date="27-03-1948" birth_place="Åbenrå" p_group="Independence/Democracy Group - Co" m_state="DK">
      <p sl="en">namens de IND/DEM-Fractie. – Mijnheer de Voorzitter, voorzitter van de Raad en voorzitter van de Commissie, samen met mijn Ierse collega, Kathy Sinnott, heb ik een voorstel gedaan voor een nieuw protocol waarmee het Verdrag van Lissabon moet worden geamendeerd alvorens dit definitief wordt aangenomen. Het zal een revolutionaire beslissing van het Europees Hof van Justitie op 18 december 2007 herroepen.</p>
      <p sl="en">Een Lets bedrijf wilde een school bouwen in Zweden met Letse werknemers die veel minder betaald kregen dan Zweedse werknemers voor gelijksoortige klussen. Zweedse vakbonden zorgden voor een blokkade. Deze actie is nu door het Europees Hof van Justitie illegaal verklaard. Ze staan alleen toe dat het Verdragsprincipe van vrij verkeer van goederen en diensten wordt afgezwakt door het andere fundamentele principe van het recht op staking, als er gevaar dreigt voor de openbare veiligheid, orde of gezondheid. Een normaal salaris telt niet. Collectieve arbeidsonderhandelingen tellen niet. Het Scandinavisch flexizekerheidsmodel, de vrijwillige samenwerking tussen vakbonden en werkgevers, kan worden geschrapt.</p>
      <p sl="en">Buitenlandse werknemers in buitenlandse bedrijven in Ierland mogen nu werken voor het Ierse minimumloon van 9 euro per uur. Het is onwettig als Ierse vakbonden tegen het oordeel van het Hof handelen als het gaat om het minimumloon. Het is in mijn eigen land, waar we geen minimumloon kennen, zelfs nog erger.</p>
      <p sl="en">Dit oordeel van het Hof is een ramp en moet worden vernietigd door een nieuwe formulering in het Verdrag of door een wettelijk verplichtend protocol. U kunt ons voorstel op mijn website lezen. Ik dring er bij het Sloveense voorzitterschap en de voorzitter van de Commissie op aan de vraag aan de orde te stellen op de Top.</p>
      <p sl="en">Ik heb een vraag voor de Commissie en de Raad: Wanneer komt er eens een geconsolideerd Verdrag zodat we de inhoud kunnen begrijpen?</p>
    </intervention>
    <intervention id="3-017" speaker_id="28359" name="Jana BOBOŠÍKOVÁ" is_mep="True" mode="spoken" nationality="Czechia" birth_date="29-08-1964" birth_place="Praha" p_group="Non" m_state="CZ">
      <p sl="cs">Dames en heren, ik denk dat op de Top van morgen de staatshoofden wakker moeten worden en moeten toegeven dat het verlagen van de Europese CO2 -productie naar twintig procent en het vermeerderen van zonne- en windenergie naar twintig procent in twaalf jaar tijd een utopie is. Als we de Europese industrieën nog meer beperkingen opleggen, brengen we zowel het concurrentievermogen van bedrijven als de werkgelegenheid in gevaar, en zullen uiteindelijk de investeringen worden overgebracht naar landen die geen obstakels opwerpen in verband met het klimaat.</p>
      <p sl="cs">Daarnaast zouden we, in plaats van de oren te laten hangen naar de nonsens over menigten Afrikaanse en Aziatische vluchtelingen die Europa binnenstromen omdat het klimaat hen dwingt hun huizen te verlaten, eens moeten denken over onze beleidslijnen die Europa een doelwit maken voor de migrerende armen in plaats van geschoolde werknemers.</p>
      <p sl="cs">Ik ben ervan overtuigd dat we ons moeten richten op innovatieve processen die energie-intensieve productie terugdringen. We moeten voorrang geven aan, en fondsen vrijmaken voor deskundige hersenen in plaats van groene hersenen. Ook moeten we de ongefundeerde angst voor kernreactoren van ons afschudden. Als de Raad wil handelen in het belang van de burgers, moeten landen investeren in onderzoek, ontwikkeling en onderwijs, juist op het terrein van de kernenergie.</p>
    </intervention>
    <intervention id="3-018" speaker_id="2097" name="Giles CHICHESTER" is_mep="True" mode="spoken" nationality="United Kingdom" birth_date="29-07-1946" birth_place="London" p_group="European Conservatives and Reformists Group" m_state="GB">
      <p sl="en">Mijnheer de Voorzitter, deze Europese Raad vindt plaats terwijl er sprake is van economische onzekerheid. De Top zal zich buigen over een aanpassing van de Lissabonagenda die nog maar twee jaar te gaan heeft. Het is van vitaal belang dat regeringsleiders zich niet uitleven in felicitaties aan zichzelf.</p>
      <p sl="en">Er zijn reële bedreigingen voor de vrijhandel en voor de fundamentele principes van vrije en open concurrentie die de Europese Unie moeten onderbouwen. In dat opzicht was ik blij de recente opmerkingen te mogen lezen van de Commissievoorzitter in de Financial Times , waarin hij het lelijke spook van groeiend protectionisme in Europa opriep. Toen hem werd gevraagd of zo’n sentiment toenam, zei hij “Ja, en ik denk dat deze toename niet alleen in Europa gebeurt, maar dat het overal toeneemt. Politieke krachten in Europa die van oudsher pro-markt waren, zijn tegenwoordig, laten we het netjes zeggen, terughoudender”.</p>
      <p sl="en">Er zijn dus toenemende protectionismedreigingen, en niet in het minst als de we de retoriek horen van de andere zijde van de Atlantische oceaan van twee van de belangrijkste kandidaten voor het presidentschap. Laten we duidelijk zijn: Europa heeft veel meer te winnen bij globalisatie dan het heeft te verliezen. Inderdaad, The Economist beklaagde zich onlangs over de anti-globalisatietaal die sommige Europese leiders gebruikten. De werkelijkheid, zo zei het blad, was dat Europese burgers de winnaars zijn als het gaat om globalisatie, met goedkope importen, lage inflatie en lage rentetarieven. En, ondanks de opkomst van India en China, steeg het EU-aandeel in de wereldexport, zij het lichtjes, tussen 2000 en 2006.</p>
      <p sl="en">In Frankrijk, waar de protectionistische retoriek misschien wel het meest uitgesproken is, werd in een onlangs verschenen rapport gezegd dat slechts 3,4 procent van de banen die in 2005 verloren gingen, te wijten waren aan zogenaamde offshoring. Dus moeten we dit allemaal in perspectief plaatsen en de Commissievoorzitter steunen in zijn krachtige standpunt in deze kwestie. Europa kan alleen maar succes boeken in internationale markten als het zijn concurrentievermogen weet te verbeteren, zijn arbeidsmarkten radicaal hervormt en stevig optreedt tegen slechte zakelijke regelgeving, zowel op Europees als op nationaal niveau.</p>
      <p sl="en">The Economist stelde de vraag: “Zullen de politici van nu ooit eerlijk genoeg zijn de mensen te vertellen dat globalisatie goed is voor Europa en voor hen? Voorzitter Barroso is eerlijk geweest; het is tijd voor de EU-leiders om hem te steunen”.</p>
    </intervention>
    <intervention id="3-019" speaker_id="4429" name="Robert GOEBBELS" is_mep="True" mode="spoken" nationality="Luxembourg" birth_date="03-04-1944" birth_place="Luxembourg" p_group="Group of the Progressive Alliance of Socialists and Democrats in the European Parliament" m_state="LU">
      <p sl="fr">Mijnheer de Voorzitter, dames en heren, de echte wereld heeft de Europese Unie ingehaald. Op de Voorjaarstop van 2007, stond het de EU-27 nog vrij te dromen van een ideale wereld. Europa lag weer op streek qua groei; de werkloosheid daalde; de werkgelegenheid nam toe; overheidstekorten liepen terug; de Europese Raad introduceerde een stel visionaire doelstellingen in de strijd tegen klimaatverandering; en op de Conferentie van Bali werd Europa als voorbeeld voor de rest van de wereld genoemd.</p>
      <p sl="fr">In augustus echter kwam de kredietcrisis tot uitbarsting en deze zorgt nog steeds voor ravages. Na de banken en de verzekeringsmaatschappijen zijn nu de beleggingsfondsen in beroering geraakt. Door hun minachting voor morele kwesties te laten zien, zijn de centrale banken nu de brandbestrijders van de speculanten geworden. De toonaangevende centrale banken zijn wederom gedwongen miljarden in de financiële circuits te pompen teneinde “een oplossing te vinden voor de druk op de liquide middelen” zoals men op discrete wijze zegt in de wereld van de haute-finance.</p>
      <p sl="fr">Het is de algemene economie die de rekening betaalt. Het aanhalen van de algemene kredietteugels heeft de economische groei vertraagd. Recessie dreigt; de ECB dringt aan op matiging bij werknemers op wier koopkracht voortdurend wordt beknibbeld door hogere prijzen voor energie en voedsel. De falende genieën uit de financiële wereld en de industrie worden daarentegen niet zo bescheiden beloond. De dollar heeft nog nooit zo laag gestaan en een vat ruwe olie is nog nooit zo duur geweest. Groeiprognoses worden steeds verder naar beneden bijgesteld.</p>
      <p sl="fr">Ondanks deze veranderende context houdt voorzitter Barroso vast aan de bestaande, geïntegreerde richtsnoeren als waren ze in Portugees marmer gegraveerd. De Top op Bali schaarde zich niet achter de edele doelstellingen die werden voorgesteld door de Europeanen. De Amerikanen, de Japanners, de Canadezen en zelfs de Australiërs, ondanks hun nieuwe status als ondertekenaars van Kyoto, wilden geen compromis over de doelstellingen; net zo min als de Chinezen, de Indiërs, de Brazilianen of de Russen. De routekaart die moet leiden naar de Klimaatconferentie van 2009 in Kopenhagen is het onbenulligste stukje papier. Maar de Commissie heeft niet de wens de besluiten die op de Top van 2007 werden aangenomen aan te passen aan de echte problemen die nu ontstaan.</p>
      <p sl="fr">Een aantal verstandige stemmen laten zich echter horen in de Commissie. Voorzitter Barroso spreekt zich uit tegen de illusies van een industrievrij Europa. Vicevoorzitter Verheugen dringt aan op het nemen van flexibele besluiten die niet zullen bijdragen aan het de-industrialiseren van Europa. Industriëlen in de energiesector zouden er natuurlijk geen probleem mee hebben als CO2 -certificaten onder de hamer kwamen. Omdat hun klanten als was in hun handen zijn, schuiven ze de extra kosten gewoon naar hen door. In de staal- en aluminiumsectoren en in andere energie-intensieve industrieën die in een globale markt opereren, worden onkosten niet in de prijzen weerspiegeld, maar zijn ze zeker van invloed op de enige aanpassingsvariabele die overblijft: werkgelegenheid. Deze mogelijkheid zou al snel leiden tot vestiging elders in landen waar sociale regelgeving en klimaatregelgeving minder streng zijn dan in Europa. De winst voor het wereldklimaat zou eenvoudig nihil zijn, maar de maatschappelijke kosten voor de Europeanen zouden ondragelijk zijn.</p>
      <p sl="fr">De Top van 2007 nam enkele dappere beslissingen, maar deze kwamen niet overeen met de werkelijkheden van de EU-27. Het bereiken van de doelstellingen voor biobrandstoffen alleen al zou het milieu meer kwaad dan goed doen, en de consumenten zouden er zeker bij inschieten. De volgende Top dient deze beslissingen af te stemmen op de nieuwe economische werkelijkheden wereldwijd en een milieubeleid te formuleren dat niet fungeert in de veronderstelling dat de EU in haar eentje de last kan dragen van de strijd tegen klimaatverandering.</p>
    </intervention>
    <intervention id="3-020" speaker_id="28387" name="Janusz ONYSZKIEWICZ" is_mep="True" mode="spoken" nationality="Poland" birth_date="18-12-1937" birth_place="Lwów" p_group="Group of the Alliance of Liberals and Democrats for Europe" m_state="PL">
      <p sl="pl">Mijnheer de Voorzitter, energiezekerheid moet natuurlijk een van de belangrijkste kenmerken zijn van het energiebeleid van de Europese Unie. Energiezekerheid kan alleen worden bereikt door gemeenschappelijke actie in samenwerking met anderen, en alleen als de Europese Unie met één stem spreekt. Dit is niet het geval als het om de Nabucco-pijpleiding gaat, een project dat van strategisch belang is voor Europa.</p>
      <p sl="pl">Volgens mij moet de zaak aangekaart worden op de komende Raad, en deze zou ervoor moeten zorgen dat de Unie als een eenheid optreedt als het om deze pijpleiding gaat. Ook moet men beseffen dat een tweede pijpleiding, waarvan de aanleg wordt ondersteund door verschillende Europese landen, kan betekenen dat het uit praktische overwegingen niet mogelijk is met het Nabucco-project door te gaan. Er zal gewoon niet genoeg gas beschikbaar zijn.</p>
      <p sl="pl">Ik wil de Europese Unie daarom een vraag stellen. Zou het niet gewoon mogelijk zijn deze pijpleiding met fondsen van de Europese Unie te steunen teneinde de energiezekerheid van de Unie te verbeteren? Iets dergelijks gebeurde ook bij het Galileo-project, dat werd beschouwd als zijnde van strategisch belang.</p>
    </intervention>
    <intervention id="3-021" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">Mijnheer de Voorzitter, ik zou het Huis graag willen helpen herinneren dat de Lissabonstrategie, waarover voorzitter Barroso zo luid de loftrompet stak, was bedoeld om onze economie in staat te stellen in te lopen op die van de Verenigde Staten. Helaas wijst alles wat we zien, horen en ervaren erop dat we er niet alleen niet in geslaagd zijn in te lopen op de Verenigde Staten, maar dat we het ook afleggen tegen Azië. Laat dit duidelijk gezegd zijn: als de Unie doorgaat met de Lissabonstrategie, zal zij in plaats van successen aan te kondigen, een race lopen die zij absoluut niet wil winnen.</p>
      <p sl="pl">Als het echt de bedoeling was de Europese economie dynamischer en effectiever te maken, zou de Europese Commissie geen hindernissen hebben opgeworpen die onze economie belemmeren in haar groei zoals ze dat de laatste jaren deed. Ik wijs op de beperkingen aangaande de vrijheid diensten te leveren in de Europese Unie en op de beperkingen aangaande de vrijheid van werkgelegenheid. Of we nemen de verklaringen derhalve serieus of we voeren gewoon een show op, roepen wat leuzen en liegen over de werkelijkheid of het gedrukt staat, terwijl we in feite dingen doen die het tegenovergestelde effect hebben en de ontwikkeling belemmeren.</p>
      <p sl="pl">De Commissie is verantwoordelijk voor overregulering van de economie, voor een excessieve hoeveelheid richtlijnen en vergunningen en voor alles wat erbij komt kijken om de economie overmatig afhankelijk te maken van bureaucratie, inclusief de Europese bureaucratie. Als het gaat om de strijd tegen de klimaatverandering, en dan met name de kwestie van het kooldioxide, willen we niet dat de kosten van die inspanning een bovenmatige druk leggen op de economieën van de nieuwe lidstaten. Als we dat toestaan, komt het erop neer dat we het kind met het badwater weggooien.</p>
    </intervention>
    <intervention id="3-022" speaker_id="4432" name="Claude TURMES" is_mep="True" mode="spoken" nationality="Luxembourg" birth_date="26-11-1960" birth_place="Diekirch" p_group="Group of the Greens/European Free Alliance" m_state="LU">
      <p sl="de">Mijnheer de Voorzitter, de socialistische fractie heeft natuurlijk gelijk als ze zegt dat de verdeling van de rijkdom in Europa niet goed heeft uitgepakt de laatste paar jaar, en natuurlijk heeft Robert Goebbels gelijk als hij vraagt om een andere benadering van speculatie en het verspillen van miljarden euro’s.</p>
      <p sl="de">Toch zou ik willen waarschuwen tegen het uitspelen van sociale kwesties tegen milieukwesties, zoals de socialisten en anderen in dit Huis weer eens proberen te doen. We worden thans geconfronteerd met het bestaan van een lobby, een lobby van staalbaronnen, aluminiumbaronnen en baronnen uit de chemische industrie.</p>
      <p sl="de">Wat willen die kerels? Want het zijn in het algemeen mannen! Deze mannen willen het principe van “de vervuiler betaalt” onderuithalen. Het kan toch niet zo zijn dat juist die industrieën die zorgen voor de meeste vervuiling, nu worden vrijgesteld van het betalen van de verontreinigingsheffing, en dat is toch wat de veiling van de CO2 -rechten is. Wat gaat er dan gebeuren? Wat er zou gebeuren is dat er internationaal geen modernisering van de staal-, aluminium- en chemische industrie komt.</p>
      <p sl="de">Daarom hebben we het volgende model nodig. Ten eerste moet er honderd procent worden geveild. Ten tweede moeten deze fondsen met een hypotheek worden belast zodat, zoals dat gebeurde in Denemarken in het begin van de jaren negentig van de vorige eeuw, de opbrengsten van een CO2 –belasting, opgelegd aan de industrie, opnieuw worden geïnvesteerd in de modernisering van de staalindustrie en andere energie-intensieve bedrijven in Europa. Ten derde, en ik denk dat we wat dat betreft met het Franse voorzitterschap hieraan moeten werken, moeten we natuurlijk straffen hebben voor milieudumping buiten de interne markt, op andere continenten.</p>
      <p sl="de">Het is echter een misvatting te denken dat elke staalfabriek buiten Europa slechtere milieu- en energienormen hanteert dan staalfabrieken in Europa tegenwoordig. Dat is niet zo, en dus zullen zulke sancties alleen maar effect hebben als ze transparant zijn. Sociaal beleid en milieubeleid die hand in hand gaan: dat is de toekomst.</p>
    </intervention>
    <intervention id="3-023" speaker_id="28134" name="Eva-Britt SVENSSON" is_mep="True" mode="spoken" nationality="Sweden" birth_date="05-12-1946" birth_place="Värnamo" p_group="Confederal Group of the European United Left - Nordic Green Left - Vice" m_state="SE">
      <p sl="sv">Mijnheer de Voorzitter, het plaatje dat de Commissie en de Raad vandaag presenteren, laat een heel andere realiteit zien dan die waarmee het grootste deel van onze burgers leeft, een realiteit waarin de armoede en de kloof tussen verschillende groepen zijn toegenomen. Men vertelt ons dat meer mensen een baan hebben gevonden, maar niet welk soort banen is toegenomen. Het zijn meestal laagbetaalde banen die mensen niet in staat stellen voor zichzelf en hun kinderen te zorgen. Het zijn tijdelijke banen met onzekere arbeidsvoorwaarden. Dit is niet het maatschappijmodel dat wij te linkerzijde willen of accepteren.</p>
      <p sl="sv">We weten dat er andere wegen gevolgd moeten worden, wegen die leiden tot solidariteit en rechtvaardigheid en een maatschappij voor al onze burgers. Elk vooruitzicht op een sociaal Europa werd tot de ware proporties teruggebracht toen het Europees Hof van Justitie uitspraak deed in de zaken-Vaxholm en -Viking Line. De uitspraken lieten absoluut duidelijk zien dat, in de EU, vrij verkeer en de eisen en belangen van de interne markt belangrijker zijn dan de belangen van de werknemers. De uitkomst van de uitspraken is sociale dumping. Werknemers uit verschillende landen worden tegen elkaar uitgespeeld. Serieuze werkgevers die fatsoenlijke lonen willen betalen en redelijke arbeidsomstandigheden willen bieden, worden weggeconcurreerd. Het Hof van Justitie laat geen ruimte voor twijfel. Maar waarom blijven de Commissie en de Raad passief in deze kwestie? Waarom een Verdrag aannemen dat de belangen van de markt zwaarder laat wegen dan die van de werknemers?</p>
      <p sl="sv">De uitspraak in de zaak-Vaxholm gaf drie ondubbelzinnige antwoorden: ten eerste, dat de lidstaten geen beslissing mogen nemen over arbeidsmarktonderwerpen; ten tweede dat werknemers niet hun toevlucht mogen nemen tot geschillen die de interne markt verstoren, en dus ontneemt het Hof werknemers hun enige effectieve middel om het principe van gelijke beloning voor gelijk werk te verdedigen; ten derde, dat bedrijven die zich in de EU-landen met lagere loonniveaus vestigen, het recht krijgen werknemers naar andere landen te sturen om voor dezelfde lage lonen te werken.</p>
      <p sl="sv">Vakbondsorganisaties, politieke organisaties, non-gouvernementele organisaties en miljoenen gewone mensen hebben de mogelijkheid van een Europa van het volk erkend, maar wanneer zullen de Commissie en de Raad dat ook erkennen?</p>
    </intervention>
    <intervention id="3-024" speaker_id="1969" name="Johannes BLOKLAND" is_mep="True" mode="spoken" nationality="Netherlands" birth_date="05-03-1943" birth_place="Oegstgeest" p_group="Independence/Democracy Group" m_state="NL">
      <p sl="nl">President Barroso sprak over inflatie. Inflatie is een spook dat opnieuw door de lidstaten waart. Met 3,2 procent staat de inflatie fors boven de twee procent doelstelling. En dat is een zorgelijke ontwikkeling, een ontwikkeling die met nieuwe looneisen, zoals in Nederland, wordt aangewakkerd. Afgelopen jaren stond het debat ter voorbereiding op de voorjaarstop in het teken van de hervormingen van de verzorgingsstaat. Daar was alle reden toe. Verzorgingsstaten waren onhoudbaar geworden. Verschillende lidstaten hebben daar hun voordeel mee gedaan en staan er nu beter voor.</p>
      <p sl="nl">Maar, Voorzitter, de toekomst ziet er minder gunstig uit. De inflatie is te hoog. De prijzen van grondstoffen stijgen. En recentelijk moesten de centrale banken de kredietcrisis op de financiële markten bezweren met omvangrijke geldleningen. Herstel van consumentenvertrouwen is nu dus noodzakelijk.</p>
      <p sl="nl">De heer Trichet gaf afgelopen week aan dat de Europese Centrale Bank zich conform de bepalingen uit het verdrag met het monetaire beleid zal blijven richten op het handhaven van de prijsstabiliteit. En dat moet de Europese Centrale Bank in onafhankelijkheid blijven doen, wat de nieuwe Franse baas van het Internationaal Monetair Fonds ook beweert. Het is echter aan de lidstaten om dat beleid te ondersteunen door zorg te dragen voor beheerste ontwikkeling van loonkosten.</p>
      <p sl="nl">Kan mijnheer de Raadsvoorzitter aangeven welke aanvullende maatregelen de Raad zal nemen om het tij te keren? Zijn er maatregelen te verwachten om een al te snelle groei van de lonen af te remmen? Dank U wel.</p>
    </intervention>
    <intervention id="3-025" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Mijnheer de Voorzitter, het blijkt dat één gespreksonderwerp op de Voorjaarstop de Unie voor het Middellandse Zeegebied is, waarvan tot nu toe noch de structuur, noch het kader, noch zelfs maar de financiering duidelijk is geworden. Dit debat kan er wellicht toe leiden dat andere economische vraagstukken als de implementatie van de Lissabonstrategie of hoe de economie moet worden gestimuleerd in het licht van de internationale financiële crisis niet aan de orde komen.</p>
      <p sl="de">Om te beginnen hadden we de Baltische Raad, toen een Europees-mediterraan partnerschap. Zeestaten werken dus samen op verschillende manieren. Maar het argument dat een Unie voor het Middellandse Zeegebied de samenwerking tussen regeringen zal versterken, met het oogmerk illegale immigratie tegen te gaan, is volgens mij een schijnargument.</p>
      <p sl="de">Het zou ook verkeerd zijn Afrikaanse staten verder financiële steun te geven onder het mom de betrekkingen met buurlanden te promoten, zonder er voorwaarden aan te verbinden. Afrikaanse landen waar talloze economische vluchtelingen vandaan komen of doorheen reizen hebben per slot van rekening grote hoeveelheden ontwikkelingshulp opgestreken, vaak zonder de minste bereidheid te tonen hun eigen landgenoten terug te nemen. In het algemeen moet daarom financiële hulp worden gekoppeld aan de totstandkoming van een overeenkomst om illegale vluchtelingen terug te nemen of aan pakketten maatregelen om illegale migratie te voorkomen.</p>
    </intervention>
    <intervention id="3-026" speaker_id="1832" name="Marianne THYSSEN" is_mep="True" mode="spoken" nationality="Belgium" birth_date="24-07-1956" birth_place="Sint-Gillis-Waas" p_group="Group of the European People's Party (Christian Democrats)" m_state="BE">
      <p sl="nl">Heren voorzitters, mijnheer de commissaris, collega's, als wij de thema's van de lentetop van deze week bekijken, zien wij de bijna integrale lijst van de sociaal-economische en ecologische uitdagingen waarvoor onze generatie staat. Tenminste, als we in een tijd van globalisering, van klimaatverandering, van technologische verandering en van vergrijzing onze verantwoordelijkheid willen nemen voor wie ná ons komen.</p>
      <p sl="nl">Zonder twijfel scharen wij ons achter de doelstellingen en de aanpak om die te halen, en natuurlijk verwachten wij dat iedereen datgene doet wat hem te doen staat en dat er voldoende druk wordt uitgeoefend op álle politieke niveau's om te komen tot echte resultaten.</p>
      <p sl="nl">Als fractiecoördinator voor de Lissabonstrategie wil ik onderstrepen dat wij het zeer op prijs stellen dat de Commissie nu ook met een communautair Lissabon-programma komt. Elk van de tien punten daarvan krijgt onze steun en dit geldt dubbel en dwars voor wat de aangekondigde small business act betreft. Op voorwaarde evenwel dat die small business act meer wordt dan lippendienst aan de KMO's. Deze act moet dus meer worden, Voorzitter, dan het charter voor de KMO's dat destijds, jaren geleden, in Santa Maria da Feira is goedgekeurd. Een ter zake doende small business act moet ervoor zorgen dat voor de KMO's de best mogelijke omgeving om te werken wordt gecreëerd, en dit zowel voor de micro- als de kleine en middelgrote ondernemingen.</p>
      <p sl="nl">Één voorwaarde daartoe is absoluut noodzakelijk en moet gelden bij elke beleidsmaatregel, of het nu gaat om een inhoudelijke of om een pure vereenvoudigingsmaatregel: think small first. Neem de KMO als uitgangspunt en niet langer als uitzondering en laat ons dat alstublieft hanteren als een bindend criterium, zodat dit eindelijk eens meer gaat worden dan een slogan. Het is alleen op die manier dat wij erin zullen slagen om echt die ondernemingen te bereiken die het gros van het aantal bedrijven uitmaakt, maar, belangrijker nog, die zorgen voor het grootste deel van de werkgelegenheid en voor de toegenomen werkgelegenheid.</p>
      <p sl="nl">Het zou mooi zijn, leden van de Commissie en van de Raad, mocht dat principe alvast op de lentetop van morgen goed, degelijk en bindend afgesproken worden. Bedankt voor uw aandacht.</p>
    </intervention>
    <intervention id="3-027" speaker_id="4318" name="Harlem DÉSIR" is_mep="True" mode="spoken" nationality="France" birth_date="25-11-1959" birth_place="Paris" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Mijnheer de Voorzitter, mijnheer de voorzitter van de Commissie, dames en heren, op de vooravond van de Voorjaarstop is de economie in beroering, zijn de markten ontregeld, kelderen de aandelenmarkten en neemt de groei af. Dat betekent internationaal kapitalisme voor u, rijkdom creëren of waarde vernietigen volgens de grillen van de markt, speculatieve luchtbellen, financiële derivaten en buitenzinnige handelaren die trouwens slechts doen wat hun gevraagd wordt te doen, namelijk in zo kort mogelijke tijd het maximale profijt realiseren.</p>
      <p sl="fr">Maar de markten mogen dan zo zijn, geen menselijke samenleving kan zo leven. In ieder geval is het dit verschijnsel dat nu juist Europa zijn betekenis geeft in deze geglobaliseerde markt: een Europa dat duidelijk niet geheel weet te ontkomen aan deze beroering, een Europa dat zelf een van de hoofdrolspelers in de globalisatie is, vaak tot eigen voordeel, maar dat voor een groot gedeelte zijn betekenis vindt in globalisatie en daar de roeping aan ontleent om een tegenwicht te bieden aan uitzinnig kapitalisme door middel van openbare regelgeving, economische stabilisatie, actief openbaar beleid ter ondersteuning van groei in de echte economie, ondersteuning van openbare en particuliere investeringen in onderzoek, innovatie en Europese infrastructuur. Het monetair beleid bijvoorbeeld dient de stabiliteit te steunen, en dat doet het, maar het dient ook de groei te stimuleren en pariteit bij te stellen op de best mogelijke manier om onze exporten te verdedigen, maar zoals de zaken er thans voor staan, is dit helaas nog niet het geval.</p>
      <p sl="fr">Tot slot en boven alles wil onze fractie beklemtonen dat de EU tegenwicht moet bieden aan deze gedestabiliseerde economie van de haute-finance met een effectieve sociale bescherming, betrouwbare openbare diensten en gegarandeerde sociale rechten voor werknemers.</p>
      <p sl="fr">Mijnheer de Voorzitter, Europa moet nu veel meer ondernemen om te anticiperen en te beschermen: het kan niet alleen maar fungeren als een interne markt binnen de grote totale markt. Het moet maatschappelijk bewuster zijn: dat is ook de manier om de steun en het vertrouwen van zijn burgers terug te winnen.</p>
      <p sl="fr">We steunen thans de Lissabonstrategie, een strategie die in principe is gebaseerd op deze drie pijlers, die u hier al hebt genoemd, maar uw woorden moeten vergezeld gaan van daden, van echt Europees beleid; anders zullen uw sociale bedoelingen een dode letter blijven.</p>
      <p sl="fr">Daarom vroegen wij om een revisie van de richtsnoeren omdat deze kunnen worden gebruikt om het project te sturen. We vragen u echter in het bijzonder de Europese sociale agenda nieuw leven in te blazen, want het gaat hier om iets essentieels. Er moet bijvoorbeeld een reactie van de Commissie komen op de zaak-Laval. De Commissie moet haar initiatiefrecht gebruiken om een herziening voor te stellen van de richtlijn betreffende de detachering van werknemers. Er dient een echt ambitieuze herziening van de richtlijn inzake de Europese ondernemingsraden te komen om het mogelijk te maken dat een sociale dialoog tussen grote groepen die met herstructurering worden geconfronteerd, effectief en tijdig wordt ingezet. Er moet een herziening komen, een echte aanpassing van de arbeidstijdenrichtlijn om te voorkomen dat mensen afhaken en er een einde komt aan misbruik door een overmatig aantal arbeidsuren. De richtlijn tijdelijk werk moet worden aangenomen teneinde tijdelijke werkgelegenheid tegen te gaan. U moet een ambitieus levenslang leerprogramma van start doen gaan, zodat deze vijfde pijler, deze vijfde fundamentele vrijheid, niet alleen wordt gereserveerd voor een elite, maar alle mensen in staat stelt op effectieve manier hun eigen potentieel als werknemers te benutten zodat ze in staat zijn zich aan te passen aan veranderingen in de economie en de banenmarkt.</p>
      <p sl="fr">Mijnheer de voorzitter van de Commissie, dit is onze boodschap: gebruik uw initiatiefrecht om de Raad te helpen een ambitieus programma voor een sociaal Europa aan te nemen.</p>
    </intervention>
    <intervention id="3-028" speaker_id="28127" name="Lena EK" is_mep="True" mode="spoken" nationality="Sweden" birth_date="16-01-1958" birth_place="Mönsterås" p_group="Group of the Alliance of Liberals and Democrats for Europe" m_state="SE">
      <p sl="sv">Mijnheer de Voorzitter, het is moeilijk de verantwoordelijkheid te nemen voor de toekomst van Europa. We moeten het hoofd bieden aan globalisatie en aan de concurrentie waartoe deze aanleiding geeft. We moeten het hoofd bieden aan moeilijke demografische vraagstukken, met een hausse aan pensioengerechtigden en een afnemende bevolking tot 2020, het jaar waarin we de milieu- en klimaatdoelen moeten bereiken die we ons hebben gesteld, dat wil zeggen de 20-20-20-doelen. We moeten ervoor zorgen dat we een economisch duurzame ontwikkeling hebben in Europa. Ik ben blij dat, als we dingen bespreken die voortkomen uit de Lissabonstrategie, het een veelomvattende benadering van duurzame economische ontwikkeling, economische groei, verantwoordelijkheid voor het milieu en sociaal verantwoordelijk beleid betreft.</p>
      <p sl="sv">We zien dat gecombineerde inspanningen resultaat opleveren. Dat is goed. We zien ook dat een gecombineerde strategie van het grootste belang is. De samenwerking die van start is gegaan tussen het Europees Parlement en de nationale parlementen is ontzettend belangrijk.</p>
      <p sl="sv">Ik zou graag aandacht willen vragen voor het nieuwe terrein dat in de resolutie van dit jaar is opgenomen, namelijk het vervoerbeleid, waarvan veel afhangt als het gaat om klimaatdoelstellingen en groei. We verkeren in de situatie waarin we meer banen in Europa kunnen scheppen door middel van een effectief, duurzaam vervoerbeleid dat verenigbaar is met de milieueisen.</p>
      <p sl="sv">De verschillende beleidsterreinen hangen feitelijk samen. Het heeft geen zin uitspraken te doen over de 20-20-20-doelen in het klimaatbeleid als deze niet ook terugkomen in de resolutie van de Raad over de Lissabonstrategie. Ik hoop daarom dat, als we de resultaten zien van de Voorjaarstop, we een veelomvattend beleid zullen zien dat voldoet aan de eisen van economische groei en van het klimaatbeleid. Dat, vrienden, is een uitdaging!</p>
    </intervention>
    <intervention id="3-029" speaker_id="21817" name="Mario BORGHEZIO" is_mep="True" mode="spoken" nationality="Italy" birth_date="03-12-1947" birth_place="Torino" p_group="Non" m_state="IT">
      <p sl="it">Mijnheer de Voorzitter, dames en heren, de komende Europese Raad dient serieus te kijken naar de wereldwijde financiële turbulentie.</p>
      <p sl="it">Euroland lijkt te wankelen onder druk van stromen geld die uit Italiaanse, Griekse, Spaanse en Franse obligaties vluchten in Duitse. De spread tussen Italiaanse en Duitse bonds is gestegen naar meer dan 63 basispunten, net als in 1999 toen Italië onmogelijk geheel leek te kunnen voldoen aan de criteria van Maastricht.</p>
      <p sl="it">Gisteren nog, op een verkoop van schatkistobligaties in Italië, werd er maar weinig keren geboden. The Telegraph rapporteerde op 6 maart dat een grote investeringsbank, die speculeerde door arbitrage tussen de inkoop- en verkooptarieven voor Italiaanse obligaties en kredietderivaten zich gedwongen had gezien al haar obligaties te liquideren. Het Italiaanse Ministerie van Financiën moest ingrijpen om de waarde van de obligaties te steunen.</p>
      <p sl="it">Er gaan al enige tijd geruchten in de wereld van de haute-finance dat Italië afscheid zou nemen van de euro. Is daar iets van waar? Europa is zwak, en de nationale regeringen moeten hun inspanningen verdubbelen om zulke ernstige problemen het hoofd te bieden, in plaats van de afgezaagde, nutteloze maatregelen die door technocraten in Brussel worden voorgesteld te omarmen; de regeringen moeten zo nodig ingrijpen in plaats van hun toevlucht te nemen tot gedateerde oplossingen als belastingverlagingen en geldinjecties.</p>
      <p sl="it">U zou in plaats daarvan moeten luisteren naar de stem van het volk en van plaatselijke gemeenschappen. Laten we terugkeren naar de echte economie en werknemers een belang geven in het aandelenkapitaal van hun bedrijf!</p>
    </intervention>
    <intervention id="3-030" speaker_id="1833" name="Marie Anne ISLER BÉGUIN" is_mep="True" mode="spoken" nationality="France" birth_date="30-06-1956" birth_place="Boulay" p_group="Group of the Greens/European Free Alliance" m_state="FR">
      <p sl="fr">Mijnheer de Voorzitter, mijnheer de fungerend voorzitter van de Raad, Voorjaarstoppen laten een vieze smaak achter in mijn mond. Het is waar dat we de 50e verjaardag vieren van Europa, en het is goed ons deze dingen te herinneren. Maar, heren, ik herinner me ook nog de Top van Göteborg, die een enorme ecologische overwinning betekende omdat de staatshoofden of regeringsleiders tot een akkoord kwamen de Voorjaarstop te houden om de inventaris op te maken van de duurzame ontwikkeling van ons EU-beleid op het gebied van milieuhygiëne, volksgezondheid en sociale integratie.</p>
      <p sl="fr">In Europa bijvoorbeeld gaat Mittal-Arcelor, de energie-intensieve organisatie bij uitstek, zeshonderd banen schrappen bij monsterwinsten, en de EU staat op het punt dit bedrijf gratis quota voor broeikasgasemissie te geven. Onze burgers maken zich zorgen en onze jeugd is bang voor wat we hem nalaten.</p>
      <p sl="fr">Heren, u preekt de revolutie als u bijvoorbeeld voorstelt dat broeikasgasemissies moeten worden teruggedrongen met twintig procent. We weten dat dit flink lager is dan wat er moet gebeuren. Zo was bijvoorbeeld Lester Brown, die ons vorige week bezocht, zeer emotioneel toen hij ons vertelde dat de emissies met tachtig procent zouden moeten worden teruggedrongen tussen nu en 2020 als we erin willen slagen de trend om te buigen. Daarom, heren, geloof ik niet in uw project: de doelen liggen flink lager dan wat nodig is, en het is totaal ontoereikend voor de milieucrisis die de hele planeet in gevaar brengt.</p>
    </intervention>
    <intervention id="3-031" speaker_id="28586" name="Dimitrios PAPADIMOULIS" is_mep="True" mode="spoken" nationality="Greece" birth_date="21-03-1955" birth_place="Athina" m_state="GR">
      <p sl="el">Mijnheer de Voorzitter, nu het Europees Parlement zijn 50e verjaardag viert, had ik verwacht dat de vertegenwoordigers van de Commissie en de Raad hier zouden verschijnen met meer oprechtheid en bescheidenheid. In plaats van elkaar wederzijds te feliciteren en te prijzen, en de werkelijkheid te verfraaien, zou ik graag zien dat ze gingen praten over wat ze verkeerd deden en over de problemen die Europese burgers bezighouden.</p>
      <p sl="el">De laatste jaren is de maatschappelijke ongelijkheid toegenomen, net als de armoede. Wat de Lissabondoelen betreft – die hebt u gesteld, Mijnheer Barroso, maar u luistert niet naar mij want u zit met uw collega te praten – vergeet u de doelstellingen ten aanzien van de sociale cohesie en de milieubescherming, mijnheer Barroso! In Kosovo vergeet u de VN en het internationale recht.</p>
      <p sl="el">Wat u aangaat, vertegenwoordigers van de Raad, in plaats van ambitieus het Barroso-pakket over klimaatverandering te promoten, probeert u het om zeep te helpen. Dat was wat ik verwacht had van u te horen, in plaats van dat u elkaar zou feliciteren.</p>
    </intervention>
    <intervention id="3-032" speaker_id="24030" name="Philip CLAEYS" is_mep="True" mode="spoken" nationality="Belgium" birth_date="24-05-1965" birth_place="Gent" p_group="Non" m_state="BE">
      <p sl="nl">Ik zou mijn verbazing willen uiten over het feit dat men de situatie met Turkije niet op de agenda van de top van deze week heeft geplaatst. Men heeft tot nu toe altijd beweerd dat het onderhandelingsproces met Turkije gelijke tred zou houden met het hervormingsproces in Turkije.</p>
      <p sl="nl">Welnu, het tegendeel blijkt. Het hervormingsproces is zo goed als stilgevallen, maar de onderhandelingen blijven gewoon doorlopen. Wat wij allen kunnen vaststellen is dat Turkije de provocaties opstapelt. Vrije meningsuiting wordt structureel belemmerd door artikel 301 van de strafwet. De Turkse regering had zich geëngageerd om het artikel tegen de jaarwisseling te schrappen of ten minste te hervormen, maar daar is niets van gekomen. De Turkse regering liet laconiek weten dat er een grotere prioriteit was, namelijk de opheffing van het hoofddoekenverbod aan de universiteiten. De islamisering en de sluipende afbouw van de lekenstaat krijgen blijkbaar voorrang.</p>
      <p sl="nl">Vervolgens is de Turkse premier Erdogan naar Duitsland gekomen om de daar verblijvende Turken op te roepen zich zeker niet te veel aan te passen en om de oprichting van Turkse universiteiten in Europa te eisen. Erdogan gedroeg zich als een soort veroveraar die zijn troepen in een bezet gebied kwam aanschouwen.</p>
      <p sl="nl">Verder heeft Turkije wekenlang stellingen in het noorden van Irak gebombardeerd. Er zijn ongeveer tienduizend Turkse militairen het land binnengevallen. Het is een beetje alsof Kroatië, een andere kandidaat-lidstaat, Montenegro zou aanvallen. Het zou natuurlijk absurd zijn, en niemand in de Europese Unie zou zoiets aanvaarden, maar Turkije kan zich blijkbaar alles permitteren.</p>
      <p sl="nl">Mijn vraag is dus, mijnheer de voorzitter, hoelang gaat het nog duren dat de Europese Unie zich blijft gedragen als een soort "lijdend voorwerp" in de onderhandelingen met Turkije?</p>
    </intervention>
    <intervention id="3-033" speaker_id="28381" name="João de Deus PINHEIRO" is_mep="True" mode="spoken" nationality="Portugal" birth_date="11-07-1945" birth_place="Lisboa" p_group="Group of the European People's Party (Christian Democrats) and European Democrats - Vice" m_state="PT">
      <p sl="pt">Mijnheer de fungerend voorzitter van de Raad, mijnheer de voorzitter van de Commissie, ik wil hier opmerken dat sinds 2005, dankzij de huidige Commissie, de Lissabonstrategie haar vroegere apathie heeft afgelegd. Ik moet daarom de fungerend voorzitter van de Raad zeggen dat het van vitaal belang is om, net als bij de gemeenschappelijke munt en bij de interne markt, de Commissie meer verantwoordelijkheid te geven en haar toe te staan de spil van de Lissabonstrategie te zijn, in plaats van door te gaan met het idee van het intergouvernementalisme, dat tot niets heeft geleid.</p>
      <p sl="pt">Wat betreft de driehoek onderwijs/onderzoek/innovatie, dient de simplistische oplossing om zonder onderscheid geld te pompen in onderzoek, te worden vermeden. In plaats van wetenschappelijke artikelen of bizarre ideeën hebben we betere innovatie nodig, en dat is iets heel anders. Innovatie vraagt om een cultuur die waarde hecht aan ondernemerschap en aan die individuen die bereid zijn risico te nemen, en dat zijn precies degenen die weten hoe ze kennis te gelde moeten maken, en niet andersom, met andere woorden zonder onderscheid geld rondstrooien om te zien of er kennis verschijnt.</p>
      <p sl="pt">Wat betreft onderwijs is het van fundamenteel belang dat we ook een cultuur van concurrentie en gerichte creativiteit creëren. We moeten de gemakkelijke oplossingen die toekomstig succes van zowel individuen als bedrijven belemmeren, krachtig afwijzen.</p>
      <p sl="pt">Dientengevolge, Mijnheer de Voorzitter, verwelkom ik de voorstellen van de Commissie om ondernemerschap, gericht onderzoek, koppelingen tussen scholen en bedrijven, creativiteit in het onderwijssysteem, vraag en concurrentiekracht aan te moedigen. Maar meer dan dit zou ik willen zeggen dat het streven naar innovatie en de Lissabonstrategie in twee woorden kunnen worden samengevat: wat Europa, het bedrijfsleven en de universiteiten moeten doen is waarde creëren.</p>
    </intervention>
    <intervention id="3-034" speaker_id="4267" name="Udo BULLMANN" is_mep="True" mode="spoken" nationality="Germany" birth_date="08-06-1956" birth_place="Gießen" m_state="DE">
      <p sl="de">U hebt voor dit Huis verklaard, mijnheer de voorzitter van de Commissie, dat u inmiddels meer bent opgeschoven naar de manier van denken van het Europees Parlement. Mijn specifieke vraag is deze: in welk opzicht heeft deze verschuiving richting het standpunt van het Parlement geleid tot een nieuw accent of tot het stellen van enige nieuwe prioriteit in de richtsnoeren voor het economisch en sociaal beleid die door de Raad in de komende dagen zullen worden aangenomen?</p>
      <p sl="de">Ik zie het anders. Ik denk dat u de Raad, die niet bereid was verschillende ideeën te omarmen, als een excuus gebruikt. Ik denk dat de Raad de signalen als een excuus gebruikt die u, mijnheer Barroso, al maandenlang afgeeft, namelijk dat er geen veranderingen nodig zijn. Ik denk dat deze gezamenlijke inspanning een beleidblokkerend kartel in het leven heeft geroepen met een gedeelde mantra: alles gaat zijn gangetje. Dat is echter niet in het belang van de Europese burgers, het is niet in het belang van de Europese bedrijven en het is niet in het belang van het Europees Parlement, dat vele resoluties heeft aangenomen waarin het vraagt om meer aandacht voor de economische en sociale omstandigheden en voor de milieuomstandigheden in de Europese Unie.</p>
      <p sl="de">Zoals onze eigen onderzoeken hebben aangetoond, raken we achter op het stuk van onderzoek en ontwikkeling. We staan op een niveau dat een stuk lager ligt dan dat van de VS. We staan al sinds het begin van de jaren tachtig van de vorige eeuw op ditzelfde niveau, en in de tussentijd zijn we niet alleen voorbijgestreefd door Japan, maar we worden ingehaald door de Chinezen, wier O&amp;O-uitgaven in de economische sector nu groter zijn dan die van bedrijven in de Europese Unie. Wanneer wordt u wakker? Wanneer neemt u een positieve houding aan ten aanzien van de kwaliteit van de financiering en investeringen in de Europese Unie, omwille van de EU-bevolking? Het wordt hoog tijd!</p>
    </intervention>
    <intervention id="3-035" speaker_id="28477" name="Fiona HALL" is_mep="True" mode="spoken" nationality="United Kingdom" birth_date="15-07-1955" birth_place="Swinton" p_group="Group of the Alliance of Liberals and Democrats for Europe" m_state="GB">
      <p sl="en">Mijnheer de Voorzitter, op de Voorjaarsraad van vorig jaar onderschreven de EU-leiders een doelstelling van “20 procent in 2020” voor wat betreft energie-efficiency, maar de verwezenlijking van deze doelstelling verloopt traag. Het verslag van het Parlement over het actieplan voor energie-efficiency liet grote hiaten zien in de implementatie van de wetgeving voor energie-efficiency. In januari was er bij de eerste evaluatie door de Commissie van de actieplannen voor nationale energie-efficiency sprake van de kloof tussen de politieke inzet voor energie-efficiency en de feitelijke realisatie. Energie-efficiency vormt de onderbouwing van alle Europese doelstellingen aangaande CO2 -emissies, hernieuwbare brandstoffen, voorzieningszekerheid en de Lissabonagenda – alles waar we het vanmorgen over gehad hebben.</p>
      <p sl="en">Daarom zou ik zeer erkentelijk zijn als de fungerend voorzitter van de Raad en de voorzitter van de Commissie zouden willen aangeven wat de Voorjaarsraad van plan is te doen om de prestaties op het gebied van energie-efficiency te verbeteren.</p>
    </intervention>
    <intervention id="3-036" speaker_id="28341" name="Mirosław PIOTROWSKI" is_mep="True" mode="spoken" nationality="Poland" birth_date="09-01-1966" birth_place="Zielona Góra" p_group="European Conservatives and Reformists Group" m_state="PL">
      <p sl="pl">Mijnheer de Voorzitter, de doelstellingen van de Lissabonstrategie werden acht jaar geleden geformuleerd. De prioriteit van de Lissabonstrategie was ervoor te zorgen dat Europa zich sneller dan de Verenigde Staten ontwikkelde, en er tegelijkertijd voor zorgde dat de duurzame werkgelegenheid toenam. Officieel staat nu vast dat we op beide punten hebben gefaald. Er is een duidelijk gebrek aan cohesie tussen de Lissabonstrategie en de feitelijke implementatie van het gemeenschappelijk landbouwbeleid (GLB) bijvoorbeeld.</p>
      <p sl="pl">Een voorbeeld hiervan is de hervorming van de suikermarkt. In veel gevallen is de Europese Commissie onverbiddelijk doorgegaan met de hervormingen zonder rekening te houden met de betreffende sociale context. Bij wijze van voorbeeld zou ik willen wijzen op de zaak van de suikerfabriek in Lublin in Polen. In strijd met de bepalingen van de Unie, heeft men het voornemen het totale personeel van die fabriek overtollig te verklaren, alle gebouwen af te breken en moderne faciliteiten buiten gebruik te stellen. Ook heeft men het plan telers in de hele regio van hun levensonderhoud te beroven. Een eenmalige compensatievergoeding zal het werkloosheidsprobleem niet oplossen. Zulke acties zijn in strijd met de in de Lissabonstrategie geformuleerde doelstellingen. Belachelijke maatregelen van dit soort brengen ons zeker niet dichter bij de realisatie van de doelstellingen van die strategie.</p>
    </intervention>
    <intervention id="3-037" speaker_id="28236" name="Gisela KALLENBACH" is_mep="True" mode="spoken" nationality="Germany" birth_date="28-03-1944" birth_place="Soldin" p_group="Group of the Greens/European Free Alliance" m_state="DE">
      <p sl="de">Mijnheer de Voorzitter, ik zou graag een heel nieuw onderwerp willen aansnijden waar we het nog niet over hebben gehad en het debat in herinnering roepen dat een maand geleden in dit Huis plaatsvond over de toekomst van het cohesiebeleid en de koppeling met twee Europese documenten: het Handvest van Leipzig en de Territoriale Agenda. Het debat vond helaas plaats zonder de aanwezigheid van een vertegenwoordiger van de Raad. De conferenties van ministers die voorafgingen aan ons debat, onder de Duitse en Portugese voorzitterschappen van de Raad, wekten de stellige verwachting dat de Territoriale Agenda zou worden besproken op de Voorjaarstop om een groter politiek gewicht aan de territoriale dimensie te hechten.</p>
      <p sl="de">De specifieke achtergrond hiervoor is dat de territoriale dimensie is opgenomen in het Verdrag van Lissabon als een nieuwe doelstelling van de Gemeenschap. Volgens de documenten waartoe ik toegang heb echter wordt het onderwerp niet besproken. Waarom niet? Cohesiebeleid is de praktische toepassing van het solidariteitsprincipe; het zal daarom ongetwijfeld bij ons zijn, en ons bezighouden, langer dan de Lissabonstrategie, die uiteindelijk in 2010 succesvol moet zijn afgesloten.</p>
    </intervention>
    <intervention id="3-038" speaker_id="28514" name="Kyriacos TRIANTAPHYLLIDES" is_mep="True" mode="spoken" nationality="Cyprus" birth_date="03-09-1944" birth_place="Palaihori" p_group="Confederal Group of the European United Left - Nordic Green Left" m_state="CY">
      <p sl="el">Mijnheer de Voorzitter, de staat doet afstand van het laatste regelgevende terrein waar het controle over heeft. De verzorgingsstaat wordt opgeheven, de private sector werkt zonder belemmeringen, sociale voorzieningen worden teruggedraaid en het institutionele kader stelt werkgevers in staat aan te nemen en te ontslaan naar eigen goeddunken. Ondertussen worden de arbeidsomstandigheden slechter door flexibele arbeidstijden en dientengevolge worden werknemers opgeofferd aan het concurrentievermogen omwille van megavoordelen voor het kapitaal.</p>
      <p sl="el">Toch moet een top van de Europese Raad zich weer bezighouden met de Lissabonstrategie, die geacht wordt te zijn mislukt en moet worden herzien. Er is nog nooit overeenstemming bereikt, tenminste niet voor de werknemers. Lissabon en de satellieten ervan dringen aan op steun voor de filosofie van de Unie waarin bedrijven centraal staan, terwijl het sociale beleid de tweede viool blijft spelen.</p>
      <p sl="el">Wat we nodig hebben is een radicale omwenteling die de burgers weer centraal stelt in de belangen van de EU; we hebben een antropocentrische strategie nodig.</p>
    </intervention>
    <intervention id="3-039" speaker_id="4516" name="Roger HELMER" is_mep="True" mode="spoken" nationality="United Kingdom" birth_date="25-01-1944" birth_place="London" p_group="Europe of Freedom and Direct Democracy Group" m_state="GB">
      <p sl="en">Mijnheer de Voorzitter, de ratificatie van de hernoemde EU-Grondwet bedreigt de democratische wettigheid van het Europese project zelf. De mensen in Frankrijk en Nederland verwierpen de Grondwet, maar ze is nu terug onder een nieuwe naam en met wat Angela Merkel noemde “cosmetische veranderingen”. Nu beweren de instellingen en de lidstaten, waaronder de Labourregering in het VK, ten onrechte dat deze cosmetische veranderingen hun het recht geven hun belofte van een referendum te breken. Dat hebben ze niet, en de bewering dat ze het wel hebben, betekent een vertrouwensbreuk met het volk.</p>
      <p sl="en">In Groot-Brittannië heeft een actiegroep net een onafhankelijk gecontroleerde stemming per brief gehouden in tien kiesdistricten van Westminster. Meer dan 150 000 kiezers reageerden: 88 procent wilde een referendum; 89 procent was tegen het Verdrag. In zes kiesdistricten stemden meer mensen voor een referendum dan er voor hun huidige parlementslid stemden.</p>
      <p sl="en">Het volk heeft gesproken. Het Verdrag kan niet wettig zijn zonder hun instemming. De Europese Raad moet luisteren. We moeten een referendum hebben.</p>
    </intervention>
    <intervention id="3-040" speaker_id="1928" name="Werner LANGEN" is_mep="True" mode="spoken" nationality="Germany" birth_date="27-11-1949" birth_place="Müden/Mosel" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, Mijnheer de voorzitter van de Raad, mijnheer de voorzitter van de Commissie, anders dan de sprekers van de socialistische fractie wil ik de Commissie prijzen voor het niet hals over kop wijzigen van haar economische richtsnoeren in deze tijden van wereldwijde onzekerheid vanwege de financiële crisis. Dit proces vormt een integraal onderdeel van de post-Lissabonstrategie. Ik wil de Commissie expliciet prijzen omdat ze gelijk heeft.</p>
      <p sl="de">De tekortkomingen liggen feitelijk bij de implementatie door de lidstaten en de voorzitter van de Raad zou zich moeten concentreren op deze tekortkomingen in de lidstaten en niet op de veranderingen die de Commissie eventueel aanbrengt. Dat is het probleem. Als de heer Bullmann het heeft over een “beleidblokkerend kartel”, is zijn kritiek volkomen ongerechtvaardigd.</p>
      <p sl="de">Ten tweede dienen de mogelijkheden van globalisatie te worden benut en de risico’s geminimaliseerd. De heer Schulz zei dat de armoede is toegenomen. Dat lijkt maar zo! Europa is een voorbeeld van voorspoed! De voorspoed in Europa is toegenomen; de verdeling ervan is veranderd. De geschiedenis heeft ons echter geleerd wat er met samenlevingen gebeurt waar er geen verschil in verdeling is. Er moet een zeker verschil zijn in verdeling om modernisering en dynamiek te stimuleren. Dat valt zeker niet te ontkennen.</p>
      <p sl="de">Ten derde, als het gaat om het snijden in de administratieve rompslomp, dan is er in dat opzicht niet genoeg gedaan. We hebben een Groep op hoog niveau, maar daar is nooit meer iets van gehoord. Functioneert deze nog steeds? Wat zijn haar tussentijdse bevindingen? Wanneer kunnen we er wat verwachten? Dat zouden we graag weten voor de Europese verkiezingen.</p>
      <p sl="de">Mijn laatste punt heeft te maken met de stabiliteit op de financiële markten. Het is inderdaad waar dat de hebzucht op de financiële markten groter is dan de angst voor ontwrichting, en de Commissie moet in dat opzicht actie ondernemen. Zij heeft al enkele plannen aangekondigd.</p>
      <p sl="de">Wat het onderwerp klimaatverandering aangaat, ook daar is het de voornaamste plicht van de Commissie de lidstaten er op de Top van te overtuigen zich aan hun vroegere doelstellingen te houden. Bepaalde lidstaten hebben in feite veel meer CO2 uitgestoten dan waar ze ooit toestemming voor kregen. Hoe kunnen we effectief nieuwe maatregelen doorvoeren als de zondaars van nu en van de afgelopen jaren niet worden gestraft?</p>
    </intervention>
    <intervention id="3-041" speaker_id="2107" name="Jan ANDERSSON" is_mep="True" mode="spoken" nationality="Sweden" birth_date="17-03-1947" birth_place="Helsingborg" p_group="Socialist Group in the European Parliament" m_state="SE">
      <p sl="sv">Mijnheer de Voorzitter, net als de Commissie ben ik blij dat er meer banen zijn en dat de productiviteit is toegenomen. Maar, zoals zovelen al hebben aangegeven, is er een keerzijde aan de medaille. Veel van de nieuwe banen zijn onzeker en men kan er nauwelijks van leven. De opleidingsmogelijkheden zijn uiterst onevenwichtig verdeeld. Sommige regio’s kunnen de ontwikkeling niet bijbenen. Wat daarom nodig is, is een sociaal Europa dat zorgt voor zekere banen met fatsoenlijke lonen, die dezelfde opleidingsmogelijkheden aan allen bieden en die er tevens voor zorgen dat de ontwikkeling goed is en evenwichtig verdeeld over de regio’s.</p>
      <p sl="sv">Al lange tijd hebben we gesproken over flexizekerheid. Nu wordt, in de zaak-Laval, een model van flexizekerheid op zijn merites beoordeeld door het Europees Hof van Justitie, dat van mening is dat het in Scandinavië toegepaste systeem niet goed genoeg is. Het wordt aangevochten omdat de vrijheid van verkeer voorrang krijgt boven het recht van staking. Het wordt ook aangevochten omdat het principe van gelijke beloning voor gelijk werk niet zou gelden. Het opent de deur naar sociale dumping, maar dat niet alleen, het betekent ook dat bedrijven die fatsoenlijke lonen betalen uit hoofde van overeenkomsten nog maar moeilijk kunnen concurreren. Dat kan leiden tot protectionisme. Ik deel de mening van de Commissie dat we geen protectionisme nodig hebben. Het is daarom belangrijk voor de Commissie duidelijk te maken dat het principe van gelijke beloning voor gelijk werk dient te gelden en dat we goede sociale omstandigheden moeten hebben in Europa, zodat het tij van protectionisme zich niet over de EU uitspreidt.</p>
    </intervention>
    <intervention id="3-042" speaker_id="28285" name="Margarita STARKEVIČIŪTĖ" is_mep="True" mode="spoken" nationality="Lithuania" birth_date="15-03-1956" birth_place="Jeniseiskas" p_group="Group of the Alliance of Liberals and Democrats for Europe" m_state="LT">
      <p sl="lt">Ik zou het graag willen hebben over de coördinatie van het economisch beleid. De Europese Unie is eerst en vooral een economische unie, gebaseerd op morele waarden. Geconfronteerd met nieuwe uitdagingen moet de Europese Unie manieren vinden om hiermee snel en flexibel om te gaan teneinde niet ten onder te gaan in de golven van dynamiek en concurrentievermogen. Helaas kent het recente coördinatiemechanisme van het economisch beleid (het Verdrag van Lissabon, het economisch beleidskader) een aantal stadia en is het verre van efficiënt. Het belemmert de ontwikkeling van de interne markt – de belangrijkste bron van economische groei. Ik ben daarom van mening dat het Europees Parlement en misschien de Commissie een voorstel moet doen aan de Europese Raad om dit mechanisme te onderzoeken, teneinde het flexibeler te maken, zodat het efficiënt op uitdagingen kan reageren Dit zou de beste manier zijn om de continuïteit van het economisch beleid te garanderen, de hervormingen te consolideren en de EU-economie in staat te stellen zich aan nieuwe uitdagingen aan te passen. De reden waarom sommige nieuwe programma’s niet goed werken is dat niet van tevoren werd onderzocht of ze economisch uitvoerbaar zouden zijn in de geglobaliseerde wereld. Ondertussen hebben we het over klimaatverandering, energiestrategie et cetera, maar al deze middelen moeten, zoals al eerder opgemerkt, worden gecoördineerd en hun economische gevolgen moeten worden geëvalueerd. Alleen dan zullen ze uitvoerbaar blijken.</p>
    </intervention>
    <intervention id="3-043" speaker_id="28358" name="Konrad SZYMAŃSKI" is_mep="True" mode="spoken" nationality="Poland" birth_date="06-12-1969" birth_place="Kalisz" p_group="European Conservatives and Reformists Group" m_state="PL">
      <p sl="pl">Mijnheer de Voorzitter, plannen voor de interne markt voor energie en gas staan op de agenda voor de komende Raad.</p>
      <p sl="pl">De scheiding van het eigendom van energie en de distributienetten is een belangrijk onderwerp, ongeacht wie er in het Kremlin de baas is. Onder de heer Medvedev zal er geen wijziging komen in het Russische beleid van energiechantage richting lidstaten van de Unie en de buurlanden. Energiebesparing en verhoging van het aandeel verbruikte zonne- en windenergie vormen slechts een deel van de oplossing voor deze problemen. Ook moet er rekening worden gehouden met het politieke aspect, wil het Europese energiebeleid volledig worden geïmplementeerd. We moeten het meer dan duidelijk maken wat we van Rusland en van Gazprom verwachten in de vorm van reprociteit. Gazprom is een Russisch monopolie dat aanwezig is in zestien lidstaten van de Unie als energieleverancier of als eigenaar van distributienetwerken. Als we geen paal en perk stellen aan dit agressieve monopolie, dan kunnen de bepalingen uit het Verdrag van Lissabon aangaande energiesolidariteit net zo goed op de plank met sprookjes worden gelegd.</p>
    </intervention>
    <intervention id="3-044" speaker_id="28124" name="Gunnar HÖKMARK" is_mep="True" mode="spoken" nationality="Sweden" birth_date="19-09-1952" birth_place="Ystad" p_group="Group of the European People's Party (Christian Democrats)" m_state="SE">
      <p sl="en">Mijnheer de Voorzitter, nu we het hebben over hoe we Europa concurrerender kunnen maken teneinde meer banen te krijgen, is het dan niet een beetje raar dat we er bij deze bespreking meer toe neigen te denken dat banen kunnen worden gecreëerd door nieuwe regelgeving? Dat is niet het geval.</p>
      <p sl="en">Ik zou onze socialistische vrienden hier vandaag graag een geheim onthullen: willen er werknemers zijn, dan zullen er werkgevers moeten zijn – er zijn geen werknemers zonder werkgevers. Hun belangrijkste probleem is dat ze zo graag willen geloven dat banen kunnen worden geschapen door regelgeving, dat ze vergeten dat er voorwaarden en kansen moeten worden geschapen voor nieuwe ondernemingen en dat er nieuwe banen moeten worden gecreëerd, omdat er geen grotere sociale mislukking is dan werkloosheid en er geen groter sociaal succes is dan elke nieuwe baan die we kunnen realiseren in Europa en onze lidstaten.</p>
      <p sl="en">Ik zou graag willen aansluiten bij wat de voorzitter zei over het behalen van resultaten via de Lissabonagenda. Laten we niet vergeten dat de wereld sneller gaat en we concurrerender moeten zijn; we dienen ondernemender te zijn.</p>
      <p sl="en">Ik zou graag zien dat hij drie dingen in zijn overwegingen betrekt op de Europese Raad en daarna. Op de eerste plaats, als het gaat om papieren rompslomp en betere regelgeving: ik zou graag zien dat hij jaarlijks verslag uitbrengt over de mate waarin hij erin is geslaagd de papieren rompslomp te verminderen teneinde te laten zien dat hij het doel van 25 procent minder papieren rompslomp dan er nu is, in 2012 zal halen.</p>
      <p sl="en">Ik zou ook graag zien dat hij ervoor zorgt dat de dienstenrichtlijn zo snel mogelijk volledig is geïmplementeerd in elke lidstaat. Ik zou graag zien dat hij ervoor zorgt dat we nieuwe bedrijven mogelijk maken door middel van een offensiever en actiever breedbandbeleid.</p>
      <p sl="en">Ik denk dat als we er in willen slagen Europa concurrerender te maken, we kleine en middelgrote ondernemingen in staat moeten stellen overal in de interne markt te handelen. Dat is een klus die we aan moeten pakken en hij zou de eerste stappen moeten zetten, samen met het Sloveens voorzitterschap aan het eind van deze week.</p>
    </intervention>
    <intervention id="3-045" speaker_id="28579" name="Katerina BATZELI" is_mep="True" mode="spoken" nationality="Greece" birth_date="25-05-1958" birth_place="Athina" p_group="Socialist Group in the European Parliament" m_state="GR">
      <p sl="el">Mijnheer de Voorzitter, commissaris, zoals u weet is het volgende jaar het Europese Jaar van creativiteit en innovatie. Dat is eens te meer het bewijs dat de EU er zeer op hoopt haar concurrentievermogen op te schroeven en de uitdagingen van globalisatie aan te gaan. Zij kan een beroep doen op de ‘kennisdriehoek’: innovatie, de promotie van onderzoek en onderwijs.</p>
      <p sl="el">Het communautaire en nationale beleid ten aanzien van werkgelegenheid en de ondersteuning van jongeren, vooral in de onderwijssector, zou bij moeten dragen aan deze ambitieuze doelstellingen. Er moeten systematische en gecoördineerde inspanningen worden gedaan op regionaal, nationaal en Gemeenschapsniveau om de aanzienlijke middelen vrij te maken waarover de EU beschikt als het gaat om kennis en onderzoek. Binnen dat kader echter wil ik ook nog eens benadrukken dat de erkenning van het vrije verkeer van kennis, de “vijfde vrijheid”, essentieel is; ook dit dient op de Europese Raad te worden benadrukt.</p>
      <p sl="el">Ook moeten we in dit kader op het niveau van de Gemeenschap dit belangrijke initiatief erkennen. De programma’s Erasmus en Comenius staan centraal bij deze initiatieven. Laat ons benadrukken dat het nieuwe programma, vooral het programma Erasmus Mundus, dat zowel verkeer buiten de grenzen van de EU alsmede verkeer voor doctoraalstudenten mogelijk maakt, een initiatief is dat de volledige ondersteuning heeft van het Parlement. Het is aan de lidstaten meer vaart te zetten achter de coördinatie op basis van het Bolognaproces en deze mobiliteit in de praktijk mogelijk te maken.</p>
    </intervention>
    <intervention id="3-046" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">De discussie over het gemeenschappelijk energiebeleid en de energiezekerheid begon in 2006 bij het ontstaan van de Russisch-Oekraïense gascrisis, waarvan de gevolgen ongunstig uitpakten voor Europa. Helaas hebben we nog steeds geen duidelijk omschreven gemeenschappelijk energiebeleid, noch een buitenlands energiebeleid. Ik hoop dat de Europese Raad een diepgaande discussie zal houden over de problemen van energiezekerheid in de EU, waaronder die van Litouwen, gezien de plannen de nucleaire kerncentrale Ignalina in 2009 te sluiten. Met de sluiting van deze centrale zou Litouwen volledig afhankelijk worden van de enige bron, gasimport uit Rusland. De stijging van de olie- en gasprijzen zal ertoe leiden dat de elektriciteitsprijs meer dan verdubbelt. Dat zal dus rampzalig zijn voor de huishoudens en voor de algemene economie van het land. Bovendien is Rusland geneigd de energievoorziening te manipuleren om zijn politieke ambities waar te maken. Litouwen heeft dit al ervaren. Op grond van Artikel 37 en Protocol nr. 4. van het Toetredingsverdrag dring ik er bij de Commissie op aan een oplossing te helpen vinden; een mogelijkheid zou zijn de sluiting van de veilige kerncentrale Ignalina uit te stellen.</p>
    </intervention>
    <intervention id="3-047" speaker_id="1038" name="Karl-Heinz FLORENZ" is_mep="True" mode="spoken" nationality="Germany" birth_date="22-10-1947" birth_place="Neukirchen-Vluyn" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, mijnheer de voorzitter van de Commissie, ik zou graag terug willen komen op de Voorjaarstop van vorig jaar. Het was een uiterst succesvolle Top, onder Angela Merkel, en het gaat er nu om de besluiten van 7 maart vorig jaar om te zetten in wetgeving.</p>
      <p sl="de">Maar wetgeving dient geen strafkarakter te hebben; zij dient onze mensen en onze bedrijven aan te zetten tot innovatie en uiteindelijk te komen tot grotere duurzaamheid. Uit het huidige debat zou het kunnen lijken alsof de CO2 -discussie het belangrijkste onderwerp is. Ik denk dat het echte onderwerp veel fundamenteler is: het gaat om duurzaamheid. Hoe moeten we onze bronnen op de lange termijn beheren? Het belangrijkste punt is mijns inziens dat we onze economie in de toekomst draaiende moeten zien te houden met minder fossiele brandstoffen.</p>
      <p sl="de">Commissaris, we zullen hier zeker wel ruzie over krijgen, want wij kunnen niet alles accepteren wat u heeft voorgesteld. Als het gaat om de regels voor voertuigen bijvoorbeeld, dan heb ik moeite met het feit dat we al weten hoeveel boete iemand moet betalen, maar dat we nog niets weten over de regels waaraan hij moet voldoen. Ik leerde van mijn ouders het omgekeerde: eerst moet je de regels kennen en dan kunnen er sancties worden bedacht. Het is belangrijk dat deze procedure in de toekomst wordt gevolgd.</p>
      <p sl="de">Als er sprake is van grensoverschrijdende CO2 -problemen met het ETS (EU Emission Trading Scheme – Europees systeem van emissiehandel), en daar twijfel ik niet aan, dan stel ik voor dat we meer schouders zoeken om deze last te dragen, door bijvoorbeeld overal in Europa een praktisch afvalbeleid in te voeren. Ik zou met u graag een zeer grote, persoonlijke zorg van mij delen, mijnheer Barroso en mijnheer Verheugen: u bent de hoeders van de wetgeving! Het heeft voor ons absoluut geen zin hier handen te schudden en het eens te worden over het doen van het een of het ander, als dat aan het eind van de dag niet wordt geïmplementeerd.</p>
      <p sl="de">Laten we in plaats daarvan minder doen! Maar wat we doen, moet echter beter worden gedaan. Daarom, commissaris en voorzitter van de Commissie, oefen uw mandaat uit, niet door de plichtsgetrouwen te straffen, maar door degenen die wat trager van begrip zijn, aan te moedigen eindelijk eens aan de Kyoto-doelen te voldoen. Een kijkje op Internet maakt precies duidelijk wat ik bedoel. Succes; we houden u in de gaten.</p>
    </intervention>
    <intervention id="3-048" speaker_id="23707" name="Libor ROUČEK" is_mep="True" mode="spoken" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Dames en heren, de Europese Unie heeft grote voortgang geboekt de afgelopen paar jaren. Haar economie groeit sneller dan die van Amerika of Japan. De Unie is een wereldhandelsimperium, de grootste donor van ontwikkelingshulp, en tevens een toonbeeld en model voor andere delen van de wereld als het gaat om het beheren van politieke, economische en sociale relaties.</p>
      <p sl="cs">Zoals we eerder al hoorden, is de Europese Unie, stap voor stap, in staat geweest te voldoen aan de doelstellingen van de Lissabonstrategie, of het nu gaat om het terrein van de werkgelegenheid of om andere terreinen. Het is goed te weten dat nieuwe lidstaten als Slovenië, dat thans voorzitter is, in gelijke mate delen in dit succes.</p>
      <p sl="cs">Natuurlijk wordt de Europese Unie geconfronteerd met nieuwe uitdagingen: een daarvan is een buitensporige afhankelijkheid van geïmporteerde energiebronnen; een andere is de klimaatverandering.</p>
      <p sl="cs">Ik ben ervan overtuigd dat besparingen, nieuwe energiebesparende technologieën en natuurlijk diversificatie van energiebronnen de sleutel vormen, of althans een van de sleutels, om dit probleem op te lossen. Wat dat betreft, gaat de Europese Unie de goede kant uit.</p>
      <p sl="cs">Maar ik zou de Commissie en de Raad willen vragen zich, meer dan tot nu toe, te richten op het punt van het gebruik van kernenergie. Deze energie is veilig, schoon voor het milieu en zal onze afhankelijkheid van importen verminderen. We zien in welke richting de VS, Rusland, China of India gaan, als het gaat om concurrentievermogen. Ons eigen onderzoek dient zich te concentreren op kernenergie, veel meer dan het tot nu toe deed.</p>
    </intervention>
    <intervention id="3-049" speaker_id="28242" name="Alexander Graf LAMBSDORFF" is_mep="True" mode="spoken" nationality="Germany" birth_date="05-11-1966" birth_place="Köln" p_group="Group of the Alliance of Liberals and Democrats for Europe" m_state="DE">
      <p sl="de">Mijnheer de Voorzitter, iedereen die de ontwerpconclusies van de Raad bekijkt, kan zien dat de uitspraken over de interne energiemarkt uiterst zwak zijn. Er is in de Raad geen overeenstemming over de vraag van de ontbundeling en het Commissiepakket is voorwerp van kritiek. Ik wil hier laten vastleggen dat we het juist vinden de strategie van systematische ontbundeling ten uitvoer te brengen, maar de ontbundeling moet ten goede komen aan de consument. Ze dient te resulteren in eerlijke prijzen en gegarandeerde voorziening.</p>
      <p sl="de">De Commissie is in feite te snel geweest met haar voorstel de eigendomsrechten geheel te ontkoppelen. Daarom denken we dat er eerst een poging moet worden gedaan om te komen tot effectieve ontbundeling, maar dat het ontbundelen van het eigendom niet van de agenda voor de toekomst moet worden gehaald.</p>
      <p sl="de">Ik zou graag een tweede punt willen aansnijden wat betreft de conclusies van de Raad, en wel om principiële redenen. De Raad beweert dat hij uitkijkt naar de sociale agenda die de Commissie wil presenteren. Die agenda bevat de onderwerpen over jeugd- en onderwijsbeleid. Ik dacht altijd dat de lidstaten verantwoordelijk waren voor zulke kwesties; in mijn land, Duitsland, zijn het de Länder (deelstaten). Ik wil dit hier alleen maar vast laten leggen omdat het Parlement, de Commissie en het Europees Hof van Justitie ongetwijfeld weer zullen worden bekritiseerd voor het naar zich toetrekken van de macht. De Raad kijkt uit naar de voorstellen van de Commissie aangaande het jeugd- en onderwijsbeleid. We dienen aandacht te vragen voor dit belangrijke punt als deze kwesties thuis in de Duitse Länder worden besproken.</p>
    </intervention>
    <intervention id="3-050" speaker_id="28165" name="Lambert van NISTELROOIJ" is_mep="True" mode="spoken" nationality="Netherlands" birth_date="05-03-1953" birth_place="Nuland" p_group="Group of the European People's Party (Christian Democrats)" m_state="NL">
      <p sl="nl">Als coördinator voor het regionaal beleid van de EVP-ED-Fractie ben ik blij met de positie die regio's en steden bij de uitvoering van de Lissabonagenda zijn gaan krijgen. Immers, de uitvoering van nationale hervormingsprogramma's ligt op het regionale niveau, het niveau waarop wij onze structuur- en cohesiefondsen, óók het zevende kaderprogramma, hoofdzakelijk inzetten.</p>
      <p sl="nl">En wij zien, Europabreed, dat al zo'n zestig procent van de publieke gelden op dat regionale niveau wordt ingezet. De tendens daarbij is – goed om dat nu eens te zien – dat wij gaan van investeringen in beton en asfalt, om het zo uit te drukken, naar investeringen in kennis en infrastructuur; het leeuwendeel van de structuurfondsen, zo'n zeventig procent, gaat in de komende jaren naar de Lissabonagenda.</p>
      <p sl="nl">Nog een voorbeeld: vorige week zagen wij in Ljubljana cijfers van de bestedingen van die fondsen; uit de structuurfondsen gaat 20 miljard euro naar research en infrastructuur. De heer Potočnik, commissaris, sprak van een stille revolutie in de besteding van gelden. Put your money where your mouth is. Doen wat je zegt te doen, een shift in de bestedingen. Het is een stille revolutie die al volop gaande is. Het is de hoogste tijd dat we op Europees niveau een beter wettelijk kader maken voor investeringen in de onderzoeksinfrastructuur. Je kunt niet in alle landen dezelfde grootschalige, dure investeringen doen.</p>
      <p sl="nl">Ik juich toe dat de Europese Commissie nog dit jaar met een wetsvoorstel komt om dat in te kaderen én met een voorstel komt om een en ander beter op de nationale verantwoordelijkheden af te stemmen.</p>
      <p sl="nl">Tenslotte komt er een witboek over territoriale cohesie, niet alleen om de ontwikkeling van grootschalige regio's in die cluster te krijgen, maar ook om territoriale cohesie van meer afgelegen gebieden in Europa vorm te geven en dat juich ik toe.</p>
    </intervention>
    <intervention id="3-051" speaker_id="1311" name="Gary TITLEY" is_mep="True" mode="spoken" nationality="United Kingdom" birth_date="19-01-1950" birth_place="Salford" p_group="Socialist Group in the European Parliament" m_state="GB">
      <p sl="en">Mijnheer de Voorzitter, ik ben blij met de erkenning onlangs door zowel de Raad als de Commissie, dat klimaatverandering niet alleen een zaak is van milieubeleid maar ook van veiligheids- en humanitair beleid. Dat is natuurlijk niets nieuws. Het Stern-rapport gaf aan dat zo’n 200 miljoen mensen door klimaatverandering zouden moeten verhuizen, wat een geweldige migratiedruk zou geven. Om die reden moeten we altijd bedenken dat bij opwarming van de aarde de armen in feite lijden onder de gevolgen van de handelingen van de rijken.</p>
      <p sl="en">Ik hoop dat in we onze discussie over klimaatverandering onze doelstellingen voor de klimaatverandering kunnen koppelen aan onze doelstellingen van ons ontwikkelingbeleid. We kunnen deze niet los van elkaar zien. Natuurlijk lijden de armen binnen de Europese Unie ook. Dat is waarom een energiebeleid ervoor moet zorgen dat de lidstaten een beleid hebben dat op energiearmoede is gericht, omdat te veel mensen te lijden hebben onder de stijging van de energieprijzen. Daar moeten we wat aan doen.</p>
      <p sl="en">Maar het belangrijkste op deze Top is dat we daden gaan zien in plaats van alleen woorden. De Commissie heeft in 2007 een programma opgezet. Twee derde ervan is tot wasdom gekomen. Waar is dat andere derde deel? Lidstaten leggen zich vast op doelen die ze niet realiseren. We moeten ons richten op actie.</p>
      <p sl="en">Ik ben ook blij met de moeite die genomen wordt om te komen tot betere regelgeving en met de hulp aan kleine bedrijven. Maar we moeten veel nadrukkelijker kijken naar de omzetting van de wetgeving en we moeten evalueren hoe de wetgeving is geïmplementeerd en of die heeft bereikt wat we wilden. Zo niet, dan heeft het helemaal geen zin om wetgeving te hebben.</p>
    </intervention>
    <intervention id="3-052" speaker_id="39716" name="Daniel DĂIANU" is_mep="True" mode="spoken" nationality="Romania" birth_date="30-08-1952" birth_place="București" p_group="Group of the Alliance of Liberals and Democrats for Europe" m_state="RO">
      <p sl="en">Mijnheer de Voorzitter, de volgende Europese Top vindt plaats in gewichtige tijden. De steeds verder om zich heen grijpende crisis, met haar wortels in cyclische en structurele omstandigheden, vraagt om ingrijpende reacties. De opkomst van Azië brengt een nieuw soort concurrentie met zich mee tussen de kapitalismen, waarbij de activiteiten van autonome vermogensfondsen stil komen te liggen en de prijs van basisproducten stijgt. Hierbij komen nog de zorgwekkende effecten van de klimaatverandering, de noodzaak om de continuïteit van de energievoorziening veilig te stellen en een algemeen toenemende onzekerheid.</p>
      <p sl="en">Al deze factoren hebben een sterke invloed op de implementatie van de Lissabonagenda in de vorm van gecompliceerde, onvermijdelijke compromissen. Laat mij de nadruk leggen op verschillende beleidsonderwerpen.</p>
      <p sl="en">Ten eerste is de kwaliteit van de nationale beleidsvorming van essentieel belang voor het verbeteren van de industriële en economische prestaties.</p>
      <p sl="en">Ten tweede dient de beleidsvorming pragmatisch en onbevooroordeeld te zijn en moet zij de verwarring tussen vrije markten en geheel gedereguleerde markten vermijden.</p>
      <p sl="en">Ten derde dient het industriebeleid, O&amp;O in het bijzonder, een belangrijke rol te spelen, samen met het onderwijs. Het is van essentieel belang het aantal afgestudeerden in techniek en mathematiek in de lidstaten te verhogen en daartoe zouden alle lidstaten samen moeten werken.</p>
      <p sl="en">Ten vierde heeft het energiebeleid meer focus nodig en het Nabucco-project is een stap in de goede richting.</p>
      <p sl="en">Ten vijfde moet land van goede kwaliteit worden gezien als een strategisch goed bij de hervorming van het gemeenschappelijk landbouwbeleid (GLB).</p>
      <p sl="en">En last but not least moeten we terugkeren naar morele waarden en moreel gedrag. Als we ons moreel kompas verliezen, zal het gesprek over concurrentievermogen in de sociale …</p>
      <a text="(De spreker wordt door de Voorzitter onderbroken)"/>
    </intervention>
    <intervention id="3-053" speaker_id="2224" name="Klaus-Heiner LEHNE" is_mep="True" mode="spoken" nationality="Germany" birth_date="28-10-1957" birth_place="Düsseldorf" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, dames en heren, ik denk dat de onlangs herziene Lissabonstrategie in principe sinds 2005 een succes is. Dat is tamelijk goed te zien aan het volgende feit: toen men in 2005 in het openbaar over Lissabon sprak, wist iedereen dat het de hoofdstad van Portugal was, maar niemand bracht het in die tijd in verband met een proces. Kyoto was toen al een proces, daar ging het om klimaatbescherming.</p>
      <p sl="de">Nu is het 2008 en gelukkig is de wereld veranderd. Als men het nu in publieke toespraken heeft over Lissabon, dan is het natuurlijk nog steeds de Portugese hoofdstad maar het wordt steeds vaker geassocieerd met een politiek proces, en ik denk dat dit een redelijke mate van succes mag worden genoemd.</p>
      <p sl="de">Ik denk ook dat het juist was nieuwe prioriteiten te stellen, bedoeld om groei en werkgelegenheid te stimuleren, want dat is een voorwaarde om verstandig te kunnen doorgaan met gezond milieubeleid en sociaal beleid als tweede en derde pijler van de Lissabonstrategie. Ik denk verder dat het goed was de richtsnoeren onveranderd te laten, want ze zijn over het algemeen succesvol geweest.</p>
      <p sl="de">Toch wil ik wat tekortkomingen noemen. Ik zie bijvoorbeeld nog steeds grote tekortkomingen in de aanhoudende ontwikkeling van de interne markt, die we naar verluidt al sinds het begin van de jaren negentig van de vorige eeuw kennen, maar gewoon op veel terreinen nog niet bestaat. We hebben geen interne markt in de verzekeringensector, en in het vennootschapsrecht, bijvoorbeeld, kunnen ondernemingen niet ten volle profiteren van hun recht op vestiging in de Europese Unie. We kennen nog steeds geen wetgeving op het gebied van intellectuele eigendom en Europa kent geen octrooiwetgeving. Er bestaat geen Gemeenschapsrecht als het gaat om alternatieve financiële instrumenten en we wachten nog steeds op de interne markt als het gaat om de gezondheidszorg.</p>
      <p sl="de">Daar staat tegenover dat er een hele serie wetsvoorstellen op andere terreinen zijn geweest, vooral om voortgang te boeken op het terrein van sociale zaken, het milieu en de rechten van de consument. Dat is prima, maar er moet wel een evenwicht worden gevonden. Ik zou daarom een beroep willen doen op de Commissie en de Raad om in het bijzonder aandacht te schenken aan het dichten van de mazen in de wetgeving voor de interne markt.</p>
    </intervention>
    <intervention id="3-054" speaker_id="2062" name="Riitta MYLLER" is_mep="True" mode="spoken" nationality="Finland" birth_date="12-07-1956" birth_place="Joensuu" p_group="Socialist Group in the European Parliament" m_state="FI">
      <p sl="fi">Mijnheer de Voorzitter, de fungerend voorzitter van de Raad had groot gelijk met zijn bewering dat volgens hem klimaatverandering en de economie nauw verbonden zijn. Ze kunnen niet los van elkaar worden gezien. Hier is gezegd dat klimaatverandering verband houdt met alle beleid. Dat onderwerp moet ook op de komende Top naar voren komen.</p>
      <p sl="fi">Hoe we de klimaatverandering in de hand kunnen houden en hoe we er ons aan kunnen aanpassen moet centraal staan in de Lissabonstrategie van de EU. Op de komende Top moeten we een geloofwaardig politiek beleid ter ondersteuning van de genomen besluiten uitstippelen.</p>
      <p sl="fi">Helaas behoren energie-efficiency en energiebesparing niet tot de EU-keuze van bindende remedies. Toch moeten we onthouden dat de duidelijkste, goedkoopste en meest efficiënte vorm van energie bespaarde energie is. Momenteel zouden we twintig procent energie kunnen besparen door alle EU-wetgeving te implementeren. Met andere woorden, we hebben nog meer ambitie en duidelijker omschreven doelen voor energie-efficiency nodig. Ik hoop dat de komende Top hier de nodige aandacht aan wil schenken.</p>
    </intervention>
    <intervention id="3-055" speaker_id="28119" name="Kathy SINNOTT" is_mep="True" mode="spoken" nationality="Ireland" birth_date="29-09-1950" birth_place="Chicago " p_group="Independence/Democracy Group" m_state="IE">
      <p sl="en">Mijnheer de Voorzitter, morgen ontmoeten de staatshoofden van de lidstaten elkaar op de Top. Ik begrijp dat er veel onderwerpen op de agenda staan, maar ik hoop dat u ook de invloed gaat bespreken van het arrest in de zaak-Laval-Vaxholm, dat slechts enkele dagen na uw vorige Top werd gewezen. Dankzij dit arrest kunnen bedrijven werknemers in alle lidstaten stationeren en hun het minimumloon van het land betalen, en niet het standaardloon voor die baan in dat land. Bovendien kunnen door dit oordeel de vakbonden de lonen van hun werknemers niet meer beschermen. Dat dwingt werknemers in de gastlidstaten tegen lagere lonen te werken of hun baan te verliezen. Dit is voor mij de tikkende tijdbom. Het Laval-Vaxholm-arrest heeft het in zich sociaal partnerschap, industriële relaties, de economische en sociale stabiliteit van hele landen, gemeenschappen, verantwoordelijke bedrijven en gezinnen uit elkaar te spelen en de steun voor het Europees project onder de oudste lidstaten te verspelen.</p>
      <p sl="en">Natuurlijk, door de salarissen te verlagen wordt de EU concurrerender op de wereldmarkt, waar zij concurreert met lagekostenlanden als China, India en Brazilië – maar tegen welke prijs en met welk leed voor een familie in Ierland met een hypotheek?</p>
      <p sl="en">De heer Bonde en ik hebben het Sloveense voorzitterschap en onze respectievelijke premiers een protocol gestuurd om op de agenda van de Europese Top morgen te plaatsen om de economieën van de lidstaten te beschermen tegen Laval. Neem het Laval-Vaxholm-arrest ernstig en zet dit protocol op de agenda, om te voorkomen dat er op grote schaal sociale dumping plaatsvindt.</p>
    </intervention>
    <intervention id="3-056" speaker_id="4538" name="Malcolm HARBOUR" is_mep="True" mode="spoken" nationality="United Kingdom" birth_date="19-02-1947" birth_place="Woking" p_group="European Conservatives and Reformists Group" m_state="GB">
      <p sl="en">Mijnheer de Voorzitter, dit debat over de Top is een gelegenheid om de Raad te vragen wat hij doet om de Lissabonagenda in zijn geheel te implementeren, dus ik wil mijn opmerkingen vandaag in eerste instantie tot de Raad richten. Ik ben wederom blij de Sloveense minister te mogen begroeten, die ik tot mijn genoegen onlangs in Slovenië mocht ontmoeten, en om het Sloveense voorzitterschap te bedanken voor zijn betrokkenheid bij dit proces.</p>
      <p sl="en">Ik ben echt blij dat de reeds gepubliceerde ontwerpconclusies laten zien dat de Raad blijft focussen op de vier sleutelterreinen van de Lissabonstrategie. Maar ik moet zeggen – en ik richt mijn opmerkingen tot de voorzitter van de Commissie – dat, hoewel ik weet dat hij met de heer Špidla spreekt, een van de problemen is dat de Commissie de dingen opnieuw blijft uitvinden en compliceren. We hebben nu tien doelstellingen van de Commissie, die hier in het voorbijgaan zijn genoemd, maar feitelijk moeten we ons richten op wat de prioriteiten zijn.</p>
      <p sl="en">Ik wil me concentreren op wat mijns inziens de sleutel is tot datgene waar we het over hebben: het ontsluiten van bedrijfspotentieel. Het is juist dat u dat daar ter sprake brengt, maar wat doen de lidstaten eraan? Mijn collega, de heer Hökmark, had het eerder over de omzetting van de dienstenrichtlijn. Ik zeg tegen de Raad: neem de dienstenrichtlijn en de implementatie ervan en datgene wat u van plan bent te doen en breidt dit alles uit naar alle terreinen die met het ontsluiten van bedrijfspotentieel te maken hebben. Op grond van de dienstenrichtlijn moet u alle aspecten van uw binnenlandse wetgeving onderzoeken op discriminatie jegens bedrijven die diensten willen aanbieden in de hele interne markt. Dat mogen niet alleen maar dienstverlenende bedrijven zijn: het moeten alle bedrijven van iedere omvang zijn. Ik vraag u die betrokkenheid uit te dragen en dat te doen.</p>
      <p sl="en">Het tweede cruciale punt bij de dienstenrichtlijn is dat voor het eerst afzonderlijke lidstaten informatie moeten verstrekken aan bedrijven die toegang willen tot de interne markt en hen moeten aanmoedigen die enorme kans te grijpen. Het creëren van een interne markt is een gedeelde verantwoordelijkheid. We werken hier erg hard om het kader te bieden, maar hoe hard werkt u feitelijk in de lidstaten om ervoor te zorgen dat bedrijven daarvan profiteren? Dat is de manier waarop we de banen en de groei zullen aanbieden die deze economie zo hard nodig heeft.</p>
    </intervention>
    <intervention id="3-057" speaker_id="1289" name="Proinsias DE ROSSA" is_mep="True" mode="spoken" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Mijnheer de Voorzitter, ik vind dat de Voorjaarsraad de oorspronkelijke Lissabonstrategie opnieuw moet bevestigen om op een geïntegreerde manier de onderling afhankelijke beleidslijnen aangaande economische, sociale en duurzame ontwikkeling aan te pakken. Het anders doen is een uitnodiging aan de desintegratie van Europa en een terugtrekking naar het protectionisme.</p>
      <p sl="en">Hoogwaardige banen vormen de sleutel tot deze strategie: een excellent Europa kan niet worden gebouwd op de rug van lage lonen, arbeidsonzekerheid en ongelijkheid op de werkvloer.</p>
      <p sl="en">Het Laval-oordeel is een perverse interpretatie van de wetgevende intenties van dit Parlement en zijn medewetgever, de Raad. Beide moeten daarom opnieuw als wetgever optreden om onze bedoelingen te herbevestigen door het wettelijk mogelijk te maken de mazen te dichten die zijn vastgesteld door het Europees Hof van Justitie. Eén directe juridische optie is in een bijlage bij de richtlijn betreffende detachering van werknemers de sociale clausule in Monti-stijl op te nemen die we ook al hebben opgenomen bij de dienstenrichtlijn.</p>
      <p sl="en">De Commissie dient er in de tussentijd bij alle lidstaten op aan te dringen dat de richtlijn betreffende detachering van werknemers op de juiste manier en volledig wordt omgezet in de nationale wetgeving. Inderdaad, de lidstaten moeten hun binnenlandse arbeidswetgeving onmiddellijk herzien om ervoor te zorgen dat het perverse Laval-oordeel hun systeem van arbeidsverhoudingen en collectieve arbeidsovereenkomsten niet ondermijnt.</p>
      <p sl="en">Laat me tot slot zeggen dat mevrouw Sinnott het, zoals gewoonlijk, bij het verkeerde eind heeft met haar interpretatie. Ze heeft ongelijk met te zeggen dat het Laval-oordeel betekent dat er alleen een minimumloon geldt in Ierland: het betekent dat alle wettelijk verplichtende overeenkomsten moeten worden toegepast in Ierland en dat is heel wat meer dan het minimumloon. Maar er zijn overeenkomsten in Ierland die niet wettelijk verplichtend zijn en die moeten worden aangepakt.</p>
    </intervention>
    <intervention id="3-058" speaker_id="1" name="Georg JARZEMBOWSKI" is_mep="True" mode="spoken" nationality="Netherlands" birth_date="03-02-1947" birth_place="Braunschweig" p_group="Group of the European People's Party (Christian Democrats) and European Democrats" m_state="NL">
      <p sl="de">Mijnheer de Voorzitter, mijnheer de voorzitter van de Commissie, commissarissen, mijnheer de voorzitter van de Raad, ik doe een beroep op de Europese Raad namens mijn fractie om het Europees vervoerbeleid op adequate wijze op te nemen in de geïntegreerde richtsnoeren. De reden hiervoor is dat het bedrijfsleven en de werkgelegenheid in de EU niet kunnen gedijen zonder een duurzaam Europees vervoerbeleid en de nodige trans-Europese netwerken. Zonder effectieve vervoercorridors, zonder samenwerking tussen transporteurs en zonder intelligente vervoersystemen kan noch de handel noch het toerisme worden uitgebreid binnen de Europese Unie of met derde landen. Dat is echter wat we nodig hebben teneinde de werkgelegenheid te stimuleren.</p>
      <p sl="de">Mijnheer de Voorzitter van de Raad, als u met uw collega’s in de Raad spreekt, bedenk dan dat het cruciaal is voor de lidstaten om het vervoerbeleid in hun nationale plannen voor groei en werkgelegenheid op te nemen. Helaas zien we dat de lidstaten een steeds kleiner deel van hun fondsen besteden aan het onderhoud en de uitbreiding van de nationale infrastructuur, of dat nu spoorwegnetten of wegennetten zijn.</p>
      <p sl="de">Datzelfde geldt voor de promotie en toepassing van vervoersystemen. Vandaag de dag kun je alles bestellen via Internet, maar het kan alleen maar worden afgeleverd per vrachtwagen of spoor. Je kunt elke vakantie boeken die je maar wilt, maar om je bestemming te bereiken, heb je een fatsoenlijke luchthaven en fatsoenlijke vervoersverbindingen nodig. Als we dus groei en werkgelegenheid willen, moeten we de vereiste infrastructuur hebben en fatsoenlijke vervoersystemen. Deze moeten natuurlijk milieuvriendelijk zijn. Wij zijn daarom van mening, om redenen van duurzaamheid, dat logistiek alle steun moet krijgen. Dit is ook belangrijk voor nationale planning.</p>
      <p sl="de">Hoewel logistiek vooral de taak is van bedrijven zelf, kunnen wij, de lidstaten en de Europese Unie, desondanks de logistiek helpen door te snijden in administratieve rompslomp, bijvoorbeeld in douaneprocedures bij havens.</p>
      <p sl="de">We hebben milieuvriendelijk beleid nodig. Ik doe daarom een beroep op u om, omwille van de groei en de werkgelegenheid, van het vervoerbeleid de spil in uw strategie te maken.</p>
    </intervention>
    <intervention id="3-059" speaker_id="28394" name="Dariusz ROSATI" is_mep="True" mode="spoken" nationality="Poland" birth_date="08-08-1946" birth_place="Radom" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, de Voorjaarsraad komt onder kritische omstandigheden bijeen. De economische groei in de Unie loopt terug, we moeten het hoofd bieden aan onzekerheid op de financiële markten, olieprijzen stijgen en datzelfde geldt voor inflatie. Dit alles schept een sfeer van onzekerheid en geeft aanleiding tot angst voor de toekomst.</p>
      <p sl="pl">Gezien deze stand van zaken vind ik mijnheer Barroso’s evaluatie van de situatie uitermate optimistisch. Het is moeilijk blij te zijn over het scheppen van zes miljoen banen, omdat dit plaatsvond in een periode van cyclische groeiversnelling gedurende de laatste twee jaar. Ook valt het moeilijk te voorspellen of er een voortdurende hoge mate van efficiency op de werkvloer zal worden gerealiseerd op basis van die een of twee jaar waarin de efficiency toenam. Het potentiële toenamecijfer van Europa blijft zeer laag.</p>
      <p sl="pl">Ik vind daarom dat bij de komende Raad de Europese Unie een helder signaal aan de Europese burgers moet geven, waarmee ze aangeeft dat ze in staat is de voornoemde dreigingen het hoofd te bieden. De angst en onzekerheid die is ontstaan uit de huidige economische situatie moet worden tegengegaan door besluiten in plaats van woorden. Tot op heden zijn toppen al te vaak geëindigd met verklaringen die tot niets hebben geleid. In de situatie waarin we ons nu bevinden, verwachten we dat de lidstaten en de Raad specifieke besluiten nemen. Ik dring er bij de Raadsvertegenwoordiger, die vandaag in het Huis aanwezig is, op aan hier goede nota van te nemen.</p>
      <p sl="pl">Uiteindelijk is dit vooral belangrijk omdat het Verdrag van Lissabon de komende paar maanden moet worden geratificeerd. Dit Verdrag moet Europese burgers inspireren en hun hoop geven. Daarom moet de komende Top een duidelijk signaal afgeven aan de burgers van Europa dat hij de situatie zal verbeteren.</p>
    </intervention>
    <intervention id="3-060" speaker_id="4246" name="Othmar KARAS" is_mep="True" mode="spoken" nationality="Austria" birth_date="24-12-1957" birth_place="Ybbs an der Donau" m_state="AT">
      <p sl="de">Mijnheer de Voorzitter, mijnheer de voorzitter van de Raad, mijnheer de voorzitter van de Commissie, dames en heren, de werkloosheid neemt af, de Europese Unie heeft geprofiteerd van de globalisatie, we doen het beter dan de Verenigde Staten en de EU zit op de juiste koers. Laten we vastberaden, gecommitteerd en zelfverzekerd op deze koers blijven. Laten we ervoor zorgen dat de lidstaten hun verantwoordelijkheden serieuzer nemen. Laten we het publiek doordringen van onze successen en doelstellingen.</p>
      <p sl="de">Ten tweede moeten de klimaatbescherming en de vermindering van de energieafhankelijkheid ertoe leiden dat onderzoek, innovatie, groei en werkgelegenheid een nieuwe impuls krijgen.</p>
      <p sl="de">Laten we op de derde plaats eerlijk zijn over het feit dat de euro/dollar-wisselkoers de stijgingen van de energieprijs afzwakt. Ze bedragen 160 procent in euro’s, 340 procent in dollars.</p>
      <p sl="de">Ten vierde zijn er de euro, de uitbreiding, de interne markt, de Lissabonstrategie en het Verdrag van Lissabon, dat de sociale markteconomie versterkt en fundamentele sociale rechten in zich bergt: deze vormen een totaalpakket dat de Europese Unie moet helpen op de weg naar succes.</p>
      <p sl="de">Op de vijfde plaats vormen onderwijs, opleiding, onderzoek, innovatie en hervorming van ons sociale stelsel, ons gezondheidsstelsel en ons pensioenstelsel de grootste uitdagingen die ons nog te wachten staan.</p>
      <p sl="de">Ten zesde, mijnheer de voorzitter van de Commissie, moet het Europees Instituut voor innovatie en technologie (EIT) van Barroso terugkomen in de conclusies van de Voorjaarstop, en moet er een datum worden geprikt waarop over de locatie wordt besloten. Het Parlement heeft financieel het groene licht gegeven.</p>
      <p sl="de">Op de zevende plaats zal de Small Business Act ongetwijfeld leiden tot een nieuw initiatief van dit Huis. De interfractiewerkgroep MKB zal tegen het eind van deze maand de principes die ons voor ogen staan naar voren brengen.</p>
      <p sl="de">Mijn laatste punt is dit: de heer Schultz, de Commissievoorzitter en de Commissie zijn niet onze tegenstanders. Onze tegenstanders zijn het gebrek aan macht, politieke capaciteiten en leiderschap van sommige regeringen en parlementen in de lidstaten. Onze tegenstanders zijn eigenwaan, nationalisme en protectionisme, niet meer Europa en niet een sterke Commissie.</p>
    </intervention>
    <intervention id="3-061" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Mijnheer de Voorzitter, mijnheer de voorzitter van de Commissie, ik wil u alleen vragen als u naar de Europese Raad gaat: verdedig deze instelling als zij u zegt dat de sociale en economische situatie van de EU vereist dat er meer aandacht wordt geschonken aan sociale onderwerpen en dat wij ons economisch beleid beter afstemmen op onze doelen en op onze strategie die op een wettige wijze is geformuleerd voor klimaatverandering en energieonafhankelijkheid; als zij u zegt dat, wil de Lissabonstrategie slagen, wij meer economische coördinatie nodig hebben; als zij u zegt dat we beter geregelde financiële markten nodig hebben om de Amerikaanse kredietcrisis met succes aan te pakken. Laten de lidstaten niet zeggen dat dit soort zaken hen niet aangaan: dat is in een moderne democratie niet acceptabel.</p>
      <p sl="fr">Mijnheer de fungerend voorzitter, op verzoek van bepaalde staatshoofden of regeringsleiders die terecht bezorgd zijn over de situatie op de financiële markten, gaat u de gevolgen van deze situatie voor de echte economie van de EU onderzoeken. Ik vraag u daarom vasthoudend te zijn bij dit onderwerp en u niet tevreden te stellen met een paar voorstellen die aantrekkelijk of populair lijken, maar die aan de wezenlijke inhoud van dit onderwerp voorbij gaan. Waar het hier echt om gaat, is dat we een geïntegreerde financiële markt hebben en een Centrale Bank die een monetair beleid voert in het belang van de Europese economie als geheel, maar dat we geen Europese toezichthouder voor de financiële markt hebben die de uitdagingen en problemen waar het hier om gaat, te lijf kan gaan.</p>
    </intervention>
    <intervention id="3-062" speaker_id="33987" name="Monica Maria IACOB-RIDZI" is_mep="True" mode="spoken" nationality="Romania" birth_date="30-06-1977" birth_place="Petroşani" p_group="Group of the European People's Party (Christian Democrats) and European Democrats" m_state="RO">
      <p sl="ro">Traditiegetrouw is de eerste Europese Top van het jaar gewijd aan economische onderwerpen. Dus heeft het Sloveense voorzitterschap van de Raad van ministers een belangrijk debat over de tweede cyclus van de Lissabonstrategie, zoals herzien voor de periode 2008-2010, op de agenda van de vergadering van de staatshoofden en regeringsleiders geplaatst.</p>
      <p sl="ro">Naar mijn mening mogen bepaalde aspecten die met name verband houden met de tweede doelstelling van de Lissabonstrategie, namelijk de mate van werkgelegenheid, niet ontbreken bij de thema’s die u de komende dagen gaat bespreken. Hoewel de Europese arbeidsmobiliteit in de resoluties van het Europees Parlement intens is gepromoot, heeft ze in de praktijk veel te lijden.</p>
      <p sl="ro">De arbitraire beperkingen die de werknemers uit de nieuwe lidstaten worden opgelegd om te worden toegelaten dragen bij aan een verminderde mobiliteit. In dat opzicht zal de Europese Commissie eind 2008 moeten oordelen over de maatregelen aangaande de beperking van arbeidsmobiliteit die door enkele lidstaten zijn opgelegd aan Roemenië en Bulgarije.</p>
      <p sl="ro">Recente statistieken laten zien dat de migratietrend uit de twee landen niet significant is en geen van de staten die Roemeense en Bulgaarse werknemers toelieten, heeft gewag gemaakt van verstoorde verhoudingen op de arbeidsmarkt. Maar krachtens de huidige wetgeving kunnen de lidstaten deze beperkingen laten blijven gelden en dat gebeurt inderdaad bij de staten die in 2004 zijn toegetreden. Omdat de barrières tot de arbeidsmarkt vaak worden opgeworpen als antwoord op bepaalde toevallige politieke vereisten, denk ik dat een van de maatregelen die kunnen worden besproken een herziening van het systeem van de overgangsperiode zou moeten zijn en dan vooral van de formule 2+3+2.</p>
      <p sl="ro">Een bindend advies van het Europees Parlement omtrent de vraag of na de eerste twee jaar volgend op de toetreding van een nieuwe lidstaat beperkingen van kracht moeten blijven of moeten worden stopgezet, zou een welkome maatregel zijn. Zo’n bemoeienis van de Europese instellingen zou de discretionaire en arbitraire manier waarop de beperkingen aangaande het principe van het vrije verkeer in Europa vaak worden toegepast, reduceren.</p>
    </intervention>
    <intervention id="3-063" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Mijnheer de Voorzitter, morgen vindt de Voorjaarsraad plaats en de EU-leiders hebben veel te bespreken, of het nu gaat om turbulentie op de financiële markten, globalisatie of demografische veranderingen. Als het gaat om globalisatie moeten we van de Raad horen waar de huidige ronde van gespreken over de wereldhandel ons feitelijk brengt.</p>
      <p sl="en">De laatste dagen is er in de stukken veel gespeculeerd over en hier en daar wat analyse losgelaten op de landbouw, maar officieel is er van de Commissie of de Raad over dit belangrijke onderwerp maar weinig vernomen. Commissaris Mandelson was hier gisteravond, maar ik betreur het dat we niet aan de vragen over de WTO zijn toegekomen, en dit Huis heeft geen informatie uit eerste hand.</p>
      <p sl="en">Tegen die achtergrond doe ik een beroep op de Voorjaarstop en de Ierse premier, Taoiseach Bertie Ahern, dit onderwerp op deze belangrijke vergadering in te brengen. Een maand geleden gaf commissaris Mandelson aan dat de gesprekken in de niet-landbouwsector eerder achteruit dan vooruit gingen. Hij suggereerde dat aangaande de landbouw de EU zou kunnen leven met de voorstellen die op tafel liggen. Ik vrees dat dit een verkeerd standpunt is. Sommige analyses die ik heb gezien suggereren dat het gemeenschappelijk landbouwbeleid (GLB) zou worden gedecimeerd door de overeenkomst die thans ter tafel ligt, en dat is een stap te ver.</p>
      <p sl="en">Ik wil alleen maar graag zeggen dat we vanuit Iers standpunt, naar wij denken op 12 juni, stemmen over het Verdrag van Lissabon, dus zeg ik tegen het Huis dat er al veel discussie is en dat er nog veel meer gaat komen. Ik denk dat het uitstekend is dat mensen deelnemen aan deze campagne, en dat een en ander de Ierse banden met de Europese Unie zal versterken. Laten we daar blij om zijn. Maar, gezien het feit dat mensen protocollen voorstellen die op dit moment nog niet op hun website te vinden zijn – ik heb op die van mijnheer Bonde gekeken en het nog niet gezien – denk ik dat het misschien goed zou zijn als de Raad commentaar zou geven op het Laval-oordeel. Het is te pas en te onpas genoemd en door velen verkeerd geïnterpreteerd, maar ik denk dat het voor ons allemaal goed is te weten wat de Raad hierover denkt. Het Verdrag van Lissabon legt in feite, zoals ik het lees, veel nadruk op de sociale dimensie en beoogt zeker niet de werknemers in de Europese Unie of elders verkeerd te behandelen of misbruik van hen te maken. Daarom moeten de mensen in Ierland “ja” zeggen tegen dit belangrijke Verdrag.</p>
    </intervention>
    <intervention id="3-064" speaker_id="1892" name="Carlos COELHO" is_mep="True" mode="spoken" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ik wil beginnen met het Sloveense voorzitterschap alle succes toe te wensen en te zeggen dat ik er vast van overtuigd ben dat de volgende Europese Raad zich dient te concentreren op economische en ontwikkelingskwesties. Voorzitter Barroso dient te worden gefeliciteerd met het feit dat hij deze onderwerpen sinds zijn aantreden prioriteit heeft gegeven. Hij heeft de juiste actie ondernomen door de Lissabonstrategie te herzien, door in de papieren rompslomp te snijden en haar nieuw leven in te blazen.</p>
      <p sl="pt">Ondanks de beroering die de internationale financiële crisis heeft veroorzaakt en de gestegen energieprijzen, vooral voor fossiele brandstoffen, zijn de ontwikkelingen in de overheidsschuld en de overheidstekorten, de economische groei en de werkvoorziening onbetwist positieve factoren. We moeten op de ingeslagen weg voortgaan en niet buigen voor de moeilijkheden. We hebben een nieuwe Lissabonstrategie nodig, die is geworteld in een Verdrag dat gericht is op groei en werkgelegenheid, dat investeert in kennis en innovatie, dat duurzame groei ondersteunt, dat een milieuagenda bevat en dat profiteert van het potentieel van kleine en middelgrote ondernemingen. Economische groei is van vitaal belang, niet alleen om de Europeanen een goede levensstandaard te garanderen, maar ook om het economische en sociale cohesiebeleid te steunen, omdat de gezamenlijke betrokkenheid bij het Europese project is gebaseerd op een solidariteitslogica.</p>
      <p sl="pt">Daarom roep ook ik de Raad op de lidstaten eraan te herinneren dat solidariteit een noodzakelijke voorwaarde is voor het succes van onze Unie en dat het ophemelen van nationale ego’s alleen maar negatief kan zijn. Behalve economische onderwerpen zijn er mobiliteits- en veiligheidskwesties. Daarom verwelkomden we twee maanden geleden de lang verwachte uitbreiding van het Schengengebied en de afschaffing van de interne grenzen. Dat is nu een gemeenschappelijk gebied. Visabeleid, grenscontrole, het delen van data en informatie en samenwerking tussen politie en justitie zijn middelen om onze veiligheid en onze vrijheid zeker te stellen. We moeten samenwerken en als één front opereren ten opzichte van onze partners in de wereld.</p>
      <p sl="pt">Ik hoop dat deze solidariteit op de Europese Raad zal worden versterkt en dat het de Tsjechische Republiek, Estland, Letland en alle overige landen duidelijk zal zijn dat de visaonderhandelingen met onze VS-partners een Europees onderwerp zijn. Ook hier is de eenheid van Europa een noodzakelijke voorwaarde voor zijn succes en geloofwaardigheid.</p>
    </intervention>
    <intervention id="3-065" speaker_id="1429" name="Christopher BEAZLEY" is_mep="True" mode="spoken" nationality="United Kingdom" birth_date="05-09-1952" birth_place="Bexhill " p_group="Group of the European People's Party (Christian Democrats) and European Democrats" m_state="GB">
      <p sl="en">Mijnheer de Voorzitter, voortbordurend op de verwijzing van mevrouw McGuinness naar de ratificatie van het Verdrag van Lissabon in Ierland, merk ik op dat in mijn eigen land, Groot-Brittannië, er goede voortgang wordt geboekt in beide Huizen van het parlement en naar verwachting zal Groot-Brittannië het Verdrag binnenkort keurig ratificeren. Ik wil geen punten scoren ten koste van mijn politieke tegenstanders, maar het was teleurstellend voor die Britse conservatieven die positief staan tegenover het Verdrag, dat de British Liberal Party zich van stemming onthield. Maar ik weet zeker dat de heer Watson de redenen daarvoor kan uitleggen.</p>
      <p sl="en">Op deze Voorjaarsraad zal er waarschijnlijk worden verwezen naar de recente regeringswijziging in Rusland. Het is zeer belangrijk, en dat wordt het in dit Huis steeds meer, dat de Europese Unie een gemeenschappelijk buitenlands beleid heeft ten aanzien van de Russische Federatie en enkele van de voorstellen, bijvoorbeeld de Nord Stream-pijpleiding. Nogmaals, ik wil hier niet op vooruitlopen, omdat dit Huis de Russische verkiezingen donderdag zal bespreken. Maar de ontwerpresolutie, die we blijkbaar kunnen aannemen, roept vragen op over de behandeling van de waarnemers bij de verkiezingen en over wat er is gebeurd met die kandidaten die de mogelijkheid is ontzegd zich in die verkiezingen kandidaat te stellen, en vraagt om de onmiddellijke invrijheidstelling van zo’n vijftig demonstranten die op gewelddadige wijze werden gearresteerd door mensen van het Russische Ministerie van Binnenlandse zaken.</p>
      <p sl="en">Ik hoop dat de Raad dit zeer serieus zal nemen. Natuurlijk willen we president Medvedev en premier Poetin feliciteren. We hopen op goede en harmonieuze betrekkingen, maar dat gaat niet als dit Huis en deze Europese Unie verdeeld zijn. Duitsers, Nederlanders, Britten, Polen, wij allemaal, moeten een gemeenschappelijk standpunt innemen omtrent onze relaties met de Russische Federatie en omtrent de wijze waarop we de energievoorziening veilig gaan stellen. We hoeven niet akkoord te gaan met de Nord Stream-pijpleiding; we kunnen net zo goed de Amber-pijpleiding goedkeuren. Ik kijk met grote belangstelling uit naar de conclusies van de Raad met betrekking tot het gemeenschappelijk buitenlands beleid van de EU en het gemeenschappelijk buitenlands energiebeleid, en in het bijzonder naar goede betrekkingen met de Russische Federatie.</p>
    </intervention>
    <intervention id="3-066" speaker_id="28424" name="Tunne KELAM" is_mep="True" mode="spoken" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Mijnheer de Voorzitter, ik zou graag drie opmerkingen willen maken. Ten eerste is het van cruciaal belang dat de vrijheid van diensten in alle lidstaten geldt. Ik volg de mededelingen van mijn collega’s, mijnheer Hökmark en mijnheer Harbour. Ten tweede is er de ondersteuning van kleine ondernemingen om hen in staat te stellen de vruchten van innovatie te delen en te gebruiken. de Small Business Act is duidelijk nodig. Ten derde, wat betreft de Lissabonstrategie, zou ik u willen vragen voorzitter Barroso, de Europese Raad eraan te herinneren dat implementatie van de Baltische Zeestrategie die u zo vriendelijk was te steunen, een praktische bijdrage aan de Lissabonstrategie zou kunnen worden, en inderdaad, een van haar succesverhalen.</p>
    </intervention>
    <intervention id="3-067" speaker_id="33775" name="Jean-Pierre AUDY" is_mep="True" mode="spoken" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Mijnheer de Voorzitter, mijnheer de fungerend voorzitter van de Raad, mijnheer de voorzitter van de Commissie, ik zou graag uw mening horen over het Europees monetair beleid. Mijnheer de fungerend voorzitter, u zei dat u een gedachtewisseling zou hebben over de werking van de financiële markten. Het zou een goed idee voor de staatshoofden of regeringsleiders kunnen zijn een gedachtewisseling over het Europees monetair beleid te regelen. Mijnheer de voorzitter van de Europese Commissie, ik zou graag willen weten hoe u staat tegenover de toepassing van artikel 105 van het Verdrag, dat voorziet in prijsstabiliteit, maar ook, aangenomen dat de prijzen stabiel blijven, voorziet in aandacht voor economische groei. Vindt u dat het Europese systeem van centrale banken thans goed fungeert?</p>
    </intervention>
    <intervention id="3-068" speaker_id="28173" name="Zita PLEŠTINSKÁ" is_mep="True" mode="spoken" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">Mijnheer de Voorzitter laat ik beginnen om, op de 50e verjaardag van het Europees Parlement, dit Huis namens de Europese burgers veel wijze beslissingen toe te wensen in de toekomst.</p>
      <p sl="sk">Zoals we in de loop van het debat hebben gehoord, zullen we, en dat is iets dat ik ook denk, het concurrentievermogen van de Europese economie versterken en nieuwe banen creëren als we het bedrijvenklimaat verbeteren. Als we op dit terrein effectieve wetgeving aannemen, moeten we rekening houden met de voorstellen van de vertegenwoordigers van kleine en middelgrote ondernemingen en gebruik moeten maken van hun praktische kennis.</p>
      <p sl="sk">Daarom ben ik blij dat het pakket maatregelen omtrent de marktintroductie van producten is aangenomen. Het werd door het Parlement en het Sloveens voorzitterschap aangenomen met de efficiënte hulp van de Commissie, in het bijzonder commissaris Verheugen die er zeer persoonlijk bij betrokken was.</p>
      <p sl="sk">Mijnheer de Voorzitter, Slowakije bereidt zich voor op de introductie van de euro: daardoor zal het concurrentievermogen van de Slowaakse economie toenemen en het zal de laatste stap zijn die Slowakije zet op het pad dat leidt tot aansluiting bij de gevestigde landen. Ik denk dat de Commissie en het Sloveense voorzitterschap op basis van een evaluatie van de resultaten van de Slowaakse economie, die in een prima staat verkeert, een besluit ten gunste van Slowakije zullen uitspreken, zodat we, als gepland, de euro op 1 januari kunnen invoeren.</p>
    </intervention>
    <intervention id="3-069" speaker_id="28620" name="Georgs ANDREJEVS" is_mep="True" mode="spoken" nationality="Latvia" birth_date="30-10-1932" birth_place="Tukums" p_group="Group of the Alliance of Liberals and Democrats for Europe" m_state="LV">
      <p sl="lv">Dank, mijnheer de Voorzitter, voor het feit dat u mij het woord hebt gegeven. Ik hoop dat we tijdens de 50e verjaardag van de Europese Raad niet een van de belangrijkste leuzen van de Europese Unie uit het oog verliezen: “Gezondheid in alle EU-beleid”. Het is voor ons niet genoeg dit alleen in speciale forums te noemen; we doen uitspraken, maar we doen verder erg weinig. Zoals de statistieken laten zien, verslechtert de gezondheidssituatie in Europa. Steeds meer specialisten verlaten de Europese Unie, de morbiditeit als gevolg van talrijke ziekten neemt toe en de prioriteit van de gezondheid, waar het Sloveense voorzitterschap zich toe heeft verplicht, de strijd tegen kanker, zou tenminste ook in de Raad moeten worden gesteund. Dank u.</p>
    </intervention>
    <intervention id="3-070" speaker_id="29019" name="Erna HENNICOT-SCHOEPGES" is_mep="True" mode="spoken" nationality="Luxembourg" birth_date="24-07-1941" birth_place="Dudelange" p_group="Group of the European People's Party (Christian Democrats) and European Democrats" m_state="LU">
      <p sl="fr">Mijnheer de Voorzitter, de fungerend voorzitter noemde beleggingsfondsen in vastgoed in combinatie met financieel beleid. De voorzitter van de Commissie noemde dit specifieke probleem in verband met huisvesting niet. Omdat de Commissie 2010 naar voren schuift als het Europees Jaar voor de bestrijding van armoede en sociale uitsluiting, wil ik haar vragen of zij van plan is het huisvestingsprobleem te benaderen vanuit het gezichtspunt van beleggingspakketten en financieel beleid, vooral beleggingsfondsen in onroerend goed op de Europese markt.</p>
    </intervention>
    <intervention id="3-071" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Mijnheer de Voorzitter, dames en heren, de beleidsafdeling van het EP heeft opdracht gegeven voor een onderzoek naar de problemen die klimaatverandering voor ons meebrengt. De schade in Europa wordt geschat op tussen de 24 en 194 miljard euro. Ik zou willen voorstellen om, conform de Barcelonadoelstelling, drie procent van dit bedrag te nemen, met andere woorden tussen de een en de zes miljard euro en dit te gebruiken om het Europees Instituut voor innovatie en technologie een voorsprong te geven op het terrein van de klimaatverandering. Het zou zich moeten richten op energie-efficiency, vooral op het gebied van opwekking en gebruik.</p>
    </intervention>
    <intervention id="3-072" speaker_id="28319" name="Nina ŠKOTTOVÁ" is_mep="True" mode="spoken" nationality="Czechia" birth_date="06-10-1946" birth_place="Prostějov" p_group="Group of the European People's Party (Christian Democrats) and European Democrats" m_state="CZ">
      <p sl="cs">Mijnheer de Voorzitter, dames en heren, de Lissabonstrategie laat er bij ons geen twijfel over bestaan dat de kwaliteit van onderwijs, onderzoek en innovatie een premisse is voor economisch succes en dat er steun moet worden gegeven aan het verbeteren van de kwaliteit.</p>
      <p sl="cs">Het Zevende kaderprogramma en het Europese Instituut voor innovatie en technologie, beide van essentieel belang voor de ontwikkeling en de verbetering van de kwaliteit, richten zich voornamelijk op bestaande zogenaamde excellente centra en houden rekening met hun potentieel. Maar de meeste excellente centra bevinden zich in de oude landen van de Unie. Ik zou erop willen wijzen dat ook de nieuwe landen kwaliteitsonderwijs en –instituten kennen, waaronder universiteiten, die systematisch zouden moeten worden aangemoedigd naar het predicaat excellent te streven. Dat zou leiden tot een uitbreiding van de hoogwaardige onderwijs- en onderzoekbasis van de Europese Unie.</p>
    </intervention>
    <intervention id="3-073" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Het spijt me dat ik geen andere leden aan het woord kan laten komen, en ik zag niemand links die het woord wilde. Derhalve kunt u mij er niet van beschuldigen dat ik iemand niet heb geroepen. Mensen dienen op zijn minst het woord te vragen.</p>
      <a text="(Interruptie van Martin Schulz)"/>
      <p sl="nl">Ik wilde dat alleen maar even zeggen, mijnheer Schulz, en eraan toevoegen dat de PPE-DE-Fractie niet al te enthousiast was over de introductie van het “catch the eye ”-systeem, maar het waren vooral PPE-DE-leden die het woord vroegen. Laat de Voorzitter uitpraten; ook dat is goed voor een beter evenwicht.</p>
    </intervention>
    <intervention id="3-074" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter. − Ik zou graag alle leden van het Europees Parlement willen bedanken die deel hebben genomen aan deze zeer interessante, zeer dynamische en rijke discussie, die nuttig zal zijn bij de laatste voorbereidingen voor de zitting van de Europese Raad morgen en overmorgen.</p>
      <p sl="sl">We zullen proberen zoveel mogelijk rekening te houden met alle meningen en voorstellen die in dit debat naar voren zijn gekomen. Ik zou ook graag proberen althans enkele van de vragen te beantwoorden.</p>
      <p sl="sl">Eerst zou ik willen herhalen dat de zitting van de Europese Raad deze week is gewijd aan drie hoofdthema’s: de lancering van de nieuw fase van de Lissabonstrategie, het pakket energie- en klimaatbeleid en het probleem van de financiële stabiliteit. Dat zijn de drie belangrijkste onderwerpen.</p>
      <p sl="sl">De Unie voor het Middellandse Zeegebied behoort niet tot de belangrijkste onderwerpen. Ik wil mijnheer Schulz bedanken voor zijn vraag en duidelijk maken dat een dieptedebat over de Unie voor het Middellandse Zeegebied niet is gepland voor deze zitting van de Europese Raad. Maar het voorzitterschap zal reageren op de wens die werd geuit door een lidstaat en ervoor zorgen dat de mogelijkheid voor een Unie voor het Middellandse Zeegebied aan de orde kan worden gesteld, waarschijnlijk tijdens het diner voor de staatshoofden en regeringsleiders op donderdagavond; speciale debatten over dit onderwerp plannen we echter niet.</p>
      <p sl="sl">Ik zal nu mijn aandacht wijden aan de hoofdonderwerpen, hoewel ik eerst de mening van het voorzitterschap over een Unie voor het Middellandse Zeegebied zal geven. Ik wil u herinneren aan de woorden van onze premier en voorzitter van de Europese Raad, Janez Janša, in deze vergadering op 16 januari. “We willen instituten en processen zoals het Barcelonaproces en Euromed sterker maken, maar we hebben geen behoefte aan duplicatie van instituten die zouden concurreren met EU-instellingen en alleen een deel van de Europese Unie en buurlanden bestrijken. De EU is een totaaleenheid en alleen als geheel zal zij effectief zijn in het realiseren van vrede, stabiliteit en voortgang in haar omgeving en daarbuiten”. Dit is de positie van het voorzitterschap en ik denk dat hier in de toekomst rekening mee zal worden gehouden.</p>
      <p sl="sl">Nu een kort woord over de hoofdonderwerpen. De Lissabonstrategie: verscheidene sprekers waren van mening dat er verandering moest komen in de structuur, de mechanismen of interne richtlijnen van de Lissabonstrategie. Maar ik zou hier graag willen benadrukken dat zowel de Europese Raad als de Commissie van mening is dat de Lissabonstrategie effectief is. De Raad en de Commissie zijn het erover eens dat de Lissabonstrategie resultaten oplevert. Ze zijn het erover eens dat de echte economie in de Europese Unie in relatief goede vorm is, vergeleken met enkele andere wereldspelers.</p>
      <p sl="sl">Daarom is ons standpunt dat de mechanismen, bestaande structuren en richtlijnen van de Lissabonstrategie in stand moeten worden gehouden en dat er aandacht moet worden geschonken aan de implementatie ervan. Het is een feit dat omstandigheden zich wijzigen en dat onze maatregelen daaraan moeten worden aangepast, maar die aanpassingen kunnen worden aangebracht door de begeleidende tekst van de richtlijnen te wijzigen, en dat is in feite ook gebeurd.</p>
      <p sl="sl">Ik zou graag enkele extra woorden willen wijden aan de sociale dimensie. Het is een van de belangrijke dimensies van de Lissabonstrategie. De Raad is zich daarvan terdege bewust en ik verwacht volledig dat hij dit in de conclusies van de zitting van de Europese Raad tot uitdrukking brengt. Daar kan geen twijfel over bestaan.</p>
      <p sl="sl">Er is gezegd dat het Verdrag van Lissabon, indien en wanneer dit geratificeerd is, de balans zal wijzigen tussen sociale en andere dimensies. Ik ben ervan overtuigd dat dat niet waar is. Het Europese sociale model zal op geen enkele wijze schade ondervinden van de implementatie van het nieuwe Verdrag van Lissabon, integendeel. Ik zou mevrouw McGuinness willen bedanken voor de informatie over de dag waarop men in Ierland naar de stembus gaat. Ik wens ze allemaal het allerbeste. Ik hoop dat de Ierse kiezers zullen stemmen voor de Europese Unie.</p>
      <p sl="sl">Wat betreft het andere stel belangrijke onderwerpen, het klimaat- en energiepakket, daarover zou ik het volgende willen zeggen: ja, mijnheer Watson, we zijn er ons van bewust dat het nuttig zou zijn voor regeringen – en niet alleen voor regeringen, maar misschien ook voor Europese instellingen en andere belangrijke spelers – om een voorbeeld te stellen voor het bereiken van grotere energie-efficiency, het verminderen van het energieverbruik en dergelijke. Misschien zullen we in staat zijn een overeenkomst te sluiten en misschien ook niet. Het is een feit dat het nuttig zou zijn omdat energie-efficiency zeker een belangrijk element is en zal zijn van het klimaat- en energiepakket dat door de Europese Raad wordt besproken.</p>
      <p sl="sl">Laat me herhalen dat we verbintenissen zijn aangegaan vanaf maart vorig jaar, toen Duitsland het voorzitterschap had. Deze moeten we nu implementeren. We hebben gekwantificeerde doelen die we door gezamenlijke inspanningen moeten realiseren. We moeten het eens worden over de manier waarop we die inspanningen verdelen. Ik heb al gezegd dat het niet mogelijk zal zijn morgen of overmorgen tot een dergelijke overeenkomst te komen.</p>
      <p sl="sl">Maar we kunnen het eens worden over enkele basisprincipes van de manier waarop we deze inspanningen over de lidstaten verdelen en over enkele tijdslimieten. Ik heb gezegd dat we de overeenkomst tussen de lidstaten voor het eind van het jaar bereikt willen hebben en de gezamenlijke beslissing met het Europees Parlement zo snel mogelijk in 2009.</p>
      <p sl="sl">Nog enkele woorden over financiële stabiliteit, het derde belangrijke onderwerp van de zitting van de Europese Raad. Voor deze zitting van de Europese Raad heeft Ecofin een interim-rapport opgesteld over de situatie op de financiële markten, en ik wil daar graag wat meer over zeggen. De indruk wordt gewekt dat Europese organisaties en instellingen met hun handen in hun zakken staan te kijken naar de voortwoekerende crisis op de financiële markten.</p>
      <p sl="sl">Ik wil er met klem op wijzen dat Europese organisaties niet met hun handen in hun zakken staan. Ik zou willen beklemtonen dat ze actie ondernemen. Tijdens het debat hierover gisteren, op initiatief van mevrouw Berès, reageerde commissaris Almunia door te zeggen dat we, voordat we actie ondernemen, met zekerheid vast moeten stellen welke maatregelen er echt nodig zijn en welke misschien zelfs meer schade toebrengen.</p>
      <p sl="sl">Ecofin zal daarom bij dit probleem de vinger aan de pols blijven houden. Na deze zitting van de Europese Raad, dat wil zeggen al in april, staat er een informele vergadering gepland van de Ecofin-raad in Slovenië. Het centrale onderwerp van deze vergadering zal zijn het probleem van de financiële stabiliteit. We verwachten dat de Europese Raad met enkele concrete richtlijnen zal komen dienaangaande.</p>
      <p sl="sl">Mijnheer de Voorzitter, dames en heren, ik wil afsluiten met te herhalen dat in mijn overtuiging de belangrijkste dingen bij dit alles samenwerking en synergie zijn, vooral tussen de drie hoofdinstellingen van de Europese Unie: het Europees Parlement, de Commissie en de Raad. Het Sloveens voorzitterschap zal zijn uiterste best doen deze synergie zo sterk mogelijk te maken.</p>
      <p sl="sl">Laat mij aankondigen dat de Voorzitter van de Raad deze week op de Europese Raad een rapport zal geven aan het Parlement.</p>
    </intervention>
    <intervention id="3-075" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="fr">Mijnheer de Voorzitter, dames en heren, aan het eind van deze besprekingen denk ik dat we kunnen stellen dat er in het Huis in feite brede overeenstemming over bestaat dat de Lissabonstrategie moet worden uitgevoerd, dat ze een succes is en dat we er harder aan moeten werken, vooral als het gaat om de implementatie ervan, met name de praktische implementatie door onze lidstaten van de prioriteiten die in het begin werden gesteld. Er zijn natuurlijk een aantal verschillen wat betreft de accentuering; waar moeten de accenten worden gelegd? Ik moet echter de algemene steun voor de Lissabonstrategie en de duidelijke conclusies van het Europees Parlement onderstrepen die erop wijzen dat ze werkt en dat het ons antwoord op de globalisering is.</p>
      <p sl="fr">Ik moet de kern van het onderwerp onderstrepen, en op de allereerste plaats Europa’s houding jegens globalisering. Eigenlijk is het zo dat zelfs in een moeilijker economisch klimaat, vooral ten gevolge van financiële instabiliteit, de Europese exporten stijgen en Europa nog steeds verreweg de grootste ontvanger van buitenlandse directe investeringen is. Europa heeft activa tot zijn beschikking om de globalisatie het hoofd te bieden. We moeten daarom onze koers handhaven, en ik wil graag iedereen die zo duidelijk dit standpunt heeft gesteund, vooral de heer Daul, de heer Watson en zo veel anderen, bedanken.</p>
      <p sl="fr">Het beschermende Europa dient nu ook te worden beschermd, zoals een aantal van u, zoals de heer Désir, heeft aangegeven. We zijn het eens over dit punt, de vraag is hoe het te beschermen. We denken dat we Europa kunnen beschermen, niet door ons zelf af te schermen, maar door anderen in staat te stellen zich open te stellen zoals wij ons openstellen. Daar gaat het om.</p>
      <p sl="fr">Europa, de grootste handelsmacht ter wereld, met gestaag stijgende exporten, kan nu niet het protectionisme omarmen. Dat zou tegen ons eigen belang indruisen. De beste oplossing is ervoor te zorgen dat anderen zichzelf openstellen, niet alleen wat betreft handel en toegang tot hun markten, maar ook wat betreft meer ambitie als het gaat om milieu en als het gaat om sociale rechten.</p>
      <p sl="fr">Intern kunnen we natuurlijk meer doen binnen het sociale kader, en ik hecht eraan te zeggen dat de boodschap die de Commissie naar de Europese Raad zal brengen een boodschap is van sociale betrokkenheid. We zijn met name voor een sociale agenda die is gebaseerd op toegang, solidariteit en kansen.</p>
      <p sl="fr">Sommigen van u hadden het over de zaak-Laval. Ik moet nogmaals herhalen wat ik u al zo vaak zei, en wat ik ook zei toen ik het Zweedse Parlement toesprak: de interpretatie die de Commissie aan de zaak-Laval geeft, is niet, zoals een aantal mensen hebben gesuggereerd, een tegenstrijdigheid tussen de principes van de interne markt en de principes van het verdedigen van werknemersrechten.</p>
      <p sl="fr">Integendeel, wij vinden dat het model van flexizekerheid en, in algemene zin, het model dat bekend staat als het Scandinavische model van arbeidsverhoudingen, een progressief model is dat enkele uitstekende resultaten heeft opgeleverd in Europa. Ik kan niet genoeg herhalen dat het onze bedoeling is alle soorten van sociale dumping te bestrijden. Er kan wat dat betreft geen twijfel bestaan over de positie van de Commissie.</p>
      <p sl="fr">Ik wil dit aspect dus benadrukken, want het lijkt me toe dat we tegen elke prijs moeten vermijden in de val te trappen waarbij we naar de sociale aspecten kijken als zijnde in strijd met het concurrentievermogen in Europa. Zoals verschillenden van u al aangaven, waaronder de heer Crowley, hebben we een open Europa nodig met een open economie en maatschappij, maar we hebben ook een Europa nodig dat sociale insluiting verwelkomt. Late we deze neiging daarom weerstaan.</p>
      <p sl="fr">Laten we ook de neiging weerstaan sociale aspecten uit te spelen tegen milieuaspecten. Hier wil ik de nadruk leggen op de vastberadenheid van de Commissie. We zijn absoluut vastbesloten de verbintenissen na te komen die unaniem zijn aangegaan door de Europese Raad in maart vorig jaar. Onder het Duits voorzitterschap van mevrouw Merkel was er unanieme steun voor een aantal doelen. Wat ik u kan zeggen is dat tijdens de volgende fase de Commissie zelfs nog vastbeslotener zal zijn om een echt Europees energiebeleid van de grond te tillen en om de strijd aan te binden met de klimaatverandering.</p>
      <p sl="fr">Als er een aantal wijzigingen zijn geweest qua recente ontwikkelingen, dan bevestigt dit het urgente karakter van de situatie en de daaruit voortvloeiende vastbeslotenheid. Hier wil ik de woorden van onder andere mijnheer Turmes en mevrouw Harms herhalen, en zeggen dat sociale onderwerpen niet moeten worden uitgespeeld tegen milieuonderwerpen. Het energieprobleem en dat van de energie-intensieve industrieën verdienen een afzonderlijk antwoord.</p>
      <p sl="fr">We willen een concurrerende Europese industrie. Ons doel is niet dat Europa een industriële woestenij wordt: integendeel zelfs. Ons doel is “vergroenen”, een industrie die het vizier erop kan richten een nieuwe compatibiliteit met onze doelstellingen te realiseren als het erom gaat klimaatverandering te bestrijden. Het zou een grote vergissing zijn het concurrentievermogen van de Europese industrie te zien als zijnde tegenstrijdig aan het gevecht tegen klimaatverandering. Zoals de Commissie al eerder heeft gezegd, ondersteunen wij daarom in onze voorstellen specifieke garanties voor energie-intensieve industrieën. We willen niet dat onze industrieën vertrekken naar andere delen van de wereld.</p>
      <p sl="fr">Nu moeten we weten wat ons voornaamste doel is in deze fase. Onze doelstelling is het te komen tot een wereldwijde overeenkomst op het gebied van klimaatverandering en om op de Conferentie van Kopenhagen over klimaatverandering te komen met voorstellen die anderen zullen stimuleren in beweging te komen. Maar als het niet tot een wereldwijde overeenkomst komt, zijn we bereid beschermende maatregelen te nemen – en ik ben niet bang het woord te gebruiken – ten voordele van de energie-intensieve industrieën van Europa.</p>
      <p sl="fr">Tot slot, dames en heren, moeten we onze koers aanhouden. Ik wil allen, en dan vooral de heren Ferber en Karas, bedanken die ons erop wezen hoe belangrijk het is onze koers te handhaven. De Lissabonstrategie is een strategie voor alle seizoenen. Het grootste gevaar zou zijn een stap achteruit te doen nu we geconfronteerd worden met een nieuwe economische situatie.</p>
      <p sl="fr">Wat we daarentegen moeten doen, is onze koers aanhouden voor de Europese economische hervormingen, maar dit moeten economische hervormingen zijn voor een open Europa, een sociaal ingesloten Europa, een Europa dat vastberadener is als het gaat om het milieu. We zien geen tegenstrijdigheid tussen deze doelstellingen: integendeel zelfs. We vinden dat we ons nu moeten richten op het implementeren van de strategie. Het is een verstandige strategie geweest en ze zal gezond blijven als het gaat om sociale, economische en milieuontwikkelingen in Europa.</p>
    </intervention>
    <intervention id="3-076" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Als ik de woorden van de voorzitter van de Commissie mag interpreteren: het was de heer Langen, niet de heer Ferber, die sprak.</p>
    </intervention>
    <intervention id="3-077" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Mijnheer de Voorzitter, dames en heren, ik wil graag gebruik maken van een artikel van ons Reglement en een persoonlijke verklaring afleggen met betrekking tot verschillende opmerkingen door collega’s van andere fracties over mijn toespraak tot de voorzitter van de Commissie. Ik wil hier niet terugkomen op het debat; ik denk dat het duidelijk is geworden dat er zowel overeenkomsten zijn als verschillen.</p>
      <p sl="de">Zelfs de afsluitende woorden van de Commissievoorzitter kunnen het feit niet verhullen dat er een bijzondere politieke boodschap is gekoppeld aan zijn vasthoudendheid aan de Lissabonstrategie en aan de ongewijzigde richtlijnen van de Lissabonstrategie. Zijn boodschap is dat deze richtlijnen op geen enkele manier wijzigingen behoeven. Onze boodschap is dat ze moeten worden gewijzigd om de sociale insluiting van Europa te verbeteren. Dat is het verschil!</p>
      <a text="(Applaus)"/>
      <p sl="de">Maar, Mijnheer de Voorzitter, twee dingen zijn onaanvaardbaar en ik wil dat heel duidelijk stellen. Als de heer Watson en in het bijzonder de heer Karas proberen de indruk te wekken in dit Huis dat zelfs de geringste kritische opmerking jegens de Commissie heiligschennis betekent, omdat het een wig drijft tussen de Europese instellingen, dan kunnen we daarin niet meegaan. Het is de plicht van het Europees Parlement de Commissie te zeggen in welke richting ze moet gaan.</p>
      <a text="(Applaus)"/>
      <p sl="de">Bovendien is het mijn plicht als voorzitter van deze fractie om erop te wijzen dat wij een sociale onevenwichtigheid in Europa bespeuren. Als u daar anders over denkt, dan is dat uw probleem. Het is echter geen kritiek op de Commissie als we zeggen dat we graag zouden zien dat zij haar richtlijnen verandert. Het verdraaien van deze kritiek tot een meningsverschil tussen de instellingen dient slechts één doel, een politiek en ideologisch doel.</p>
      <p sl="de">Ik waarschuw u: als u de Commissie in de hoek van de liberalen en de PPE-DE wilt drukken, als u de indruk wilt wekken dat het een Commissie van de liberalen/PPE-DE is, dan vergist u zich omdat u een ideologisch portret van deze Commissie neerzet. Dat willen we niet; we staan achter ons samenwerkingsbeleid met de Commissie. U dwingt de heer Barroso in de rechtse hoek, niet wij!</p>
      <a text="(Rumoer en applaus)"/>
      <p sl="de">Maar we willen een beleid van sociale rechtvaardigheid. Dat is wat we hier voorstaan, en we willen niet bij een institutioneel debat worden betrokken als we een politiek debat voeren!</p>
      <a text="(Applaus)"/>
    </intervention>
    <intervention id="3-078" speaker_id="4342" name="Joseph DAUL" is_mep="True" mode="spoken" nationality="France" birth_date="13-04-1947" birth_place="Strasbourg" p_group="Group of the European People's Party (Christian Democrats)" m_state="FR">
      <p sl="fr">Mijnheer de Voorzitter, ik zal zeer kort zijn. Als we willen reageren op wat onze collega’s de hele morgen al zeggen, vind ik, als fractievoorzitter dat dit in het Reglement moet worden opgenomen. We kunnen om het onderwerp heen draaien of ons met de bijzaken bezighouden. Als we het debat willen vernieuwen, zullen we dat doen. Mijnheer Schulz, ik zal gewoon zeggen dat mijn fractie en ik ons net zoveel als u met sociale onderwerpen bezighouden, en we zijn allemaal …</p>
      <a text="(Applaus)"/>
      <p sl="fr">Ik wil zeggen, dames en heren, dat het mogelijk is op sociale aspecten te focussen als men feitelijk een beetje geld heeft verdiend, maar we kunnen niet de socialisten nadoen en geld uitgeven dat we nooit hebben verdiend.</p>
      <a text="(Applaus van rechts)"/>
    </intervention>
    <intervention id="3-079" speaker_id="2155" name="Sir Graham WATSON" is_mep="True" mode="spoken" nationality="United Kingdom" birth_date="23-03-1956" birth_place="Rothesay " p_group="Group of the Alliance of Liberals and Democrats for Europe" m_state="GB">
      <p sl="en">Mijnheer de Voorzitter, ik zal zeer kort zijn, maar omdat mijnheer Schulz mijn naam noemde, laat me dan op zijn minst het volgende zeggen: Mijnheer Schulz, met wat ik zei was het geenszins mijn bedoeling u persoonlijk aan te vallen, maar ik vind dat we hier een serieus debat hebben over de vraag hoe we concurrerende economieën kunnen creëren en hoe we concurrerende economieën kunnen stimuleren op een wijze die verenigbaar is met sociale cohesie en milieustabiliteit. Ik geloof niet dat we die economieën kunnen creëren met het argument dat de markt niet werkt omdat ze niet de goederen produceert die we willen. Ik geloof dat, zoals de voorzitter van de Commissie vanmorgen al zei, de globale economie zeer onlangs bewezen heeft dat zij die goederen kan produceren en ik denk dat dat iets is waaromheen we ons kunnen verenigen en inderdaad kunnen groeien.</p>
    </intervention>
    <intervention id="3-080" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Dames en heren, het Reglement staat alleen verdere reacties toe van leden die het onderwerp van persoonlijke opmerkingen zijn geweest. De andere leden die het woord hebben gevraagd, zijn niet het onderwerp van persoonlijke opmerkingen geweest.</p>
      <p sl="nl">Het debat is gesloten.</p>
      <p sl="nl">Schriftelijke verklaringen (artikel 142)</p>
    </intervention>
    <intervention id="3-081" speaker_id="33964" name="Roberta Alma ANASTASE" is_mep="True" mode="written" nationality="Romania" birth_date="27-03-1976" birth_place="Ploieşti" p_group="Group of the European People's Party (Christian Democrats) and European Democrats" m_state="RO">
      <p sl="ro">Het besluit de komende Europese Raad te wijden aan de Lissabonstrategie is nodig en wordt verwelkomd. Ik denk dat de discussie in maart zich moet richten op de beoordeling van de concrete resultaten die tot nu toe zijn behaald en op de aanpassingen die moeten worden gedaan om deze strategie tot een echt succes te maken.</p>
      <p sl="ro">Twee belangrijke elementen dienen te worden nagestreefd om te zorgen voor duurzame economische ontwikkeling in combinatie met het verwezenlijken van voorspoed in de EU. Aan de ene kant dient de EU door te gaan met haar beleid aangaande de consolidatie van het onderwijs-, opleidings- en innovatiesysteem, en dient 2009, dat tot Jaar van de innovatie is uitgeroepen, volledig voor dit doel te worden gebruikt. Aan de andere kant is het nodig het Europees beleid omtrent migratie en integratie van migranten te ontwikkelen als factor van Europese groei.</p>
      <p sl="ro">Tegelijkertijd zal de EU niet echt stabiel en voorspoedig zijn, als zij deze doelen niet effectief en stevig extern promoot in de gebieden die dicht bij Europa liggen, vooral in de regio van de Zwarte Zee. Om deze redenen denk ik dat de Europese Raad het onderwerp energiezekerheid en de succesvolle implementatie van het Nabucco-project moet aanpakken, en daarbij rekening moet houden met de alarmerende situatie in enkele buurlanden, volgend op de recente verkiezingen aldaar.</p>
    </intervention>
    <intervention id="3-082" speaker_id="28637" name="Alexandra DOBOLYI" is_mep="True" mode="written" nationality="Hungary" birth_date="26-09-1971" birth_place="Budapest" p_group="Socialist Group in the European Parliament" m_state="HU">
      <p sl="hu">De komende Europese Voorjaarsraad zal beginnen met de volgende driejaarlijkse cyclus van de Lissabonstrategie. Klimaatverandering, uitdagingen op energiegebied en stabiliteit op de financiële markt, zullen daarbij centraal staan.</p>
      <p sl="hu">In de geglobaliseerde wereld vraagt blijvend succes voor Europa erom dat we effectief met alle drie onderwerpen omgaan. Het is van vitaal belang in de kortst mogelijke tijd een gemeenschappelijke positie van de Europese Unie te formuleren.</p>
      <p sl="hu">We hebben gezien welke voortgang er sinds de implementatie van de Lissabonstrategie is gemaakt sinds het voorjaar van 2006, en wij steunen de inspanningen die men zich blijft getroosten om de richtlijnen omtrent onderwerpen met betrekking tot de algehele economie aan te nemen, maar, wat nog belangrijker is, ervoor te zorgen dat deze zich ook uitstrekken naar de lidstaten.</p>
      <p sl="hu">Het wordt steeds urgenter om een akkoord te bereiken over onderwerpen die betrekking hebben op de problematiek van klimaat en energie. We moeten een effectieve oplossing vinden voor Europa’s afhankelijkheid van energie en er tegelijkertijd voor zorgen dat Europese producten hun economisch concurrentievermogen blijven behouden.</p>
      <p sl="hu">We hebben de opkomst van de autonome vermogensfondsen gezien, en we moeten ervoor zorgen dat hun activiteiten op een transparante en betrouwbare manier plaatsvinden. Het functioneren van deze fondsen dient aan effectieve wetgeving te worden gekoppeld.</p>
      <p sl="hu">De Raad dient zich tijdig met dit onderwerp bezig te houden en we moeten zo snel mogelijk een gezamenlijk Europees standpunt ontwikkelen teneinde de onzekerheden die momenteel rond dit onderwerp spelen te elimineren.</p>
      <p sl="hu">Even belangrijk is het dat de Voorjaarsraad elke mogelijke, maar onontkoombare maatregel neemt om het zo zorgvuldig ontworpen regelgevingskader te versterken teneinde stabiliteit op de financiële markt te garanderen.</p>
      <p sl="hu">De crisis die Europese burgers zou kunnen raken, is nog niet voorbij; het ergste moet misschien nog komen. Als deze Raadsvergadering een motto had, zou het moeten zijn “er is geen tijd te verliezen”.</p>
    </intervention>
    <intervention id="3-083" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">In de verklaringen die vandaag in dit Huis in voorbereiding op de Voorjaarsbijeenkomst van de Europese Raad zijn afgelegd, hebben we weer eens dezelfde toespraken gehoord van dezelfde hoofdpersonen die verantwoordelijk zijn voor de Europese Unie.</p>
      <p sl="pt">Ze hebben weer eens de steeds neoliberalere weg van de Lissabonstrategie benadrukt. Daarbij gaat het om flexibiliteit in de arbeidsrelaties of, met andere woorden, meer aanvallen op de rechten van werknemers en onzekerder en slechter betaald werk waarbij de winsten van economische groepen en de financiële sector blijven toenemen. Ze dringen aan op de liberalisering en privatisering van structurele sectoren en overheidsdiensten en zijn daarbij ogenschijnlijk blind voor de gevolgen van dit beleid voor miljoenen mensen met een laag inkomen.</p>
      <p sl="pt">Ze willen nog steeds niets doen aan de armoede die bijna 78 miljoen mensen raakt, 25 miljoen daarvan zijn werknemers met lage lonen. Ze laten nog steeds jeugdwerkloosheid toe; die is bijna het dubbele van de algemene werkloosheid en treft vele hoger opgeleide jongeren die geen werk kunnen vinden, zeker geen werk dat iets met hun opleiding te maken heeft.</p>
      <p sl="pt">Ze willen hun beleid niet aanpassen om de gevolgen daarvan voor de Europese Unie te voorkomen, in het bijzonder voor de zwakkere economieën, en om een verslechtering van de sociale situatie te voorkomen. Daarom is het ook zo belangrijk dat wij erop aandringen dat de “Lissabonstrategie” wordt vervangen door “een Europese strategie voor solidariteit en duurzame ontwikkeling”.</p>
    </intervention>
    <intervention id="3-084" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Het is van essentieel belang dat de Raad zorgt voor een follow-up van de toezeggingen op het gebied van klimaat en energiebeleid. De uitdaging zit duidelijk in het opvolgen van de retoriek met het daadwerkelijk bereiken van doelen. Schotland heeft veel te bieden op het vlak van duurzame energiebronnen waaronder golf-, getijde-, offshore wind- en zelfs zonne-energie. De nieuwe Schotse regering benut de haar toegekende bevoegdheden tot het uiterste en probeert om het potentieel voor Schotland te maximaliseren en connectiviteit met Europese netwerken voor ons overschot aan energie aan te moedigen. Schotland kan veel beter bijdragen aan de Europese doelstellingen op het gebied van klimaatverandering wanneer we als onafhankelijke lidstaat volledig deelnemen aan de Europese Unie. Een onafhankelijke Schotse regering zou een constructieve speler in de EU zijn die uiteraard in het beste belang van Schotland zou werken, maar die ook in ons wederzijds voordeel zou willen samenwerken met onze Europese partners.</p>
    </intervention>
    <intervention id="3-085" speaker_id="23807" name="Magda KÓSÁNÉ KOVÁCS" is_mep="True" mode="written" nationality="Hungary" birth_date="04-11-1940" birth_place="Budapest" p_group="Socialist Group in the European Parliament - Vice" m_state="HU">
      <p sl="hu">Het debat van vandaag is vooraf gegaan door verhitte discussies in de afgelopen dagen. De oude, verlopen liberale leus “laat de markt functioneren en deze zal alle problemen oplossen”, lijkt weer te herleven. Persoonlijk verheug ik mij er ondertussen in dat ik bij de soort politieke stroming hoor die zich zeer sterk heeft uitgesproken ter verdediging van de sociale waarden van de Europese Unie en die ons eraan heeft herinnerd dat het beschermen van de menselijke waardigheid een plicht is die de 27 lidstaten samenbindt.</p>
      <p sl="hu">De Commissie en de Raad hebben de plicht om ervoor te zorgen dat de nieuwe uitdagingen en groeiende gevaren waarvoor Europa staat, tot gevolg hebben dat de solidariteit sterker wordt. De besluitvormers van Europa en zijn Parlement van gekozen vertegenwoordigers moeten ondertussen samenwerken om het opkomen van armoedeconcurrentie te voorkomen, te voorkomen dat de economie en de marktconcurrentie de zwakken – kinderen, immigranten, ouderen en gezinnen – platwalsen. Samen moeten ze onderkennen dat ze niet alleen verantwoordelijk zijn voor diegenen die hun brood verdienen met werk, maar ook voor diegenen die naar de marges van de samenleving zijn verdrongen.</p>
      <p sl="hu">Het nieuwe sociale gezicht van Europa dat naar boven kwam bij het Lissabonproces kiest niet tussen economische of marktwaarden en het lot van de mensen. In dit Europa is het doel niet slechts om het aantal en de kwaliteit van banen in het algemeen te verbeteren. Activiteiten die mensenlevens staven en die op lange termijn duurzaam zijn, zijn net zo goed een vereiste dat we als gemeenschappelijke waarde zouden moeten beschouwen. Sociale zorg is in de lijn van die gedachte hulp in tijden van overgang. Als deze waarden ons werkelijk tot actie aansporen, dan zouden de verkiezingen van 2009 kunnen leiden tot Europese instellingen die nog beter geïntegreerd en menselijker zijn dan daarvoor.</p>
    </intervention>
    <intervention id="3-086" speaker_id="2304" name="Esko SEPPÄNEN" is_mep="True" mode="written" nationality="Finland" birth_date="15-02-1946" birth_place="Oulu" p_group="Confederal Group of the European United Left - Nordic Green Left" m_state="FI">
      <p sl="fi">De Europese Unie is vol grootspraak. Vanmorgen is die grootspraak weer eens gebruikt om over de Lissabonstrategie te spreken. De waarheid is dat er langzame vooruitgang is geboekt op dit gebied en dat het gestelde doel nog niet is bereikt. Het verlangen dat het voorzitterschap heeft geuit om de strategie uit te breiden zodat ook de sociale dimensie is inbegrepen, is waarschijnlijk slechts propaganda voor de Europese verkiezingen. Er wordt niet gezegd hoe dit zou worden gedaan. Er is dus niets dat erop wijst dat het geen propaganda is. Het voorzitterschap had zich ook op de kleine taken moeten richten. Een daarvan zou zijn geweest om de lidstaten van een geconsolideerde versie van het Verdrag van Lissabon te voorzien. Het feit dat het Sloveense parlement het Verdrag heeft bekrachtigd zonder geconsolideerde versie, is geen goed voorbeeld voor democratische landen.</p>
    </intervention>
    <intervention id="3-087" speaker_id="34720" name="Bernard WOJCIECHOWSKI" is_mep="True" mode="written" nationality="Poland" birth_date="18-08-1958" birth_place="Łowicz" p_group="Independence/Democracy Group" m_state="PL">
      <p sl="en">De agenda voor de EU-Top is een ijzig geheel. De opwarming van de aarde zal een gevaarlijke strijd om energiebronnen veroorzaken. Het rapport-Solana/Ferrero-Waldner wijst op de greep van het Kremlin naar het noordpoolgebied. Het ijs smelt zodat het “gevecht om bronnen heviger zal worden”. Geostrategisch gezien zal het ontdooien van het noordpoolgebied nieuwe handelsroutes openen voor iedereen, ook voor de Russen.</p>
      <p sl="en">Ondertussen heeft de EU het ijs in Kosovo gebroken. De lokale opwarming bereikte een hoogtepunt. Servië verloor een gedeelte van zijn grondgebied. De islam heeft weer vooruitgang geboekt. Het is verbazingwekkend dat de EU haar leger stuurt om te vechten tegen de radicale islam in Irak en Afghanistan terwijl zij tegelijkertijd de beschaving van de aanvallers in Europa ondersteunt. De aartsbisschop van Montenegro betreurt het dat de Verenigde Naties hebben gehandeld zoals Achab in het Oude Testament; Groot Brittannië is zijn strijd om de Falklandeilanden vergeten en nu waagt dat land het om het lot van een christelijk land te bedreigen; ondertussen lijkt Duitsland 1914, 1941 en Kragujevac te zijn vergeten. De aartsbisschop lijkt te vergeten dat de Duitse volksaard meer affiniteit heeft met Hegel, Feuerbach en Nietzsche dan met Goethe en Schiller. De aartsbisschop weet echter nog wel dat de Italiaan Mussolini Kosovo inlijfde bij het fascistische Albanië.</p>
    </intervention>
  </section>
  <section id="creitem4" title="4. Verklaring van de Voorzitter">
    <intervention id="3-089" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">De Conferentie van voorzitters heeft mij gevraagd om voor de stemmingen een verklaring af te leggen over de situatie van de gegijzelden in Colombia. Ik hoop dat dit de vrede en rust in onze vergadering terug zal brengen.</p>
      <p sl="nl">Op 23 februari was het zes jaar geleden dat Íngrid Betancourt werd gegijzeld. Daarom zijn de ogen van de internationale gemeenschap en het Europees Parlement opnieuw gericht op de menselijke tragedie die vele van de zevenhonderd gijzelaars van de FARC in Colombia gedurende meerdere jaren hebben moeten ondergaan onder wrede omstandigheden. We eisen bij deze nogmaals hun onmiddellijke vrijlating op humanitaire gronden.</p>
      <a text="(Applaus)"/>
      <p sl="nl">Omdat de gezondheidstoestand van vele van de gijzelaars, waaronder mevrouw Betancourt zelf, reden tot grote zorg geeft eisen we hun onmiddellijke vrijlating op humanitaire gronden en ook het uitsturen van een internationaal medisch team om de gijzelaars van snelle medische bijstand te voorzien. We verwelkomen de pogingen van president Uribe om een dialoog te zoeken die gericht is op een humanitaire regeling. We verklaren ons solidair met de slachtoffers, met de gijzelaars en hun families.</p>
      <a text="(De leden van het Parlement gaan staan en applaudisseren.)"/>
    </intervention>
  </section>
  <section id="creitem5" title="5. Stemmingen">
    <intervention id="3-092" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Aan de orde zijn de stemmingen.</p>
      <a text="(Uitslagen en nadere bijzonderheden betreffende de stemmingen: zie notulen)"/>
    </intervention>
  </section>
  <section id="creitem6" title="5.1. Verzoek om opheffing van de immuniteit van Hans-Peter Martin (A6-0071/2008, Diana Wallis) (stemming)"/>
  <section id="creitem7" title="5.2. Energiestatistieken (A6-0487/2007, Claude Turmes) (stemming)"/>
  <section id="creitem8" title="5.3. Statistieken over gewasbeschermingsmiddelen (A6-0004/2008, Bart Staes) (stemming)"/>
  <section id="creitem9" title="5.4. Wijziging integrale GMO-verordening “melkquota” (A6-0046/2008, Elisabeth Jeggle) (stemming)"/>
  <section id="creitem10" title="5.5. “Gezondheidscontrole” van het GLB (A6-0047/2008, Lutz Goepel) (stemming)"/>
  <section id="creitem11" title="5.6. Situatie van de vrouw in de plattelandsgebieden van de EU (A6-0031/2008, Christa Klaß) (stemming)"/>
  <section id="creitem12" title="5.7. Duurzame landbouw en biogas: noodzaak tot herziening van de EU-wetgeving (A6-0034/2008, Csaba Sándor Tabajdi) (stemming)">
    <intervention id="3-101" speaker_id="23808" name="Csaba Sándor TABAJDI" is_mep="True" mode="spoken" role="rapporteur" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="en">Mijnheer de Voorzitter we zijn overeengekomen om paragraaf 41 te wijzigen en geen specifieke EU-richtlijn voor biogas voor te stellen, maar om die materie te integreren in de ontwerprichtlijn voor duurzame energie.</p>
      <p sl="en">De tekst is als volgt: “Stelt de volledige integratie van de promotie van biogas in het kader van de ontwerprichtlijn voor duurzame energie voor met speciale nadruk op de volgende elementen:”. Daarnaast zijn we overeengekomen om subparagraaf (a) te schrappen.</p>
    </intervention>
  </section>
  <section id="creitem13" title="6. Stemverklaringen">
    <intervention id="3-106" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">Mijnheer de Voorzitter, de omstandigheden waren niet zo geschikt om te spreken.</p>
      <p sl="pl">Ik wil verwijzen naar de stemming over de verhoging van de melkquota met twee procent die volgende maand al moet gebeuren. Ik denk dat het besluit van het Parlement de ontwikkeling van de landbouw zal bevorderen, vooral in die landen die helaas tot nu toe geleden hebben onder quotumverlagingen. Dit is het geval geweest voor mijn land, Polen.</p>
      <p sl="pl">Ik wil ook van deze gelegenheid gebruik maken om te verklaren dat ik gisteren tijdens de stemming over het Europees Instituut voor innovatie en technologie wilde stemmen vóór het aannemen van dat verslag en niet tegen, zoals ik per ongeluk deed.</p>
    </intervention>
    <intervention id="3-107" speaker_id="34720" name="Bernard WOJCIECHOWSKI" is_mep="True" mode="spoken" nationality="Poland" birth_date="18-08-1958" birth_place="Łowicz" p_group="Independence/Democracy Group" m_state="PL">
      <p sl="pl">Mijnheer de Voorzitter, de amendementen die zijn opgenomen in het voorstel voor een verordening van de Raad tot wijziging van Verordening (EG) nr. 1234/2007 houdende een gemeenschappelijke ordening van de landbouwmarkten en specifieke bepalingen voor een aantal landbouwproducten wat de nationale melkquota betreft, lijken mij volkomen gerechtvaardigd. Het plan om de huidige plafonds voor de melkquota met twee procent te verhogen, is bijzonder welkom.</p>
      <p sl="pl">Ik vertegenwoordig Polen in dit Huis. Mijn land is de vierde grootste melkproducent in de Europese Unie. Op dit moment wordt per jaar 12 miljard liter melk geproduceerd. In de context waar ik zojuist naar verwees, is het eerdergenoemde amendement vooral belangrijk voor boeren en zuivelfabrikanten in Polen.</p>
      <p sl="pl">Daarnaast wil ik verklaren dat ik het advies in de tekst van amendement 13 ondersteun dat stelt dat melkproductie vooral belangrijk is voor regio’s met een slecht ontwikkelde landbouwinfrastructuur, waar vergelijkbare alternatieve agrarische productiemogelijkheden vaak niet bestaan.</p>
    </intervention>
    <intervention id="3-108" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">We hebben in de afgelopen tijd een voortdurende toename in de marktvraag naar melk gezien. Deze situatie beperkt de concurrentiekracht en zorgt voor prijsverhogingen. In mijn land, Litouwen, is de prijs van melk in 2007 met veertig procent toegenomen. Daarom moeten de melkquota worden verhoogd om lagere melkprijzen binnen de interne markt mogelijk te maken en ook ruimte te bieden om meer melk te exporteren naar derde landen. In 2006-2007 bereikten negen EU-lidstaten de hun toegewezen nationale melkquota. Om de melkvoorraad van de EU te laten toenemen zouden deze landen en ook de andere lidstaten toestemming moeten krijgen om meer melk te produceren. In Litouwen zijn de nationale melkquota voor 2006/07 bijna bereikt. De melkproductie neemt nog steeds toe. Ik ben blij met het besluit van de Commissie om de nationale melkquota per 1 april 2008 met twee procent te verhogen. Als ik echter naar de toekomst kijk, wil ik de Commissie aanmoedigen om de mogelijkheid te onderzoeken om de nationale melkquota met vijf procent te verhogen en de boetes voor overproductie langzaam te verlagen.</p>
    </intervention>
    <intervention id="3-109" speaker_id="28239" name="Milan HORÁČEK" is_mep="True" mode="spoken" nationality="Germany" birth_date="30-10-1946" birth_place="Ullersdorf Velké Losiny" p_group="Group of the Greens/European Free Alliance" m_state="DE">
      <p sl="de">Mijnheer de Voorzitter, ik heb net als de Fractie van de Groenen tegen het verslag over nationale melkquota gestemd. Ik ben tegen de verhoging van twee procent van de quota omdat dergelijke maatregelen tot een erosie van de melkprijzen leiden en het levensonderhoud van boeren in gevaar brengen.</p>
      <p sl="de">Ik ben voor kwantitatieve controles voor de melkproductie na 2015 omdat anders de veehouderij in berggebieden en andere benadeelde gebieden waar het houden van melkvee helpt om het platteland in stand te houden, in gevaar zou komen. Liberalisatie zou ervoor zorgen dat de melkproductie wordt geconcentreerd in enkele gebieden en bij intensieve boerenbedrijven. Dan zullen de kleinere producenten die niet langer hun productiekosten kunnen betalen vanwege de lage prijzen, verliezen.</p>
    </intervention>
    <intervention id="3-110" speaker_id="28228" name="Albert DESS" is_mep="True" mode="spoken" nationality="Germany" birth_date="17-04-1947" birth_place="Röckersbühl" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, ik wil een verklaring geven van mijn stem bij het verslag-Jeggle. Ik heb tegen het verslag gestemd omdat ik net als mijn Beierse collega’s van de CSU tegen het verhogen van de melkquota ben. De melkprijzen dalen in de huidige omstandigheden al enorm.</p>
      <p sl="de">De prijzen van sommige producten zijn met meer dan dertig procent gedaald. De inkomsten van onze melkveehouders zijn al jaren niet toereikend. In de afgelopen zes maanden hebben ze nu redelijk goede melkprijzen ontvangen. Als het quotum wordt verhoogd, betekent dit dat de melkprijzen onder druk komen te staan en dat onze melkveehouders opnieuw te weinig krijgen voor hun werk.</p>
      <p sl="de">In Beieren hebben we 48 000 boerderijen die 90 000 mensen in dienst hebben voor het fokken van melkvee en nog eens 50 000 banen verderop en eerder in het proces. Dat brengt het totaal op 140 000 banen. Ik kan niet begrijpen waarom de quota in deze belangrijke sector verhoogd moeten worden ten nadele van de betrokken boeren. Ik was wel akkoord gegaan met een verhoging in de nieuwe lidstaten. De hoeveelheden die daar beschikbaar zijn, zijn inderdaad ontoereikend.</p>
    </intervention>
    <intervention id="3-111" speaker_id="33569" name="Syed KAMALL" is_mep="True" mode="spoken" nationality="United Kingdom" birth_date="15-02-1967" birth_place="London" p_group="European Conservatives and Reformists Group" m_state="GB">
      <p sl="en">Mijnheer de Voorzitter, toen ik vanochtend dit Huis binnenliep, hoorde ik de voorzitter van de Commissie spreken over de noodzaak om de concurrentiepositie van de EU te verbeteren. Maar nu praten we hier over melkquota, een term die de Europese Unie laat klinken als de “EUSSR”.</p>
      <p sl="en">Er wordt gezegd dat door quota de prijzen hoog blijven zodat boeren niet failliet gaan. Maar tegen welke prijs? Tegelijkertijd hebben quota ervoor gezorgd dat het aandeel van de EU in de wereldzuivelmarkt is gedaald. Waarom? Omdat quota efficiënte boeren ervan weerhouden om uit te breiden terwijl ergens anders quota ongebruikt blijven.</p>
      <p sl="en">Het kan wel zo zijn dat quota productie garanderen, maar de prijs is voor consumenten, efficiënte boeren en de economieën van de EU te hoog. Het wordt tijd dat we de quota schrappen en op de vrije markt vertrouwen.</p>
    </intervention>
    <intervention id="3-112" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, ik ondersteun dit verslag, dat voor 2008-2009 slechts een verhoging van de quota van twee procent voorstelt, omdat dat nodig was om een compromis te bereiken. Ik had een verhoging van vier procent voorgesteld omdat ik ervan overtuigd ben dat dit zou helpen om te bepalen hoe we de markt in stand kunnen houden. Dat zou vervolgens tot conclusies kunnen leiden op basis waarvan we zouden kunnen besluiten om eventueel afscheid te nemen van het quotumsysteem in de huidige of gewijzigde vorm, dan wel er volledig afstand van te doen. Ik heb het dan over het wijzigen van het quotumsysteem na 31 maart 2015.</p>
      <p sl="pl">Een grotere quotumverhoging is noodzakelijk, vooral in mijn land, Polen, waar de productiequota per hoofd van de bevolking veel lager zijn dan in de oude lidstaten. Daarnaast is de consumptie van zuivelproducten in Polen laag. We zouden goed kunnen reageren op een verhoogde consumptie met onze eigen productie omdat we voor die laatste goede voorwaarden hebben, maar de boeren hebben lagere productieplafonds toegewezen gekregen. Hieruit blijkt wel dat er in de toekomst hogere melkquota nodig zijn.</p>
    </intervention>
    <intervention id="3-114" speaker_id="2075" name="Michl EBNER" is_mep="True" mode="spoken" nationality="Italy" birth_date="20-09-1952" birth_place="Bozen/Bolzano" p_group="Group of the European People's Party (Christian Democrats) and European Democrats" m_state="IT">
      <p sl="de">Mijnheer de Voorzitter, ik heb met volle overtuiging voor het verslag-Goepel gestemd. Het werk van de rapporteur is zeer uitgebreid en zeer positief. We konden natuurlijk niet alles wat we hadden gewild erbij betrekken, maar het belangrijkste is dat de voorwaarden zijn geschapen voor het introduceren van de relevante uitzonderingen in berggebieden. De situatie daar is niet te vergelijken met ergens anders en zij vereist daarom speciale bescherming, speciale analyse van de situatie en speciale subsidie.</p>
      <p sl="de">Mag ik ook van de gelegenheid gebruik maken om kort te verwijzen naar de stemming van gisteren over het verslag-Albertini? In de stemlijst lijkt het alsof ik tegen amendement 5 heb gestemd. Ik wilde feitelijk voor het amendement stemmen omdat ik in de afgelopen zittingsperioden van het Parlement zeer actief ben geweest op het gebied van de Alpenovereenkomst en het ondertekenen van het Vervoerprotocol door de Commissie.</p>
    </intervention>
    <intervention id="3-115" speaker_id="28354" name="Jan BŘEZINA" is_mep="True" mode="spoken" nationality="Czechia" birth_date="14-04-1954" birth_place="Konice" p_group="Group of the European People's Party (Christian Democrats)" m_state="CZ">
      <p sl="cs">Ik ondersteun het verslag van de heer Goepel over het gemeenschappelijk landbouwbeleid omdat ik het zie als een veel beter document dan het bestaande voorstel van de Commissie.</p>
      <p sl="cs">Ik waardeer de veel meer realistische en eerlijke manier waarop degressiepercentages worden vastgesteld voor de rechtstreekse betalingen ook al ben ik in principe tegen kunstmatige criteria voor de grootte van bedrijven bij het proces van vermindering van de rechtstreekse betalingen omdat een dergelijk beleid met name grote bedrijven in de nieuwe lidstaten achterstelt.</p>
      <p sl="cs">Het is niet rechtvaardig als de rechtstreekse betalingen aan grote boerenbedrijven meer worden verlaagd dan die aan andere boerenbedrijven. Het idee dat deze grote bedrijven in handen zijn van één eigenaar die rijkelijk subsidies ontvangt is verkeerd. Integendeel, de eigendomsstructuur van dergelijke bedrijven is vaak zeer gevarieerd. In veel gevallen zijn het coöperatieven die bestaan uit vele leden: kleine boeren. Dit zijn juist de eindbegunstigden van rechtstreekse betalingen en zij zouden het meeste lijden.</p>
      <p sl="cs">Ik wil ook waarschuwen tegen de veelbesproken modulatie. Ik bedoel het overdragen van fondsen van de pijler rechtstreekse betalingen naar de pijler ontwikkeling van plattelandsgebieden. Het zal de fondsen binnen het land houden, maar met het gevolg dat discriminatie van de boerderijen direct vanuit de lidstaat zal komen.</p>
    </intervention>
    <intervention id="3-116" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, de rol van de Europese Unie is om wetgeving uit te vaardigen en om oplossingen te ontwerpen die ten eerste zorgen voor stabiliteit en ontwikkeling van bedrijven, ten tweede voor een passend inkomen voor boeren dat vergelijkbaar is met andere beroepen, ten derde voor voedselzekerheid voor de samenleving en ten vierde voor de beschikbaarheid van betaalbaar voedsel voor mensen die weinig verdienen.</p>
      <p sl="pl">Ik denk dat het verslag van de heer Goepel de rol die ik zojuist heb beschreven, vervult. Er mag echter niet worden vergeten dat boeren zich bezighouden met een zeer specifieke activiteit, namelijk productie in de buitenlucht en die afhankelijk is van de klimaatsomstandigheden. De productie kan daarom niet van de ene op de andere dag worden verhoogd door bijvoorbeeld een extra groep werknemers in te zetten. Landbouwproducten vertegenwoordigen een essentieel onderdeel van het handelsverkeer. De handelsvoorwaarden en -principes op de wereldmarkt hebben daarom belangrijke gevolgen voor de Europese landbouw. Ik denk hierbij aan de WTO-onderhandelingen.</p>
      <p sl="pl">Landbouw is niet slechts productie. Landbouw helpt ook om het landschap te bewaren en is van invloed op het milieu. Daarom zijn de ermee samenhangende taken zo complex en moeten er geschikte instrumenten worden geïntroduceerd om ondersteuning te bieden binnen het kader van het gemeenschappelijk landbouwbeleid.</p>
    </intervention>
    <intervention id="3-117" speaker_id="4517" name="Christopher HEATON-HARRIS" is_mep="True" mode="spoken" nationality="United Kingdom" birth_date="28-11-1967" birth_place="Epsom" p_group="Group of the European People's Party (Christian Democrats) and European Democrats" m_state="GB">
      <p sl="en">Mijnheer de Voorzitter, ik zou een stemverklaring willen geven omdat ik altijd consequent tegen het gemeenschappelijk landbouwbeleid ben geweest. De eerste politieke toespraak die ik ooit gaf, had die strekking al. Maar zelfs ik moet toegeven dat er tijdens het proces voor het GLB in de afgelopen tijd enkele kleine verbeteringen zijn geweest.</p>
      <p sl="en">Ik maak mij zorgen over veel aspecten in dit verslag, zoals de afwijzing van de verlaging voor de eerste pijler in de totale begroting voor de periode tot 2013. Daarnaast had in een recente bijeenkomst met boeren in het dorp Pitsford in mijn kiesdistrict zelfs de boer met het kleinste bedrijf begrip voor de mondiale problemen die het gemeenschappelijk landbouwbeleid dat we in Europa hebben, veroorzaakt voor armere mensen in de ontwikkelingslanden. Hun producten kunnen niet concurreren met onze gesubsidieerde producten. Ik heb dus voor gestemd, maar met een bezwaard hart.</p>
    </intervention>
    <intervention id="3-118" speaker_id="28228" name="Albert DESS" is_mep="True" mode="spoken" nationality="Germany" birth_date="17-04-1947" birth_place="Röckersbühl" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, om dezelfde redenen als ik gaf bij het verslag-Jeggle, hebben mijn CSU-collega’s en ik tegen het verslag-Lutz Goepel gestemd. Zowel Elisabeth Jeggle als Lutz Goepel hebben uitstekende verslagen geleverd en we zijn het zeker eens met 98 procent van de punten in het verslag-Goepel.</p>
      <p sl="de">Het belangrijkste vraagstuk voor ons is echter dat het verslag stelt dat de melkquota op vrijwillige basis met twee procent moeten worden verhoogd. Daar kan ik het niet mee eens zijn. Bovendien moet ik diegenen die hier stelden dat zuivelproducten te duur zijn, krachtig bestrijden. Ik heb hier enkele statistieken waarin staat dat een Duitse werknemer in de industrie in 1970 22 minuten moest werken om 250 gram boter te kunnen kopen, nu hoeft hij daarvoor nog maar vier minuten te werken. Toen moest hij negen minuten werken voor een liter melk, nu nog maar drie. Voedsel is goedkoop. Als de melkquota nu worden verhoogd, bestaat het gevaar dat de melkprijzen weer inzakken.</p>
    </intervention>
    <intervention id="3-119" speaker_id="33569" name="Syed KAMALL" is_mep="True" mode="spoken" nationality="United Kingdom" birth_date="15-02-1967" birth_place="London" p_group="European Conservatives and Reformists Group" m_state="GB">
      <p sl="en">Mijnheer de Voorzitter, aansluitend bij de laatste stemverklaring: de spreker noemde daarin hoeveel minder werknemers hoeven te werken om zich dingen zoals boter, melk en andere landbouwproducten te kunnen veroorloven. Ik weet dat veel van mijn kiezers, vooral die met lagere inkomens, zich daarover verheugen omdat het ze helpt als ze minder hoeven te besteden aan levensmiddelen.</p>
      <p sl="en">Toen ik vanochtend het Huis binnenkwam, hoorden we de voorzitter van de Commissie echter spreken over de noodzaak van een concurrerend Europa. Hoe kunnen we dit echter daadwerkelijk bereiken als we het gemeenschappelijk landbouwbeleid houden? Hoe worden we een werkelijk concurrerende economie als we meer dan veertig procent van de EU-begroting aan landbouw blijven besteden, een sector die minder dan vijf procent van de welvaart opbrengt?</p>
      <p sl="en">Hoe kunnen we enerzijds hulp blijven geven van regering naar regering aan ontwikkelingslanden terwijl we anderzijds boeren in ontwikkelingslanden in de weg staan met onze subsidies en importtarieven?</p>
      <p sl="en">Hoe kunnen we de onderhandelingen bij de Wereldhandelsorganisatie blijven ophouden omdat we niet genoeg kunnen veranderen vanwege het gemeenschappelijk landbouwbeleid?</p>
      <p sl="en">Het wordt tijd dat we subsidies stoppen, dat we tarieven schrappen en het gemeenschappelijk landbouwbeleid stoppen.</p>
    </intervention>
    <intervention id="3-120" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="en">Mijnheer de Voorzitter, ik heb voor het verslag-Goepel gestemd, niet omdat ik het gemeenschappelijk landbouwbeleid ondersteun maar omdat ik de hervorming ervan ondersteun, speciaal de focus op bedrijven in hoger gelegen gebieden. Ik stam af van een familie van schapenhouders en nu vertegenwoordig ik in het parlement Yorkshire and the Humber. Ik heb mij in de afgelopen maanden gericht op de problemen van onze boeren in heuvelgebieden.</p>
      <p sl="en">Nog maar een paar dagen geleden, op 28 februari, had de Yorkshire Post als kop “Boeren in heuvelgebieden worden aangespoord ideeën voor overleving te bedenken”. Het ging verder met: “veel kleine boeren in heuvel- en heidegebieden bezwijken onder de druk van subsidiewijzigingen, bureaucratische kosten en lage prijzen die worden veroorzaakt door concurrentie uit andere landen. Extra druk wordt veroorzaakt door de verplaatsingsbeperkingen als reactie op het mond- en klauwzeeralarm in het afgelopen najaar en de komst van de blauwtongziekte.</p>
      <p sl="en">Gisteren had ik een vergadering met commissaris Fischer Boel. Ik heb bij haar benadrukt hoe belangrijk het is om de Britse regering, als het gaat om de subsidiesteun die beschikbaar is voor landbouw in bergstreken in Engeland, aan te moedigen om de subsidies te verhogen omdat deze de op een na laagste zijn in de Europese Unie. Dat is schandalig.</p>
    </intervention>
    <intervention id="3-121" speaker_id="22861" name="Seán Ó NEACHTAIN" is_mep="True" mode="spoken" nationality="Ireland" birth_date="22-05-1947" birth_place="Galway" p_group="Union for Europe of the Nations Group" m_state="IE">
      <p sl="ga">Mijnheer de Voorzitter, ik wil wat betreft de gezondheidscontrole van het gemeenschappelijk landbouwbeleid zeggen dat ik tegen de bepaling ben op grond waarvan betalingen van boeren worden afgenomen om de programma’s voor plattelands- en milieuontwikkeling van vijf procent naar dertien procent te verhogen. Ik denk dat dit verkeerd is. Ik denk dat dit besluit door elke lidstaat afzonderlijk moet worden genomen.</p>
      <p sl="ga">We hebben het over de productie van voedsel. We hebben het over voedselveiligheid in Europa. Daarom is het Europees gemeenschappelijk landbouwbeleid zo ontzettend belangrijk voor ons. Het is zeer duidelijk dat er mensen zijn in Europa die niet begrijpen hoe belangrijk dit is. Ik ben zeer ontevreden over de wereldhandelsbesprekingen die het Europees levensmiddelenbeleid bedreigen; op een vergadering die ik gisteren met commissaris Mandelson had, heb ik hetzelfde gezegd.</p>
    </intervention>
    <intervention id="3-123" speaker_id="28323" name="Oldřich VLASÁK" is_mep="True" mode="spoken" nationality="Czechia" birth_date="26-11-1955" birth_place="Hradec Králové" p_group="European Conservatives and Reformists Group" m_state="CZ">
      <p sl="cs">Mijnheer de Voorzitter, ik wil een opmerking maken over het verslag van de heer Tabajdi over duurzame landbouw en biogas. Hoewel ik dit verslag niet heb ondersteund, wil ik het positieve deel dat gaat over afvalscheiding, vooral in stadsgebieden en met gebruik van biocomponenten in het productieproces van biogas, benadrukken. Er zijn echter hoge economische kosten aan dit systeem verbonden, hoger dan eenvoudige afvalstortterreinen of afvalverbranding en daarom moeten we er aandacht aan besteden.</p>
      <p sl="cs">Ik vind het daarom zeer belangrijk om lokale overheden aan te moedigen om in het bijzonder de inzameling van gemeentelijk vast afval te vergroten, om biocomponenten af te scheiden en verder te gebruiken en om speciale financiële instrumenten te introduceren of mogelijk het gebruik van de structuurfondsen van de EU te vereenvoudigen.</p>
    </intervention>
    <intervention id="3-125" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Ik heb voor het verslag over de situatie van de vrouw in plattelandsgebieden van de Europese Unie gestemd omdat dit een zeer belangrijk en boeiend onderwerp is. Door deze kwestie op te nemen heeft de Europese Unie zich van een andere kant laten zien. Het genoemde onderwerp ligt mij nauw aan het hart vanwege mijn afkomst, mijn professionele interesse en ook mijn activiteiten als lid van het Parlement.</p>
      <p sl="pl">Ondanks de positieve veranderingen die hebben plaatsgevonden, voeren vrouwen nog steeds veel meer taken uit dan mannen, in het bijzonder met betrekking tot het huis en het gezin. Vooral vrouwen in plattelandsgebieden zijn overbelast.</p>
      <p sl="pl">Sinds de toetreding van Polen tot de EU zijn de leefomstandigheden in het land verbeterd en de inkomens gestegen. Dit helpt om het dagelijks leven van vrouwen in plattelandsgebieden te verbeteren. Het klopt dat dit pas het begin van de veranderingen is, maar er gebeurt tenminste iets.</p>
    </intervention>
    <intervention id="3-126" speaker_id="2209" name="Agnes SCHIERHUBER" is_mep="True" mode="spoken" nationality="Austria" birth_date="31-05-1946" birth_place="Reith" p_group="Group of the European People's Party (Christian Democrats) and European Democrats" m_state="AT">
      <p sl="de">Mijnheer de Voorzitter, de situatie van de vrouw in plattelandsgebieden vereist onze volle aandacht. Door hun situatie te verbeteren kan het volledige potentieel voor ontwikkeling van plattelandsgebieden worden gebruikt. Er moeten nieuwe communicatietechnologieën en dus ook nieuwe banen worden gecreëerd. De relevante infrastructuur is nodig, dat wil zeggen transportroutes om plattelandsgebieden open te stellen, maar voor alles zijn goede opleidingsmogelijkheden nodig. Dit alles en nog veel meer kan de bevolkingsuitstroom uit plattelandsgebieden stoppen.</p>
      <p sl="de">Meer dan de helft van de EU-bevolking woont op dit moment in plattelandsgebieden, 45 procent van de bruto toegevoegde waarde wordt in plattelandsgebieden geproduceerd en 53 procent van de beschikbare banen bevindt zich daar. Vrouwen dragen grotere verantwoordelijkheden in plattelandsgebieden dan tot nu toe is erkend, vooral met betrekking tot hun duidelijk sociale toewijding.</p>
    </intervention>
    <intervention id="3-127" speaker_id="4517" name="Christopher HEATON-HARRIS" is_mep="True" mode="spoken" nationality="United Kingdom" birth_date="28-11-1967" birth_place="Epsom" p_group="Group of the European People's Party (Christian Democrats) and European Democrats" m_state="GB">
      <p sl="en">Mijnheer de Voorzitter, het is altijd een genoegen om te reageren op een standpunt van de Commissie rechten van de vrouw en gendergelijkheid.</p>
      <p sl="en">Ik vraag me al lange tijd af waarom zoiets hier nog steeds bestaat, een vrouwencommissie. We hebben een Commissie burgerlijke vrijheden, justitie en binnenlandse zaken en het is duidelijk dat vrouwen minder zijn dan ieder ander en dus hebben we bizar genoeg op deze plaats een aparte commissie nodig.</p>
      <p sl="en">Kijk eens naar enkele aanbevelingen in dit verslag (waarvan ik weet dat de rapporteur aan mijn specifieke kant enorm veel werk heeft gedaan om er iets van te maken): we roepen lidstaten op “om onbezoldigd werk [ …] financieel te steunen”. We pleiten voor de “verplichte registratie van assisterende echtgenoten”. Gaan we mensen zoals ik die in een plattelandsgebied wonen en getrouwd zijn met een vrouw in een plattelandsgebied oormerken?</p>
      <p sl="en">Er staan eigenlijk ontzettend goede aanbevelingen in dit verslag die een grondige kritische blik en een groter vleugje aan publiciteit verdienen, maar het feit dat ze van deze commissie op deze plaats komen, betekent dat ze veel sneller ten grave zullen worden gedragen.</p>
      <p sl="en">Ik begrijp dat u de voorzittershamer gebruikt, maar ik hoop dat u begrijpt waarom zoveel van ons hier de aanbevelingen van de vrouwencommissie in dit Huis niet serieus nemen.</p>
    </intervention>
    <intervention id="3-128" speaker_id="1956" name="Frank VANHECKE" is_mep="True" mode="spoken" nationality="Belgium" birth_date="30-05-1959" birth_place="Brugge" p_group="Non" m_state="BE">
      <p sl="nl">Mijn naam is niet Martin Schulz, mijn naam is gewoon Frank Vanhecke, en ik ben blijkbaar ook geen eersteklas parlementslid en heb bijgevolg ook niet het recht om gelijk wanneer, in gelijk welk debat, op om het even welk moment, voor om het even hoelang, mijn mening te zeggen en daarom moet ik mij nu en dan wenden tot de stemverklaringen, zoals een gewone sterveling en niet zoals uiteraard de allerheiligste der allerheiligen, de heer Schulz.</p>
      <p sl="nl">Dit gezegd zijnde ga ik nu over naar het verslag van mevrouw Klaß. Kijk, ik ontken niet dat vrouwen in plattelandsgebieden en ook elders het ongetwijfeld nu en dan moeilijk hebben en ik ben uiteraard, zoals elk weldenkend mens, vóór maatregelen om de positie van mensen uit achtergestelde gebieden te verbeteren, onder meer door onderwijs. Dat spreekt allemaal vanzelf, dat is open deuren intrappen. De enige vraag die ik mij stel: is dit een Europese bevoegdheid? Is het een taak op Europees niveau om zich daarmee te bemoeien of is dit verslag opnieuw het zoveelste staaltje van Europese bemoeizucht met ziekteverzekering, sociale verzekering, enzovoort. Ik denk dat dit tweede het geval is. Ik denk dat de subsidiariteit van dit verslag eens te meer met voeten wordt getreden. Ik denk, als we dit allemaal zien, dat Europa een soort big brother aan het worden is, waar ik eerlijk gezegd schrik van heb.</p>
    </intervention>
    <intervention id="3-129" speaker_id="1186" name="Astrid LULLING" is_mep="True" mode="spoken" nationality="Luxembourg" birth_date="11-06-1929" birth_place="Schifflange" p_group="Group of the European People's Party (Christian Democrats)" m_state="LU">
      <p sl="fr">Mijnheer de Voorzitter, ik wil eerst mevrouw Klaβ feliciteren met haar verslag over de situatie van de vrouw in plattelandsgebieden. Omdat ik in de jaren negentig de auteur was van een verslag over de status van helpende echtgenoten, in het bijzonder in de landbouwsector, betreur ik net als mevrouw Klaβ dat de Europese Commissie dit verslag niet heeft opgevolgd. Naar dit verslag werd in 2003 opnieuw in een resolutie verwezen toen wij opriepen tot een herziening van de richtlijn uit 1986 voor gelijke behandeling van mannen en vrouwen die onafhankelijke activiteiten, waaronder landbouwactiviteiten, uitvoeren.</p>
      <p sl="fr">Die miljoenen onzichtbare werkers die echtgenoten helpen die in familiebedrijven, ambachtelijke industrieën, commerciële activiteiten en de landbouw werken, zijn voornamelijk vrouwen. Tien jaar geleden bevalen we een Europees kaderstatuut aan om, naast andere steun, sociale rechten en onafhankelijke pensioensrechten te geven aan helpende echtgenoten die werken in de landbouw. Het is volledig onacceptabel dat de Commissie ondanks vele verzoeken vanuit het Huis niet heeft gehandeld op dit gebied. Ik hoop daarom dat zij eindelijk onze oproep om voor het einde van het jaar een amendement op de richtlijn op te stellen, serieus zal nemen.</p>
      <p sl="fr">Mijnheer de Voorzitter ik wil ook spreken over een persoonlijke kwestie en verklaren dat ik het niet eens ben met de opmerkingen van mijn Britse collega. Ik zou heel blij zijn als een Commissie rechten van de vrouw en gendergelijkheid niet nodig was, maar als bepaalde mannen, die de meerderheid vormen, iets meer rekening hielden met de situatie van vrouwen, gelijke behandeling en gelijke kansen, dan hadden we zo’n commissie helemaal niet nodig.</p>
    </intervention>
    <intervention id="3-131" speaker_id="28228" name="Albert DESS" is_mep="True" mode="spoken" nationality="Germany" birth_date="17-04-1947" birth_place="Röckersbühl" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, ik was eerst van plan om tegen dit verslag te stemmen. Nadat de heer Tabajdi echter een mondelinge verklaring over paragraaf 41 aflegde, heb ik er uiteindelijk voor gestemd. Ik heb tegen paragraaf 18 gestemd. Daarin staat dat biogas heeft geleid tot concurrentie tussen landbouwproducten. Ik kan daar niet in mee gaan: 4 000 biogasfabrieken in Europa leiden zeker niet tot concurrentievervalsing. Daarnaast maakt biogas het mogelijk om het overschot aan landbouwgrond in Europa goed te gebruiken. Onze collega stelde voor dat het gemeenschappelijk landbouwbeleid moet worden afgeschaft. Biogas is nu juist een manier om ontwikkelingslanden te helpen. Meer nog, Europa ontvangt 80 procent van de landbouwexport van Afrika en 45 procent van die van Midden- en Zuid-Amerika. Wij zijn niet degenen die deze landen bij export in de weg staan. Het zijn dus andere landen die daar volledig voor verantwoordelijk zijn.</p>
    </intervention>
    <intervention id="3-134" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">In het energiepakket van januari 2007 presenteerde de Europese Commissie een voorstel voor een verordening van het Europees Parlement en de Raad over energiestatistieken. Het Europees Parlement was echter van mening dat het voorstel een groot aantal leemten had en probeerde die met een aantal amendementen op te vullen.</p>
      <p sl="pt">Hoewel we tot een bepaalde hoogte kritisch staan tegenover enkele amendementen, zijn we het erover eens dat de door grote internationale organisaties zoals Eurostat geproduceerde statistieken in hun huidige staat gestructureerd worden met boekhoudinstrumenten die dateren uit een tijd die volledig werd gedomineerd door fossiele brandstoffen en waren ontworpen om de werking van de energiesector alleen vanuit het oogpunt van het aanbod te beschrijven.</p>
      <p sl="pt">De ontwikkelingen in de afgelopen dertig jaar hebben geleidelijk voor een steeds grotere kloof gezorgd tussen het oorspronkelijke doel van dergelijke instrumenten en de mate waarin ze energierealiteiten weergeven.</p>
      <p sl="pt">In de loop der jaren wordt het gevaar dan ook steeds groter dat er, doordat we de energierealiteiten niet langer correct begrijpen en inschatten, besluiten worden genomen die niet worden geschraagd door de feiten. Opgemerkt zij dat het voorstel van de Commissie het resultaat is van werk dat in 2003, 2004 en het begin van 2005 werd uitgevoerd en grotendeels voorbijgaat aan enkele essentiële documenten over energiekwesties die door de Commissie zelf in maart 2006 (het Groenboek inzake energie) en januari 2007 (het energiepakket) zijn gepubliceerd.</p>
    </intervention>
    <intervention id="3-135" speaker_id="2025" name="Françoise GROSSETÊTE" is_mep="True" mode="written" nationality="France" birth_date="17-05-1946" birth_place="Lyon" p_group="Group of the European People's Party (Christian Democrats) - Vice" m_state="FR">
      <p sl="fr">Ik heb voor deze tekst gestemd die vereist dat de lidstaten deelnemen aan het verzamelen van de benodigde gegevens om effectieve energiestatistieken samen te stellen. Dit is een sine qua non om het mogelijk te maken dat de EU het gestelde doel bereikt: fasering in een consistent Europees energiebeleid en spreken met één stem op het internationale terrein.</p>
      <p sl="fr">De Commissie zal ervoor moeten zorgen dat deze statistieken vergelijkbaar, transparant, gedetailleerd en flexibel zijn.</p>
      <p sl="fr">De EU heeft het op zich genomen om de uitstoot van broeikasgassen per 2020 met twintig procent te verlagen en om ervoor te zorgen dat twintig procent van het totale energieverbruik in de EU in 2020 uit duurzame energie bestaat, met een streefdoel voor biobrandstoffen van tien procent.</p>
      <p sl="fr">Het systeem van energiestatistieken moet zich aanpassen aan deze verbintenissen en rekening houden met het toenemende belang van energie-efficiëntie, duurzame energie, broeikasgassen, de ontwikkeling van kernenergie en de opkomst van biobrandstoffen.</p>
      <p sl="fr">Er moet ook meer aandacht worden besteed aan de continuïteit van het aanbod van de belangrijkste brandstoffen. Op EU-niveau zijn tijdige en accurate gegevens nodig om op EU-oplossingen voor eventuele energiecrises te anticiperen en deze te coördineren.</p>
    </intervention>
    <intervention id="3-136" speaker_id="28142" name="Nils LUNDGREN" is_mep="True" mode="written" nationality="Sweden" birth_date="13-07-1936" birth_place="Skövde" p_group="Independence/Democracy Group" m_state="SE">
      <p sl="sv">De vergaring van onafhankelijke en accurate statistieken helpt zowel consumenten als bedrijven en de publieke sector om een aantal verschillende beslissingen te nemen.</p>
      <p sl="sv">Ik ondersteun de verordening van de Raad inzake energiestatistieken, maar ik wijs de achterliggende reden van de bijdrage van de Commissie industrie, onderzoek en energie volledig af. Ik denk niet dat het verzamelen van de nodige informatie als groot voordeel heeft dat de instellingen van de EU worden geholpen om een consequent Europees energiebeleid te ontwikkelen, of dat het de EU in staat stelt om met één stem te spreken op het internationale toneel.</p>
    </intervention>
    <intervention id="3-137" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="nl">Het doel van het verslag van de heer Turmes over energiestatistieken is om een gemeenschappelijk Europa-breed kader te schetsen dat voorziet in volledige, accurate en actuele informatie over energie. Zulke maatregelen zijn nodig nu burgers en beleidsvormers zich meer bewust worden van het belang en de complexiteit van de energiesituatie. Ik heb voor dit verslag gestemd.</p>
    </intervention>
    <intervention id="3-999" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Ik heb voor dit verslag van mijn collega-Belg Bart Staes betreffende statistieken over gewasbeschermingsmiddelen gestemd. Ik verwelkom de actie van de Europese Commissie die sinds het zesde milieuactieprogramma uit 2002 heeft erkend dat het gebruik van pesticiden van grote invloed is op de menselijke gezondheid en het milieu. Daarom moet het gebruik daarvan worden bekeken vanuit het perspectief van duurzame ontwikkeling en moet het onderwerp zijn van vergelijkbare geharmoniseerde communautaire statistieken over productie, import, export en marketing met het oog op de voorbereiding en de bewaking van de wetgeving van de Gemeenschap op dit gebied. Opgemerkt zij dat pesticiden niet slechts voor landbouwactiviteiten worden gebruikt, maar ook door bedrijven die verantwoordelijk zijn voor het onderhoud van groenzones, wegen en spoorwegen. Ik ondersteun ten slotte het idee dat de term “gewasbeschermingsmiddelen” moet worden verhelderd door deze in de verordening te vervangen door de term “pesticiden” en duidelijk uit te leggen wat dit betekent.</p>
    </intervention>
    <intervention id="3-139" speaker_id="28403" name="Duarte FREITAS" is_mep="True" mode="written" nationality="Portugal" birth_date="10-08-1966" birth_place="S. Roque do Pico" p_group="Group of the European People's Party (Christian Democrats) and European Democrats" m_state="PT">
      <p sl="pt">Ik ben het eens met het voorstel van de Commissie omdat het essentieel is om gedetailleerde, geharmoniseerde en actuele statistieken te hebben over de verkoop en het gebruik van gewasbeschermingsmiddelen op Gemeenschapsniveau teneinde het risico dat verbonden is aan het gebruik van deze producten, goed te controleren.</p>
      <p sl="pt">Het voorstel om een juridisch kader te creëren dat geharmoniseerde regels vastlegt voor het vergaren en verspreiden van gegevens met betrekking tot het op de markt brengen en gebruiken van gewasbeschermingsproducten is essentieel omdat voor het berekenen van risico-indicatoren geschikte gegevens nodig zijn. Volgens experts ontbreken echter toegankelijkheid, transparantie en betrouwbaarheid bij de bestaande gegevens over gewasbeschermingsproducten .</p>
      <p sl="pt">Hoewel ik het niet met alles in het verslag eens ben, zoals het meenemen van biociden, doet dit niet af aan de essentie van de ideeën van de Commissie. Het verslag behelst in feite enkele zeer positieve voorstellen, zoals het meenemen van niet-landbouwgebieden in de toekomstige wetgeving en de juiste bescherming van commerciële gegevens. Daarom heb ik voor het verslag-Staes gestemd.</p>
    </intervention>
    <intervention id="3-140" speaker_id="2025" name="Françoise GROSSETÊTE" is_mep="True" mode="written" nationality="France" birth_date="17-05-1946" birth_place="Lyon" p_group="Group of the European People's Party (Christian Democrats) - Vice" m_state="FR">
      <p sl="fr">Ik heb voor dit verslag gestemd. We krijgen nu enig idee van de verontrustende langetermijngevolgen van alomtegenwoordig afval van pesticiden: kanker, endocriene aandoeningen, verminderde mannelijke vruchtbaarheid, slechtere immuunsystemen, gedragsproblemen. Blootstelling aan pesticiden kan ook de kans op astma bij kinderen verhogen.</p>
      <p sl="fr">Het controleren van de gevaren met betrekking tot het gebruik van pesticiden betekent dus dat we goede indicatoren nodig hebben. De indicatoren moeten gegevens opleveren die beschikbaar, transparant, relevant en betrouwbaar zijn om zo de gevaren voor en schade aan het milieu en de menselijke gezondheid te verminderen.</p>
      <p sl="fr">De actieve componenten van biociden worden ook gebruikt als gewasbeschermingsmiddelen en hebben vrijwel dezelfde gevolgen voor gezondheid en milieu. Deze categorie moet ook duidelijk worden gedefinieerd en worden meegenomen in de statistieken.</p>
      <p sl="fr">Om te zorgen dat de cijfers zo realistisch mogelijk zijn, moeten de statistieken niet slechts het gebruik van gewasbeschermingsproducten voor de landbouw bevatten, maar ook voor niet-landbouwactiviteiten zoals het onderhoud van groenzones, wegen en spoorwegen. Op lange termijn moet een meetbare afname in het gebruik van deze producten worden doorgevoerd.</p>
    </intervention>
    <intervention id="3-141" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik ondersteun de verplichte vergaring van cijfers over verkoop, gebruik en distributie van gewasbeschermingsproducten. Het zal het mogelijk maken om de gevaren voor de menselijke gezondheid en het milieu die deze producten met zich meebrengen, goed te evalueren. Biociden moeten onderdeel uitmaken van de voorgestelde verordening om ervoor te zorgen dat de definities stroken met het pesticidenpakket. De verordening moet daarnaast ook het niet-agrarisch gebruik van gewasbeschermingsmiddelen bevatten. Ik ben er van overtuigd dat het verslag in de goede richting gaat om aan deze eisen te voldoen en heb dienovereenkomstig gestemd.</p>
    </intervention>
    <intervention id="3-998" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Ik heb voor dit adviesverslag gestemd van mijn Duitse collega Elisabeth Jeggle over de verhoging van de melkquota per 1 april 2008. Het doel is om de groeiende vraag naar melk binnen de Europese Unie en de wereldwijde markten te beantwoorden. Ik ben blij met het compromis dat de lidstaten in staat stelt om hun productiequota per 1 april 2008 met twee procent te verhogen. Dit moet helpen om het evenwicht op EU-niveau te herstellen tussen landen die hun quotum overschrijden en landen die om de boetes voor overschotten te voorkomen, hun quotum niet volledig gebruiken.</p>
    </intervention>
    <intervention id="3-143" speaker_id="photo_generic" name="Colm Burke, Avril Doyle, Jim Higgins, Mairead McGuinness en Gay Mitchell" is_mep="True" mode="written">
      <p sl="en">Wij ondersteunen het verslag-Jeggle over nationale melkquota dat voorziet in een toename van twee procent voor de melkquota. In de Commissie landbouw en plattelandsontwikkeling heb ik amendementen voorgesteld die oproepen tot een grotere verhoging van de melkquota van drie procent. Deze amendementen zijn noch door de commissie noch door de voltallige vergadering vandaag aangenomen. Onze fractie heeft de consensusmening voor het toestaan op vrijwillige basis van de verhoging van de melkquota met twee procent ondersteund. We dringen er nu bij de Raad op aan om het Parlement te volgen en groen licht te geven voor zuivelproducenten om de productie per april met twee procent toe te laten nemen. We ondersteunen het idee van een balansmechanisme voor melkquota dat het mogelijk zou maken voor landen met overproductie om ongebruikte quota van andere lidstaten te gebruiken. Het lijkt onrechtvaardig om producenten in enkele lidstaten die de productie kunnen en willen verhogen, te straffen als tegelijkertijd de EU als geheel de quota niet maximaal gebruikt. De stemming van vandaag is hoe dan ook een signaal naar productenten dat het quotumregime langzaam losser wordt in de aanloop naar de gefaseerde afschaffing van de quota in 2015.</p>
    </intervention>
    <intervention id="3-144" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Hoewel het verslag van de Commissie landbouw en plattelandsontwikkeling afwijkt van het voorstel van de Commissie omdat het pleit voor een verhoging van de melkquota van de lidstaten met twee procent op vrijwillige basis en het het einde van het quotumregime negeert, neemt het echter geen standpunt in tegen het ontmantelen van het huidige quotumsysteem of tegen de liberalisering van de sector na 2005, zoals gepland door de commissaris. Wij zijn daartegen. Daarom hebben wij ons van stemming onthouden.</p>
      <p sl="pt">We vrezen dat deze toename van de quota met twee procent voor de lidstaten, hoewel deze facultatief is, grote landen en hun grote producenten in staat stelt hun productie te verhogen. Dit zal weer leiden tot een prijsdaling voor de producenten en tot een dumpsituatie, wat als excuus kan dienen om de daaropvolgende ontmanteling gemakkelijker te rechtvaardigen.</p>
      <p sl="pt">Elke quotumverhoging moet gekoppeld zijn aan een onderzoek van de Commissie. Dit onderzoek zou moeten beginnen met het huidige consumptieniveau in elk land en de minimaal gewenste consumptiedoelen moeten definiëren die vergezeld moeten gaan van nationale en Europese beleidslijnen om een verhoging van de productie in landen met een tekort te ondersteunen. Op deze manier kan de “geregionaliseerde” verhoging van melkquota worden gestimuleerd, vooral in zeer afgelegen en bergachtige gebieden. Dit kan worden aangevuld met een “toeslag” om de georganiseerde verwerking van melk van producenten in deze gebieden te ondersteunen, zodat een fatsoenlijk inkomen wordt gegarandeerd.</p>
    </intervention>
    <intervention id="3-146" speaker_id="28403" name="Duarte FREITAS" is_mep="True" mode="written" nationality="Portugal" birth_date="10-08-1966" birth_place="S. Roque do Pico" p_group="Group of the European People's Party (Christian Democrats) and European Democrats" m_state="PT">
      <p sl="pt">In de zuivelsector zijn stabiliteit en voorspelbaarheid voor producenten essentieel. Eventuele problemen in het systeem dat voortgezet moet worden tot 2015, moeten dus alle aandacht krijgen.</p>
      <p sl="pt">De nu voorgestelde wijzigingen in de vorm van de verhoging van quota alsmede de in het verslag-Goepel genoemde verlaging van de boetes, geven al ver voor 2015 het startschot voor de ontmanteling van het systeem.</p>
      <p sl="pt">Ondanks recente variaties in de zuivelmarkt produceren zowel Portugal als de EU minder dan hun quota en daarom moeten we in plaats van deze te verhogen evenwicht brengen tussen de landen omdat 18 van de 27 landen onder hun capaciteit produceren.</p>
      <p sl="pt">Deze verhoging van twee procent, of deze nu vrijwillig is of niet, is dus een eerste signaal naar de markt dat gebieden met een betere concurrentiepositie zullen profiteren ten koste van minderbedeelde regio’s.</p>
      <p sl="pt">Ondanks het feit dat het verslag-Jeggle het voorstel van de Commissie verbetert, heb ik mij onthouden van stemming om aan te geven dat ik het niet eens ben met wat in feite het ontmantelen van het systeem van de melkquota is.</p>
    </intervention>
    <intervention id="3-147" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Het compromis dat in de Commissie landbouw is bereikt over het verslag van Elisabeth Jeggle over de melkquota is voldoende. Een verhoging van twee procent van de melkquota is nodig om Europa in staat te stellen om te voldoen aan de verhoogde marktvraag. Hoewel ik van mening ben dat dit overal in de EU moet worden geïmplementeerd, denk ik dat het geven van een keuze aan de lidstaten om de quota te implementeren een beter compromis is dan andere alternatieven. Ik ondersteun geen amendementen die iets anders willen en heb gestemd in overeenstemming met deze opvattingen.</p>
    </intervention>
    <intervention id="3-148" speaker_id="966" name="Jean-Claude MARTINEZ" is_mep="True" mode="written" nationality="France" birth_date="30-07-1945" birth_place="Sète" p_group="Non" m_state="FR">
      <p sl="fr">Er wordt gezegd dat er ooit melkplassen waren, boterbergen en koelkasten die uitpuilden van het vlees. Toen vond Brussel enkele malthusiaanse recepten om de productie te stoppen. Toen waren er de maximum gegarandeerde hoeveelheden, de reserves, slachtpremies en quota … voor melk. Duizenden melkveefokkers verdwenen. Nieuw Zeeland werd heer en meester over de zuivelmarkt.</p>
      <p sl="fr">Toen veranderde er iets. Er waren melktekorten. De prijzen stegen enorm. Brussel realiseerde eindelijk de dwaasheid van het beleid om de productie te verstikken. Daarom besluiten we nu de quota met twee procent te laten stijgen. Ik moet erbij zeggen dat dit ook wordt gedaan om voor een “zachte landing” te zorgen omdat de quota in 2015 worden afgeschaft. Dan zal de markt worden overgegeven aan de liberalisatie met de risico’s van dien voor onze veefokkers in berggebieden.</p>
      <p sl="fr">Op deze manier hebben we veefokkers in de jaren tachtig geruïneerd en jonge mensen weerhouden van deelname aan de markt omdat het niet mogelijk was de “licentie”, die de quota inhield, te “kopen” van de eigenaar. Nu stevenen we af op toegenomen woestijnvorming in bergachtige landbouwgebieden als er geen quota meer zijn als veiligheidsnet.</p>
    </intervention>
    <intervention id="3-149" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Droogtes en voedseltekorten in bijvoorbeeld Australië hebben geleid tot een stijging van de melkprijzen. Enkele lidstaten hebben zelfs nu hun oorspronkelijke melkquota niet opgebruikt terwijl andere de grens bereiken of zelfs moeite hebben er binnen te blijven. Om die reden zijn de melkquota in elk geval in enkele landen met 0,5 procent verhoogd. Als een verdere verhoging van twee procent nu tegelijk toegepast wordt, wordt het kwetsbare evenwicht tussen vraag en aanbod ernstig verstoord met als gevolg dat de melkprijzen dalen.</p>
      <p sl="de">De grote verliezers zijn dan de kleine boeren in plattelandsgebieden die de beheerders van het cultureel erfgoed zijn. Ze zijn afhankelijk van melkproductie, maar kunnen melk niet grootschalig produceren. Boeren voelen terecht dat er misbruikt van ze wordt gemaakt. Ondertussen worden de consumenten geacht de rekening te betalen voor de gestegen zuivel- en voedselprijzen en niets daarvan komt bij de kleine producenten terecht. Het wordt hoog tijd dat we daar iets aan doen.</p>
      <p sl="de">Een tijdelijke marktsituatie mag niet deze geplande maatregelen met hun langetermijneffecten tot gevolg hebben. Daarom heb ik tegen het verslag-Jeggle om de melkquota verder te verhogen, gestemd.</p>
    </intervention>
    <intervention id="3-150" speaker_id="28583" name="Athanasios PAFILIS" is_mep="True" mode="written" nationality="Greece" birth_date="08-11-1954" birth_place="Pitsio Fthiotidas" p_group="Confederal Group of the European United Left - Nordic Green Left" m_state="GR">
      <p sl="nl">De organisatie van de zuivelmarkt is gunstig voor de monopoliebedrijven in de sector die het grootste deel van de markt beheren. Zij pleiten nu voor de volledige liberalisatie van de markt om hun winsten te maximaliseren.</p>
      <p sl="nl">Het voorstel van de Commissie voor een beleid voor een “zachte landing” en een jaarlijkse verhoging van de quota van twee procent tot 2014, als de huidige wetgeving afloopt, houdt een intensivering in van de oneerlijke verdeling van quota tussen lidstaten. Dit voorstel zou kleine en middelgrote veebedrijven die moeite hebben overeind te blijven, langzaam uitroeien, vooral als gevolg van de sterke stijgingen van de diervoederprijzen.</p>
      <p sl="nl">We zijn radicaal tegen de liberalisatie van de markt in de zuivelsector. We zijn ervan overtuigd dat een niet-lineaire verhoging in nationale quota essentieel is zodat extra verhogingen kunnen worden gegeven aan lidstaten waar de productiequota altijd al ontoereikend zijn geweest. Dit geldt voor Griekenland waar de productie ternauwernood vijftig procent van het binnenlandse verbruik is.</p>
      <p sl="nl">We ondersteunen de roep van de veehouders om directe steunmaatregelen voor kleine en middelgrote bedrijven vooral in bergachtige en eilandgebieden en in andere bijzonder problematische gebieden, vooral als de huidige situatie leidt tot het stoppen met landbouw en veeteelt.</p>
    </intervention>
    <intervention id="3-151" speaker_id="37312" name="Christel SCHALDEMOSE" is_mep="True" mode="written" nationality="Denmark" birth_date="04-08-1967" birth_place="Odense" m_state="DK">
      <p sl="da">De Deense leden van de Sociaal-democratische Fractie in het Europees Parlement hebben tegen het verslag over de „gezondheidscontrole“ van het GLB gestemd omdat het verslag tegen het verbeteren van het “cross-compliance”-systeem en de overdracht van gelden van de rechtstreekse steun naar de plattelandsontwikkeling is, zoals de Commissie had voorgesteld.</p>
      <p sl="da">Het is de mening van de delegatie dat het mede vanwege milieuredenen noodzakelijk is om een verplichte modulatie van twintig procent te introduceren en om het cross-compliance-systeem te verbeteren.</p>
    </intervention>
    <intervention id="3-152" speaker_id="28139" name="Carl SCHLYTER" is_mep="True" mode="written" nationality="Sweden" birth_date="07-01-1968" birth_place="Danderyd" p_group="Group of the Greens/European Free Alliance" m_state="SE">
      <p sl="sv">Ik stem tegen dit verslag omdat ik denk dat de verhoging van de quota toegewezen moet worden aan producenten van biologische melk. De verhoging die nu wordt voorgesteld zal vooral de grootschalige producenten bevoordelen ten koste van kleine producenten.</p>
    </intervention>
    <intervention id="3-153" speaker_id="1309" name="Brian SIMPSON" is_mep="True" mode="written" nationality="United Kingdom" birth_date="06-02-1953" birth_place="Leigh " p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Namens de Britse leden van Labour wil ik uitleggen waarom we bij dit verslag hebben gestemd zoals we hebben gedaan.</p>
      <p sl="en">We steunen de door de Commissie voorgestelde verhoging van de melkquota met twee procent voor 2008/2009 met kracht. Dit zorgt ervoor dat Europese boeren aan de toegenomen marktvraag kunnen voldoen. We hebben boeren in de EU die zeer goed in staat zijn om aan de wereldwijd toegenomen melkvraag te voldoen. Het zou onacceptabel zijn om hun de kans te ontnemen om gebruik te maken van deze gunstige marktsituatie.</p>
      <p sl="en">We zijn er echter niet gelukkig mee dat het Parlement een vrijwillige in plaats van een verplichte verhoging van de melkquota met twee procent ondersteunt. Voor mij is de verhoging met twee procent ook een stap om de zuivelproducenten de mogelijkheid te geven om meer te produceren en zo de overstap naar een grotere marktoriëntatie te helpen. Dit is in lijn met de zachte landing die het melkquotasysteem in 2015 wacht, zoals dat uit de gezondheidscontrole van het GLB naar voren komt.</p>
      <p sl="en">Hoewel ik begrijp dat veel landen, waaronder het VK, hun huidige quotumtoewijzingen niet volledig gebruiken, ben ik er toch van overtuigd dat we vanwege het afschaffen van de melkquota in 2015 boeren moeten laten wennen aan het idee dat ze de optie hebben om meer te produceren.</p>
      <a text="(Verklaring ingekort overeenkomstig artikel 163, lid 1, van het Reglement)"/>
    </intervention>
    <intervention id="3-154" speaker_id="28380" name="Marek SIWIEC" is_mep="True" mode="written" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="en">Ik was voor het standpunt dat de zuivelmarkt van de EU sneller dan in een bestaand ontwerpvoorstel was gepland, moest worden geopend. Ik heb voor een verhoging van de melkquota gestemd, hoewel een verhoging van vijf procent waar Polen om heeft gevraagd, niet aan de voltallige vergadering is voorgelegd. Voor dit voorstel kon in het EP geen meerderheid worden gevonden.</p>
      <p sl="en">Het restrictieve melkquotum van Polen dreigt het land binnen vijf tot zeven jaar te veranderen van een netto-exporteur van zuivelproducten in een netto-importeur.</p>
      <p sl="en">De EU heeft Polen veruit het grootste quotum toegewezen van de tien toetredende landen in lijn met de positie van Polen als vierde grootste zuivelproducent van de 25 EU-landen, toen het in mei 2004 tot de EU toetrad. Het quotum van Polen is niettemin klein in vergelijking met de grotere quota van de top drie zuivellanden van Europa: Duitsland, Frankrijk en Groot Brittannië.</p>
      <p sl="en">De quota zijn een overblijfsel uit een vervlogen tijdperk toen de melkveestapels van Europa de beruchte melkplassen produceerden en de EU de prijzen tegen instorten moest beschermen.</p>
      <p sl="en">Het verhogen van de melkquota kan gezien worden als het begin van het stapsgewijs afschaffen van de quota nu het systeem van de melkquota van de EU in 2015 afloopt.</p>
    </intervention>
    <intervention id="3-155" speaker_id="39022" name="Ewa TOMASZEWSKA" is_mep="True" mode="written" nationality="Poland" birth_date="14-04-1947" birth_place="Płock" p_group="Union for Europe of the Nations Group" m_state="PL">
      <p sl="pl">Ik heb voor de amendementen 18-21 gestemd, het gaat om blok 1. Ik heb dat gedaan met het oog op het tekort aan melk voor binnenlands verbruik en voor export dat in de Europese landen bestaat, want dit tekort betekent dat kinderen in armere gezinnen ondervoed zijn en dat er minder exportmogelijkheden voor de lidstaten zijn. De amendementen zijn verworpen, maar ik heb niettemin voor het aannemen van het document als geheel gestemd omdat het verhogen van de melkquota met twee procent tenminste een stap in de juiste richting is, al is deze te klein. Het is veel beter als de quota met drie procent worden verhoogd en in de toekomst volledig verdwijnen. Ons Parlement heeft daar al toe opgeroepen in het verloop van de debatten. Het is echter beter om de quota te verhogen, al is het maar met twee procent, dan dat er helemaal niets verandert.</p>
    </intervention>
    <intervention id="3-157" speaker_id="28427" name="Alessandro BATTILOCCHIO" is_mep="True" mode="written" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="it">Mijnheer de Voorzitter, dames en heren, ik heb voor het verslag-Goepel over de gezondheidscontrole van het GLB gestemd uit waardering voor het werk dat de delegatie van de sociaaldemocraten in de Commissie landbouw heeft gedaan. Er zijn acceptabele resultaten bereikt in kwesties die altijd zeer belangrijk zijn geweest voor de ontwikkeling van de landbouw in de Europese Unie.</p>
      <p sl="it">De resultaten zijn nog steeds niet de best mogelijke. We hopen echter dat dankzij de inspanningen en de geest van compromis die de heer Capoulas en mijn andere collega’s in de AGRI-commissie hebben getoond, waar ze in sommige gevallen hun nationale belangen ondergeschikt hebben gemaakt, het mogelijk zal zijn om in de volgende fase veel ambitieuzere resultaten te boeken in het wetgevingspakket dat in mei bekend wordt gemaakt en onder het Franse voorzitterschap zal worden beoordeeld. We moeten ambitieuzer zijn vooral wanneer het gaat om een eerlijkere verdeling van de steun, meer transparantie, beter beleid voor plattelandsontwikkeling, een effectief veiligheidsnet voor risicobeheer bij natuurrampen en de rol en bijdrage van de landbouw bij het bestrijden van de klimaatverandering en op het vlak van biobrandstoffen.</p>
      <p sl="it">Met het resultaat van vandaag kan het Europees Parlement een breder debat voeren over de toekomst van het GLB. Dit moet worden aangepast aan de sociale en economische verandering en tegelijk een van de pijlers van Europa blijven.</p>
    </intervention>
    <intervention id="3-158" speaker_id="28143" name="Bernadette BOURZAI" is_mep="True" mode="written" nationality="France" birth_date="28-05-1945" birth_place="Tulle" p_group="Socialist Group in the European Parliament" m_state="FR">
      <p sl="fr">Het was belangrijk voor het Huis om zijn mening over de algemene richtlijnen voor de toekomstige „gezondheidscontrole“ te geven.</p>
      <p sl="fr">De Sociaal-democratische Fractie in het Europees Parlement heeft een aantal belangrijke overwinningen geboekt, zoals de kritiek op het ontkoppelen van de steun (veehouderij en kleine gewassen), en verder thema’s als de GLB-doelen voor voedselveiligheid, het behoud van ecosystemen, de opwaardering van land, het herverdelende effect van degressieve maximalisering, modulatie, veiligheidsnetten, erkenning van de rol van interprofessionele verenigingen, de bijdrage van de landbouw aan de klimaatverandering, enzovoorts.</p>
      <p sl="fr">Ik ondersteunde in tegenstelling tot de PSE-Fractie echter graag een aantal punten:</p>
      <p sl="fr">de gedeeltelijke ontkoppeling van directe steun moet behouden blijven voor premies voor vee, maar we moeten ervoor zorgen dat niet alleen intensieve of grootschalige veehouderijen worden inbegrepen (paragraaf 26, paragraaf 32)</p>
      <p sl="fr">de mate waarin bepaalde boeren de hoge milieunormen naleven kan niet worden gemeten met historische gegevens (paragraaf 16)</p>
      <p sl="fr">behoud van de progressieve maximalisering van directe steun omdat die een eerlijkere distributie van GLB-middelen mogelijk maakt (paragraaf 67)</p>
      <p sl="fr">kritiek op onderzoeken naar GGO’s, herinnering dat het onmogelijk is om co-existentie te implementeren, ondersteuning van het voorzorgsbeginsel (amendement 30)</p>
      <p sl="fr">afwijzing van de afschaffing van de melkquota in 2015 (paragraaf 76)</p>
    </intervention>
    <intervention id="3-159" speaker_id="photo_generic" name="Colm Burke, Avril Doyle, Jim Higgins, Mairead McGuinness en Gay Mitchell" is_mep="True" mode="written">
      <p sl="en">We ondersteunen de grote lijnen van het verslag over de gezondheidscontrole van het GLB. Wel moet erop worden gewezen dat de specifieke situatie van Ierland waar alle rechtstreekse betalingen zijn losgekoppeld van de productiebehoeften, in overweging genomen moet worden. Het gaat in bijzonder om de beloften die aan alle boeren zijn gedaan bij de hervormingen van Agenda 2000 dat er minder bureaucratie zou zijn. De ervaring is tot noch toe niet helemaal positief geweest.</p>
      <p sl="en">Wat betreft de specifieke kwestie van het behouden van de betalingen aan producenten kunnen we geen overstap accepteren naar een flat-rate per hectare land. Boeren hebben hun budget bepaald met de gedachte dat het huidige systeem zou blijven tot 2013. Bovendien zijn bewegingen richting meer modulatie en om meer directe betalingen van producenten weg te nemen, niet welkom. We zouden een grote verhoging van de melkquota wel hebben toegejuicht, maar in lijn met onze visie op het verslag-Jeggle hebben we ons bij de algemeen geaccepteerde mening aangesloten dat de quota voor het komende marketingjaar met twee procent worden verhoogd.</p>
      <p sl="en">Op de lange termijn hangt het gevaar van een slechte overeenkomst in het kader van de WTO echter als een donkere wolk over de landbouw van de EU. Een dergelijke overeenkomst moet niet worden gesloten.</p>
    </intervention>
    <intervention id="3-160" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor het verslag-Goepel over de “gezondheidscontrole” van het GLB gestemd omdat het oproept tot essentiële maatregelen om de ontwikkeling van landbouw, een van de grootste sectoren in de Europese Unie, te ondersteunen.</p>
      <p sl="pt">Wat dit betreft wil ik het argument van het verslag benadrukken dat fondsen beschikbaar moeten worden gesteld om de zuivelindustrie in gebieden zoals de Azoren te behouden. Ik wil ook de belangrijke inzet van de heer Capoulas Santos en de belangrijke bijdrage van zijn amendementen benadrukken.</p>
    </intervention>
    <intervention id="3-161" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">De kritiek die in deze resolutie op het voorstel van de Commissie wordt geuit, is niet afdoende hoewel er wel twee van onze vele eigen voorstellen in zijn vervat. De grote lijn is echter negatief, vooral omdat erin wordt aangedrongen om de productiesubsidies te ontkoppelen en de Commissie wordt opgeroepen om het ontkoppelingsbeleid er sneller door te drukken. Uit de ervaring blijkt echter dat het ontkoppelen van directe steun en landbouwproductie schadelijke effecten heeft: daarom hebben wij tegen de ontwerpresolutie gestemd.</p>
      <p sl="pt">We vinden echter wel dat de afwijzing door het verslag van iedere renationalisatie van het gemeenschappelijk landbouwbeleid (GLB) en ook de roep om maatregelen om de belangrijke landbouwsectoren (zoals zuivel, rundvee en schapenfokkerij) te herstructureren, positief zijn. We zijn ook blij dat de voorstellen zijn aangenomen die we hebben gedaan over de noodzaak voor de Europese Commissie om in de onderhandelingen met de Wereldhandelsorganisatie rekening te houden met de specifieke kenmerken van de landbouwproductie als een sector die levensmiddelen produceert en als factor in de territoriale coherentie, het milieubehoud en het veilig stellen van adequate niveaus van voedselveiligheid.</p>
      <p sl="pt">We zien het als iets positiefs dat onze oproep aan de Commissie en de lidstaten om de noodzakelijke maatregelen te nemen om speculatieve activiteiten, inbezitneming van de levensmiddelenmarkt en de vorming van kartels door levensmiddelenbedrijven te voorkomen, is aangenomen.</p>
    </intervention>
    <intervention id="3-162" speaker_id="28126" name="Christofer FJELLNER" is_mep="True" mode="written" nationality="Sweden" birth_date="13-12-1976" birth_place="Västerås" p_group="Group of the European People's Party (Christian Democrats)" m_state="SE">
      <p sl="sv">De huidige gezondheidscontrole van het gemeenschappelijk landbouwbeleid heeft de Commissie en het Europees Parlement de kans gegeven om ambitieuze en doelgerichte stappen te zetten om de voortgaande ontwikkeling van het beleid onder controle te krijgen. Het is essentieel dat de hervorming van het gemeenschappelijk landbouwbeleid zich blijft ontwikkelen langs marktgerichte lijnen, wat betekent dat de keuze van consumenten de sleutelfactor is in de productiebeslissingen van de boeren terwijl we tegelijkertijd de totale kosten van het landbouwbeleid verlagen. De huidige sterke groei in de wereldwijde vraag naar landbouwproducten biedt een gunstig klimaat voor een versnelde deregulatie van het landbouwbeleid.</p>
      <p sl="sv">De delegatie van Zweedse conservatieven betreurt het feit dat noch de Commissie noch het Europees Parlement van de gelegenheid gebruik heeft gemaakt om dit te doen. Daarom hebben we tegen dit verslag gestemd.</p>
    </intervention>
    <intervention id="3-163" speaker_id="1413" name="Glyn FORD" is_mep="True" mode="written" nationality="United Kingdom" birth_date="28-01-1950" birth_place="Gloucester" p_group="Socialist Group in the European Parliament" m_state="GB">
      <p sl="en">Ik heb mij van stemming onthouden bij de eindstemming over dit verslag. Hoewel het verslag veel goede elementen bevat, gaat het niet ver genoeg. Elke hervorming van het GLB moet ten eerste de subsidie verminderen en de rol van de landbouwmarkt vergroten. Ten tweede moet deze de bredere plattelandseconomie bevorderen en zich niet alleen op de boeren richten. Ten derde moet deze “goed” voedsel bevorderen in plaats van kwantiteit voor kwaliteit te stellen. Alleen op dit fundament kunnen we een GLB bouwen dat overeenkomt met de behoeften en eisen van het nieuwe millennium.</p>
    </intervention>
    <intervention id="3-164" speaker_id="28403" name="Duarte FREITAS" is_mep="True" mode="written" nationality="Portugal" birth_date="10-08-1966" birth_place="S. Roque do Pico" p_group="Group of the European People's Party (Christian Democrats) and European Democrats" m_state="PT">
      <p sl="pt">Behalve op het punt van de melkquota vind ik het voorstel van de Commissie zeer geschikt. Het verslag-Goepel verbetert het voorstel in veel opzichten alhoewel er ook enkele amendementen in staan waar ik het niet mee eens kan zijn.</p>
      <p sl="pt">Enerzijds ondersteun ik het instellen van een maximum voor subsidies dat door de Commissie is voorgesteld omdat bepaalde onevenwichtigheden duidelijk zijn geworden met het oog op het steeds groter worden gewicht van de publieke opinie over subsidies voor boeren en volgend op de implementatie van de BTR (bedrijfstoeslagregeling) die het systeem helderder en doorzichtiger heeft gemaakt. Het is daarom essentieel om een eerlijke manier te vinden om het niveau van subsidies aan grote boeren te beperken.</p>
      <p sl="pt">Anderzijds denk ik dat het achterblijven van de middelen voor modulatie in de respectievelijke regio's niet zal bijdragen aan het oplossen van de grote regionale verschillen die in de Europese landbouw bestaan.</p>
      <p sl="pt">Ten slotte, wat betreft de melkquota: ik ben tegen de verhoging van twee procent in 2008 en ook tegen de verlaging van de boetes omdat ik denk dat deze maatregelen tot gevolg zullen hebben dat het systeem van melkquota vóór 2015 zal worden verlaten, wat schadelijk is voor de meest kwetsbare gebieden die afhankelijk zijn van zuivelproductie en voor alle boeren daar die in deze sector hebben geïnvesteerd en hun verwachtingen op niets zien uitlopen.</p>
      <p sl="pt">Om al deze redenen, heb ik mij van stemming onthouden.</p>
    </intervention>
    <intervention id="3-165" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">De “gezondheidscontrole” van het GLB die door de Commissie is ingesteld, is helemaal geen gezondheidscontrole, het is een niet erkende nieuwe hervorming. Het is ook weer een stap op weg naar de economische reorganisatie van de wereld waar het Europa van Brussel al jaren in het voetspoor van Washington aan werkt: landbouw in de zuidelijke landen en de Verenigde Staten en diensten en industrie in het noorden temidden van heftige concurrentie uit de opkomende landen.</p>
      <p sl="fr">De Europese landbouw wordt gewoon opgeofferd en zal snel volledig worden overgelaten aan de marktkrachten, een markt waar ook nog eens mee is geknoeid, want deze is weerloos gemaakt tegen import en heeft geen toegang tot exportmarkten.</p>
      <p sl="fr">Landbouw is geen sector die met andere sectoren te vergelijken is. Omdat mensen door deze sector worden gevoed is het een kwestie van nationale onafhankelijkheid en soevereiniteit. De kwaliteit van levensmiddelen beïnvloedt de volksgezondheid. Het bewerken van land heeft invloed op de ruimtelijke ordening, de milieubescherming, de biodiversiteit, het waterbeheer, de organisatie en de bevolking van plattelandsgebieden … maar het is nog steeds een productieve activiteit.</p>
      <p sl="fr">Alle proactieve landbouwbeleid afschaffen is erger dan een misdaad: het is een grote fout. Het is erg jammer dat, op een paar positieve elementen na, de rapporteur deze logica niet in twijfel trok.</p>
    </intervention>
    <intervention id="3-166" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">In Zweden hebben zowel de vorige als de huidige regering veel positieve verklaringen afgelegd over de aanstaande “gezondheidscontrole” van de langetermijnbegroting van de EU en het gemeenschappelijk landbouwbeleid voor de komende jaren met de verwachting dat dit zal leiden tot zeer aanzienlijke veranderingen en hervormingen.</p>
      <p sl="sv">Nu neemt de federalistische meerderheid van het Europees Parlement het standpunt in dat de staatshoofden en regeringsleiders in 2002 hebben beloofd om de landbouwfondsen van de eerste pijler volledig op hetzelfde niveau te houden tot 2013 en dat die belofte gerespecteerd moet worden.</p>
      <p sl="sv">Hoe kan de overeenkomst uit 2002 op zulke verschillende wijzen worden geïnterpreteerd? De christendemocratische/conservatieve en sociaaldemocratische meerderheid in het Europees Parlement vindt dat de hervormingen pas plaats moeten vinden na 2013. De Zweedse sociaaldemocraten en de Alliantie voor Zweden hebben de kiezers in Zweden verteld dat de hervormingen direct worden geïntroduceerd in de langetermijnbegroting op basis van de “gezondheidscontrole” in 2008-2009.</p>
      <p sl="sv">Welke kant interpreteert de overeenkomst van 2002 juist?</p>
      <p sl="sv">De Junibeweging is eensgezind van mening dat hervormingen van het gemeenschappelijk landbouwbeleid en een vermindering van de kosten daarvan in de begroting van de EU direct moeten plaatsvinden na de gezondheidscontrole. Alle andere oplossingen bedriegen de kiezers in de zes lidstaten die de langetermijnbegroting van de EU in 2005 niet wilden uitbreiden.</p>
    </intervention>
    <intervention id="3-167" speaker_id="2025" name="Françoise GROSSETÊTE" is_mep="True" mode="written" nationality="France" birth_date="17-05-1946" birth_place="Lyon" p_group="Group of the European People's Party (Christian Democrats) - Vice" m_state="FR">
      <p sl="fr">Ik heb voor dit verslag gestemd. Het beveelt vooral aan om te letten op de speciale karakteristieken van regio’s die het moeilijk hebben en gevoelige sectoren zoals veehouderij. Het maakt ook de regels voor boeren eenvoudiger.</p>
      <p sl="fr">Het doel is om het functioneren van het gemeenschappelijk landbouwbeleid te verbeteren op basis van de sinds 2003 opgedane ervaring en om dit aan te passen aan de nieuwe uitdagingen en mogelijkheden die we in 2008 hebben in een Europese Unie met 27 lidstaten.</p>
      <p sl="fr">Het verslag claimt dat directe steun nog steeds nodig zal zijn na 2013, niet slechts als er problemen zijn op de markten, maar ook ter compensatie van de diensten die de boeren verlenen aan de samenleving en van de zeer hoge normen op het stuk van milieu, gezondheid en dierenwelzijn.</p>
      <p sl="fr">In verband met risicobeheer zou de Commissie in dit verslag een signaal van het Huis moeten ontvangen met het perspectief op de toekomstige hervorming van het GLB.</p>
      <p sl="fr">Er moeten dringend private of gemengde verzekeringsstelsels worden ontwikkeld met openbare financiële ondersteuning die zorgen dat de lidstaten gelijke kansen blijven houden. De Commissie moet overwegen om in de toekomst een Europees herverzekeringssysteem in te stellen voor klimaatgerelateerde of milieurampen en de risicopreventiemaatregelen zouden onder de eerste pijler gefinancierd moeten worden (ondersteuning van de landbouwmarkten).</p>
    </intervention>
    <intervention id="3-168" speaker_id="28116" name="Marian HARKIN" is_mep="True" mode="written" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Ik sta helemaal achter het idee dat we moeten zorgen voor adequate financiering van plattelandsontwikkeling. Veel mensen die in plattelandsgebieden wonen zijn niet direct dan wel parttime betrokken bij de landbouw. Om een evenwichtige regionale ontwikkeling te verzekeren, moeten we zorgen voor evenwicht in ontwikkeling tussen plattelands- en stadsgebieden. Dit moet echter niet worden verkregen ten koste van de eerste pijler. De ontwikkeling van plattelandsgebieden is op zichzelf een waardig doel en mag niet onder druk komen door te vertrouwen op modulatie.</p>
    </intervention>
    <intervention id="3-169" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Ik heb voor het succesvolle amendement 29 gestemd. Dit roept de Commissie en de lidstaten op om maatregelen te nemen om te voorkomen dat de markt voor levensmiddelen wordt overgenomen en er kartels worden gevormd door levensmiddelenbedrijven. Ik hoop ook dat er enkele maatregelen worden genomen om te voorkomen dat supermarkten producenten dwingen om economisch onhoudbare prijzen te accepteren voor hun landbouwproducten. Ik heb ook amendement 30 ondersteund. Dit wil meer beperkingen opleggen aan GGO-gewassen omdat GGO-gewassen onmogelijk naast conventionele en/of biologische gewassen kunnen bestaan. Het amendement roept op tot het terugtrekken van de GGO-gewassen die al zijn geïntroduceerd in enkele lidstaten. Dergelijke actie geniet duidelijk steun van het publiek, zoals is te zien in tot nu toe gehouden opiniepeilingen.</p>
    </intervention>
    <intervention id="3-170" speaker_id="1186" name="Astrid LULLING" is_mep="True" mode="written" nationality="Luxembourg" birth_date="11-06-1929" birth_place="Schifflange" p_group="Group of the European People's Party (Christian Democrats)" m_state="LU">
      <p sl="de">Om te voorkomen dat kwalitatief hoogwaardig voedsel in Europa schaars en zeer duur wordt, is het nodig dat mensen gaan begrijpen dat landbouw in de EU concurrerend, duurzaam, multifunctioneel, allesomvattend en ook internationaal concurrerend moet zijn.</p>
      <p sl="de">We hebben het GLB nog steeds nodig. Dit moet ervoor zorgen dat de landbouw ook in de toekomst betrouwbaar, voorspelbaar en stabiel is.</p>
      <p sl="de">Voor het compromis waar we vandaag over stemmen heeft onze rapporteur Lutz Goepel prijzenswaardig werk geleverd. Ik ben echter niet volledig tevreden met dit compromis vooral omdat de voorgestelde modulatie van meer dan 10 000 euro, zelfs als het schijnbaar slechts 1 procent is, niet redelijkerwijs van boeren in mijn land kan worden verwacht. Het feit dat deze middelen moeten blijven in de regio’s waar ze tot stand komen, is een schrale troost voor individuele boeren. Stelt u zich voor dat we bijvoorbeeld een loonsverlaging zouden opleggen aan werknemers in overheidsdienst.</p>
      <p sl="de">De voorstellen voor een basisveiligheidsnet en een crisisbeheerssysteem zijn welkom.</p>
      <p sl="de">Het moet ook duidelijk zijn dat artikel 69 geen panacee is ook al is het acceptabel om meer gebruik te maken van deze faciliteiten om maatregelen te financieren om bijvoorbeeld jonge boeren, bebossing en vroege oogsten te ondersteunen.</p>
      <p sl="de">Hoewel we nog steeds geen medebeslissingsrecht over het landbouwbeleid hebben, wil ik niettemin de Commissie waarschuwen om niet te halsstarrig te zijn.</p>
    </intervention>
    <intervention id="3-171" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">De gezondheidscontrole van het GLB zal de toon zetten voor de toekomstige hervorming op dit gebied. Het verslag-Lutz Goepel over de gezondheidscontrole is er in die context een dat ik moeilijk volledig kan ondersteunen. De gezondheidscontrole moet werkelijk vooruit kijken naar het creëren van een marktgedreven sector die toegewijd is aan duurzame landbouw en milieu. We moeten afstappen van de cultuur van protectionisme en marktvervormende subsidies waarin het huidige GLB voorziet. Het beleid zou ook andere landen, vooral ontwikkelingslanden, moeten aanmoedigen om handel met ons te drijven. Ik heb mijn bezorgdheid hierover tot uitdrukking laten komen in de manier waarop ik heb gestemd</p>
    </intervention>
    <intervention id="3-172" speaker_id="28586" name="Dimitrios PAPADIMOULIS" is_mep="True" mode="written" nationality="Greece" birth_date="21-03-1955" birth_place="Athina" m_state="GR">
      <p sl="nl">De herziening van het gemeenschappelijk landbouwbeleid zal alleen slagen als er andere prioriteiten en, uiteraard, meer middelen zijn. Het verlaten van landbouwgrond en een verminderde productie leiden tot het verval van het platteland en de devaluatie van de rol van de primaire sector in het sociale en economische kader. Wij roepen op tot een radicale hervorming van het GLB. Er zijn maatregelen nodig om kleine en middelgrote boeren te helpen om hun productie voort te zetten. De plattelandsbevolking, diversiteit, milieubescherming en volksgezondheid moeten behouden blijven. Wij willen een algemeen beleid van landbouwverzekering tegen alle eventualiteiten, niet slechts met betrekking tot het weer, maar ook tot instabiliteit van voedsel en de markt. Wij zijn tegen de prioriteit van het harmoniseren van het landbouwbeleid met de doelen en onderhandelingen van de WTO. Wij willen een landbouwbeleid dat goedkoop voedsel van hoge kwaliteit voor iedereen levert. Daarom stem ik tegen dit verslag.</p>
    </intervention>
    <intervention id="3-173" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Alle beleidslijnen moeten duidelijk zijn afgestemd op een behoefte en in deze behoefte voorzien. Gezien de huidige situatie wat betreft landbouwmarkten, consumptiepatronen, milieueisen en toekomstige trends, moeten de veronderstellingen, concepten en regels van het gemeenschappelijk landbouwbeleid worden heroverwogen en hervormd. Bij deze hervorming moeten bepaalde belangrijke ideeën centraal staan, zoals het belang van de levensvatbaarheid van de plattelandswereld, de noodzaak om het verdwijnen van landbouw uit Europa te voorkomen, de inkomsten van boeren, de noodzaak om jonge ondernemers en creatieve productie- en managementmodellen op deze markt te introduceren en ook de belangen van consumenten, die hoewel we allemaal consumenten zijn, niet altijd krachtig worden vertegenwoordigd.</p>
      <p sl="pt">Ondanks de directe nadelen die een algemene daling van de landbouwprijzen kan inhouden voor bepaalde sectoren van de samenleving in zowel ontwikkelde als ontwikkelingseconomieën, zal deze hervorming niet alleen een aantal positieve effecten hebben (er zal direct een hogere consumptie zijn bij bevolkingen in landen die een versnelde ontwikkeling doormaken), maar ook potentiële voordelen die meegenomen moeten worden. Ik hoop dat dit de benadering is die zal worden aangenomen door zowel de instellingen van de EU als de nationale overheden.</p>
    </intervention>
    <intervention id="3-174" speaker_id="4274" name="Olle SCHMIDT" is_mep="True" mode="written" nationality="Sweden" birth_date="22-07-1949" birth_place="Skärv" p_group="Group of the Alliance of Liberals and Democrats for Europe" m_state="SE">
      <p sl="sv">Er zijn twee dingen die een voorstander van de EU zal moeten uitleggen (zo niet verdedigen) als hij naar huis gaat en over zijn werk in de EU praat. Het eerste is het reizende circus van het Parlement dat van en naar Straatsburg heen en weer reist. Het tweede is de kwestie van de landbouwsubsidies. In beide gevallen is het huidige systeem net zo onmogelijk te verdedigen en uit te leggen. Er zijn voor ons geen goede redenen om naar Straatsburg te reizen. Er is ook geen reden waarom de belastingbetaler in de EU de Britse koninklijke familie zou moeten subsidiëren die momenteel een van de grootste begunstigden van het systeem is, terwijl Afrikaanse producenten worden buitengesloten.</p>
      <p sl="sv">Het verslag-Goepel heeft volledig de verkeerde benadering en daarom heb ik ertegen gestemd. Ik heb dat vooral gedaan omdat ik denk dat de intenties ervan in de verkeerde richting wijzen: meer directe steun, minder hervormingen en minder marktoriëntatie. De Commissie heeft een redelijke mate van vooruitgang geboekt bij het overstappen naar een actueler systeem van landbouwsteun. Het is te betreuren dat het Parlement de klok terug lijkt te willen draaien.</p>
    </intervention>
    <intervention id="3-175" speaker_id="1309" name="Brian SIMPSON" is_mep="True" mode="written" nationality="United Kingdom" birth_date="06-02-1953" birth_place="Leigh " p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Namens de Britse leden van Labour wil ik de redenen verklaren waarom we bij dit belangrijke verslag hebben gestemd zoals we hebben gedaan.</p>
      <p sl="en">We geloven ten eerste dat vooral een grondige herziening van het GLB nodig is zodat we kunnen overstappen van rechtstreekse betalingen aan boeren naar een systeem dat de duurzaamheid van het platteland bevordert. In dit opzicht hadden wij graag een volledige ontkoppeling van de rechtstreekse betalingen willen zien, maar we begrijpen dat veel lidstaten hier moeite mee hebben.</p>
      <p sl="en">Voor mij is een essentieel punt dat de hervorming van het GLB niet moet worden gezien als een zaak van kleine boeren tegen grote boeren. Het moet een zaak zijn van efficiënt tegen inefficiënt.</p>
      <p sl="en">Daarom zullen de Britse Labour-delegatie en ik stemmen vóór de amendementen die pleiten voor meer ondersteuning van de plattelandsontwikkeling en voor het openbreken van de handel met ontwikkelingslanden. Daarnaast stemmen we tegen amendementen die protectionistische maatregelen voor EU-boeren willen instellen. We zouden willen dat de Commissie voorstelt dat de degressieve maximalisering wordt geschrapt en dat de kwestie van de rechtstreekse betalingen radicaler wordt aangepakt.</p>
      <p sl="en">We zullen niet tegen het verslag stemmen, maar ons onthouden van stemming in de hoop dat als er wetgevingsvoorstellen naar voren komen, het Parlement de noodzaak tot radicale hervorming zal herkennen.</p>
      <a text="(Verklaring ingekort overeenkomstig artikel 163, lid 1, van het Reglement)"/>
    </intervention>
    <intervention id="3-176" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Het hervormen van het GLB moet een doorgaand proces zijn. Helaas is het verslag van het Parlement niet ambitieus genoeg.</p>
    </intervention>
    <intervention id="3-177" speaker_id="28339" name="Daniel STROŽ" is_mep="True" mode="written" nationality="Czechia" birth_date="04-08-1943" birth_place="Plzeň" p_group="Confederal Group of the European United Left - Nordic Green Left" m_state="CZ">
      <p sl="cs">Ik ben een van de vertegenwoordigers van de Republiek Tsjechië in het Europees Parlement en zie het daarom als mijn taak om betreffende het verslag van de heer Lutz Goepel over de “gezondheidscontrole” van het GLB dringend de aandacht te richten op de volgende feiten. Het voorstel van de Commissie voor de herziening van het gemeenschappelijk landbouwbeleid zou moeten leiden tot wetteksten die de Raad en het Europees Parlement op z’n laatst in mei 2008 zullen behandelen. De Republiek Tsjechië ondersteunt volledig de Europese landbouw die dynamisch is en is gebouwd op de duurzame ontwikkeling van het boerenbedrijf en de levensmiddelenindustrie, die als prioriteit hebben om zowel voedselveiligheid als energiezekerheid te garanderen. Voor de Republiek Tsjechië zijn modulatie en degressiviteit van de rechtstreekse betalingen de meest essentiële maatregelen die bij de herziening van het GLB moeten worden besproken.</p>
      <p sl="cs">Maatregelen zoals degressiviteit, het verminderen van de rechtstreekse betalingen op basis van de grootte van de bedrijven, zouden een selectieve invloed hebben op slechts enkele lidstaten en een negatief effect op de concurrentiepositie van de landbouwsector in landen zoals de Republiek Tsjechië. Tegelijkertijd zouden deze maatregelen duidelijk leiden tot de organisatorische opdeling van bedrijven. Daarom is het huidige voorstel voor modulatie en degressiviteit vooral moeilijk te aanvaarden voor de Republiek Tsjechië. Dat geldt denk ik niet slechts voor de Republiek Tsjechië.</p>
    </intervention>
    <intervention id="3-178" speaker_id="1832" name="Marianne THYSSEN" is_mep="True" mode="written" nationality="Belgium" birth_date="24-07-1956" birth_place="Sint-Gillis-Waas" p_group="Group of the European People's Party (Christian Democrats)" m_state="BE">
      <p sl="nl">In het Verdrag van Lissabon blijven de 5 doelstellingen van het GLB ongewijzigd ten opzichte van het huidige Verdrag. Het Verdrag voorziet er onder meer in dat gezorgd moet worden voor redelijke prijzen. Deze doelstelling is actueler dan ooit voor de consument.</p>
      <p sl="nl">Een ander probleem is de efficiëntie van het huidige Europese landbouwbeleid. We mogen immers niet blind zijn voor de negatieve kanten van het huidige GLB: landbouwers moeten een inkomen kunnen verdienen, maar óók efficiënt kunnen werken, zodat ook jongeren blijven kiezen voor een carrière in de landbouwsector.</p>
      <p sl="nl">Ik heb al dikwijls de woorden van landbouwcommissaris Fischer Boel herhaald daar waar zij zegt dat men voor een ‘health check ’ niet ziek hoeft te zijn. We moeten de vraag durven stellen of het huidige landbouwbeleid aangepast is aan de ontwikkelingen op de (wereld)markt en aan de noden van de EU27. Het debat omtrent de ‘health check ’ is bovendien een kans om het landbouwbeleid bij de publieke opinie te blijven verantwoorden.</p>
      <p sl="nl">Collega's, de Europese burger verwacht voedselzekerheid, voedselveiligheid en een stuk voedselsoevereiniteit. Met dit initiatiefverslag legt het Parlement zijn gewicht in de schaal en bezorgt het de Commissie een stevige input.</p>
    </intervention>
    <intervention id="3-179" speaker_id="28584" name="Georgios TOUSSAS" is_mep="True" mode="written" nationality="Greece" birth_date="08-09-1954" birth_place="Kilada" p_group="Confederal Group of the European United Left - Nordic Green Left" m_state="GR">
      <p sl="nl">De voorstellen voor een “gezondheidscontrole” van het GLB vormen een nieuwe aanval op kleine en middelgrote boeren.</p>
      <p sl="nl">Kleine en middelgrote boeren lijden onder de resultaten van het GLB in 2003: de werkloosheid is gestegen omdat duizenden kleine en middelgrote boerenbedrijfjes zijn verdwenen.</p>
      <p sl="nl">In Griekenland is de tabaksteelt met zeventig procent afgenomen, twee van de vijf suikerfabrieken zijn gesloten, de landbouwomzet is afgenomen en ook het aantal wijngaarden zal afnemen.</p>
      <p sl="nl">De nieuwe voorstellen van de Commissie ontkoppelen subsidie en productie en verplaatsen middelen voor directe steun aan boeren naar de tweede pijler. Dit is vooral in het voordeel van zakenmensen. Volgens de voorstellen wordt interventie volledig afgeschaft en gaan de landbouwsubsidies vanaf 2009 omlaag. Dit zal het ter ziele gaan van kleine en middelgrote boerenbedrijfjes versnellen.</p>
      <p sl="nl">Deze maatregelen zijn bedoeld om meer ondersteuning te krijgen van landeigenaren en multinationale levensmiddelenbedrijven. Zo zal land sneller worden geconcentreerd, productie en handel in landbouwproducten zullen in handen van enkelen komen en de fundamentele onevenwichtigheden en onbillijkheden zullen acuter worden (twintig procent van de boerenbedrijven ontvangen tachtig procent van de subsidies). De verwijzingen naar de bijdrage van de landbouw aan de bescherming van het milieu zijn hypocriet omdat het uitroeien van duizenden kleine en middelgrote boerenbedrijven bijdraagt aan het verval van de regio's en het gebruik van gewassen voor biobrandstoffen zal bijdragen aan de stijging van de voedselprijzen.</p>
      <p sl="nl">Wij stemmen tegen de voorstellen van de EU voor een “gezondheidscontrole” van het GLB.</p>
    </intervention>
    <intervention id="3-181" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor het verslag van mevrouw Klaß over de situatie van de vrouw in plattelandsgebieden van de Europese Unie gestemd omdat ik denk dat beleid voor plattelandsontwikkeling rekening moet houden met de genderdimensie. Op deze manier kunnen de vrouwen helpen om de doelen van de Lissabonstrategie op het gebied van groei, onderwijs, werk en sociale samenhang te halen.</p>
      <p sl="pt">Ik geloof dat vrouwen een essentiële rol spelen in het bevorderen van lokale en sociale groei. Daarom zijn de voorstellen voor het verbeteren van de leefomstandigheden van vrouwen in plattelandsgebieden door bijvoorbeeld onderwijs- en trainingsinfrastructuren te creëren op alle niveaus, gelijke toegang tot de arbeidsmarkt te bevorderen, ondernemerschap van vrouwen te stimuleren en sociale en gezondheidsdiensten van hoge kwaliteit te ontwikkelen, essentieel voor duurzame plattelandsontwikkeling.</p>
    </intervention>
    <intervention id="3-182" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Wij zijn blij dat er een aantal amendementen zijn aangenomen die het uiteindelijke verslag verbeteren. Er zat ook een van onze voorstellen bij dat benadrukt dat de grootst mogelijke waarde moet worden toegekend aan het werk van vrouwen, ook migrantenvrouwen die niet behoren tot de gezinnen die boerderijen bezitten, maar werken op het veld en erg blootstaan aan discriminatie in de landbouwwereld. Wij hebben daarom voor dit verslag gestemd.</p>
      <p sl="pt">We betreuren echter dat onze andere voorstellen over de situatie van de vrouw in plattelandsgebieden niet zijn aangenomen. Deze situatie wordt enorm beïnvloed door de algemene situatie in de landbouw en vrouwen lijden onder de gevolgen van onrechtvaardige maatregelen in het GLB (gemeenschappelijk landbouwbeleid) die ertoe hebben geleid dat steeds meer kleine en middelgrote boerenbedrijven en familiebedrijven in de agrarische sector worden gestaakt.</p>
      <p sl="pt">We blijven dus benadrukken dat een ingrijpende herziening van het GLB nodig is, waarbij prioriteit wordt gegeven aan de bescherming van agrarische familiebedrijven en kleine en middelgrote boerenbedrijven om de productie te ondersteunen en inkomens te garanderen.</p>
    </intervention>
    <intervention id="3-183" speaker_id="23717" name="Genowefa GRABOWSKA" is_mep="True" mode="written" nationality="Poland" birth_date="01-01-1944" birth_place="Przystań" p_group="Socialist Group in the European Parliament" m_state="PL">
      <p sl="pl">Hoewel ik het belang van steden en grote stedelijke gebieden niet onderschat, moeten we bedenken dat het grootste deel van het Europese sociale en economische leven zich afspeelt in plattelandsgebieden. Daarom was ik blij met het verslag van mevrouw Klaß over de situatie van de vrouw in plattelandsgebieden. Ons debat over dit onderwerp past zeer goed bij het algemene debat in verband met de viering van de Internationale Dag van de vrouw.</p>
      <p sl="pl">Ik ondersteun de hoofdlijnen van dat verslag, namelijk dat de ontwikkeling van plattelandsgebieden niet slechts op landbouw kan zijn gebaseerd. Het landbouwbeleid van de EU lijkt te zorgen voor werkelijk duurzame ontwikkeling van plattelandsgebieden en voorziet zo de lokale bevolking, waaronder vrouwen, van extra mogelijkheden om hun potentieel beter te ontwikkelen. Hierbij gaan vrouwen een belangrijkere rol vervullen in het leven van lokale gemeenschappen en zijn ze betrokken bij de oprichting van nieuwe bedrijven en de zich ontwikkelende dienstensector.</p>
      <p sl="pl">Als het erom gaat de werking van plattelandsgebieden te definiëren, dan moeten, zo zij benadrukt, gelijke kansen voor mannen en vrouwen het leidende beginsel zijn. Een van de manieren waarop dit kan worden gemeten, is de mate van toegang van vrouwen tot de arbeidsmarkt. Helaas zijn de indicatoren voor de werkgelegenheid voor vrouwen in plattelandsgebieden het laagst, omdat vrouwen die op boerderijen werken niet altijd tot de beroepsbevolking worden gerekend. Dergelijke vrouwen hebben ook minder mogelijkheden voor betaalde banen dan vrouwen in stadsgebieden.</p>
      <p sl="pl">Deze ongunstige situatie kan alleen worden hersteld door de mentaliteit van de lokale bevolking te veranderen en door nieuwe financiële stimulansen die de EU ter beschikking stelt van plattelandsgebieden.</p>
    </intervention>
    <intervention id="3-184" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Ik heb het verslag-Klaß dat veel belangrijke kwesties voor de vrouw in plattelandsgebieden behandelt, ondersteund. Lage lonen, gebrek aan toegankelijke diensten zoals kinderopvang en zelfs sociale uitsluiting zijn problemen die maar al te gewoon zijn binnen de plattelandsgemeenschappen. De lidstaten moeten eraan werken dat deze zaken worden aangepakt en dat de leefomstandigheden in plattelandsgemeenschappen voor al onze burgers behoorlijk zijn.</p>
    </intervention>
    <intervention id="3-185" speaker_id="28251" name="Jörg LEICHTFRIED" is_mep="True" mode="written" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Ik ben voor maatregelen om vrouwen in plattelandsgebieden te ondersteunen omdat deze specifieke groep erg wordt getroffen door werkloosheid en daardoor door armoede en mogelijk sociale uitsluiting.</p>
      <p sl="de">Zoals door mevrouw Klaß in haar verslag wordt vermeld, zijn het regionale beleid en de ontwikkeling van deze vaak achtergestelde gebieden en hun bevolking deel van de politieke prioriteiten van de Europese Unie. Omdat de rechten van de vrouw op gelijke kansen zelfs in economisch welvarende gebieden worden ondermijnd, is het cruciaal dat er ondersteuning is voor vrouwen in armere plattelandsgebieden en dat hun mogelijkheden tot arbeidsparticipatie worden ontwikkeld.</p>
      <p sl="de">Ik zou specifiek de aandacht willen richten op de huidige inadequate verordeningen over verzekering voor helpende echtgenoten waarvan de meesten vrouw zijn. Hier is een snelle en efficiënte wijziging van de wetgeving vereist. Het gebrek aan wettelijke status met betrekking tot het recht op ouderschaps- en ziekteverlof, vooral voor zelfstandig werkende vrouwen en helpende echtgenoten, moet ook worden verbeterd.</p>
    </intervention>
    <intervention id="3-186" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik ben blij met het verslag van Christa Klaß over de situatie van de vrouw in plattelandsgebieden in de EU. Het doel om te proberen de migratie van vrouwen uit plattelandsgebieden te verminderen, ondersteun ik volledig. Door maatregelen te introduceren voor de erkenning, bescherming en ondersteuning van de rol van vrouwen in de plattelandssector, verbeteren we niet alleen de gelijkheid tussen mannen en vrouwen in dergelijke gebieden, maar stimuleren we ook de economische groei en moedigen we duurzame ontwikkeling in de sector aan. Ik heb voor het verslag gestemd.</p>
    </intervention>
    <intervention id="3-188" speaker_id="4412" name="Véronique MATHIEU HOUILLON" is_mep="True" mode="written" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">Gendergelijkheid in plattelandsgebieden zou veel meer interesse van de EU moeten krijgen. De situatie van de rechten van de vrouw en hun plaats binnen de plattelandsmaatschappij vereisen behoorlijk veel meer vastberadenheid van de lidstaten en de Commissie.</p>
      <p sl="fr">Enerzijds hebben vrouwen een bijzonder ongunstige juridische status als ze in de landbouwsector werken als helpende echtgenotes. De Europese Unie moet een einde maken aan deze juridische ongelijkheid die bepaalde Europese vrouwen berooft van toegang tot sociale zekerheid, zwangerschaps- en ziekteverlof of opbouw van pensioenrechten bij scheiding.</p>
      <p sl="fr">Anderzijds is er onvoldoende ondersteuning voor economische initiatieven en ondernemerschap van vrouwen. De lidstaten moeten bijvoorbeeld economische stimulansen geven aan bedrijven die werk voor vrouwen diversifiëren en in meer algemene zin de ontwikkeling van infrastructuur en nieuwe technologie in plattelandsgebieden ondersteunen. Al met al moet de Commissie een grondigere analyse van programma’s uitvoeren om de ontwikkeling van het platteland vanuit het oogpunt van de vrouw aan te moedigen.</p>
      <p sl="fr">Plattelandsgebieden herbergen 56 procent van de bevolking van de EU. Ik wil mijn volledige steun geven aan de voorstellen in het verslag van mevrouw Klaß omdat vrouwen zeker hun dynamische en creatieve bijdrage kunnen leveren.</p>
    </intervention>
    <intervention id="3-189" speaker_id="28211" name="Lydia SCHENARDI" is_mep="True" mode="written" nationality="France" birth_date="27-06-1952" birth_place="Montreuil s/Bois" p_group="Non" m_state="FR">
      <p sl="fr">De situatie van de vrouw in plattelandsgebieden is vaak besproken op talloze internationale conferenties over de vrouw (1975, 1980, 1985 en 1995) over landbouwhervorming en plattelandsontwikkeling (1979) en over bevolking (1994), en ook door de Europese Commissie en het Europees Parlement. De opeenstapeling van teksten is echter nogal zinloos omdat de waarnemingen altijd hetzelfde zijn: een toename van de “vermannelijking” van de plattelandsbevolking en geen verbetering in de status van echtgenotes die helpen bij landbouwactiviteiten.</p>
      <p sl="fr">Het wordt hoog tijd dat er strategieën worden ontwikkeld om de uittocht van vrouwen uit plattelandsgebieden en in het bijzonder gekwalificeerde vrouwen om te buigen. Het wordt ook tijd om de wereldwijde ontwikkeling van de brede richtsnoeren in aanmerking te nemen, in het bijzonder wat betreft het opheffen van de controle op handel en geldwezen en de privatisering van de landbouw in een strikt gereguleerde en door quota vergeven commerciële sector.</p>
      <p sl="fr">De tijden veranderen, maar dat geldt niet voor de geijkte denkpatronen. De vrouw wordt immers liever gezien als medewerkster of onbetaalde werkneemster die vaak in familiebedrijven werkt.</p>
      <p sl="fr">Het verslag stelt veranderingen in deze status voor en wij stemmen er dus voor.</p>
    </intervention>
    <intervention id="3-191" speaker_id="28143" name="Bernadette BOURZAI" is_mep="True" mode="written" nationality="France" birth_date="28-05-1945" birth_place="Tulle" p_group="Socialist Group in the European Parliament" m_state="FR">
      <p sl="fr">Ik wil Csaba Tabajdi feliciteren met dit uitstekende verslag en zijn zo geslaagde onderzoek en samenvatting.</p>
      <p sl="fr">Ik wil echter wel zeggen dat ik tegen paragraaf 27 heb gestemd:</p>
      <p sl="fr">“27. onderstreept in dit verband de betekenis van groene gentechnologie en verlangt een extra inspanning van de lidstaten en de Commissie voor het onderzoek naar modernere zaaizaad- en gewasbeschermingstechnologieën, opdat de productie van biogas en de kwalitatief hoogwaardige productie van voedingsmiddelen geen concurrenten van elkaar worden en het biomassa-aandeel per oppervlakte duidelijk kan worden verhoogd;”</p>
      <p sl="fr">Ik denk dat biogassen voornamelijk met landbouwafval moeten worden geproduceerd. Het is geen kwestie van het ontwikkelen van GGO-zaad en -pesticiden om een veel intensievere vorm van landbouw te bevorderen. Dit zou het milieu belasten en alle voordelen van biobrandstoffen teniet doen. Zoals de titel van het verslag impliceert, moeten we boven alles duurzame landbouw aanmoedigen.</p>
      <p sl="fr">Ik ben verantwoordelijk voor het advies van de Commissie landbouw en plattelandsontwikkeling over de ontwerprichtlijn over het bevorderen van duurzame energiebronnen.</p>
    </intervention>
    <intervention id="3-192" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Dit verslag behandelt een aantal belangrijke kwesties en doet enkele constateringen die wij ondersteunen. We zijn het er vooral over eens dat, voordat we specifiek voor dat doel gemaakte biomassa gebruiken, eerst de verschillende afvalbronnen moeten gebruiken die een energetische en economische waarde hebben en zo ernstige milieuproblemen verminderen of oplossen. Het is ook goed dat het verslag bevestigt dat biogas meer energiepotentieel heeft dan vloeibare biobrandstoffen, een feit dat door de Europese Commissie is genegeerd.</p>
      <p sl="pt">Wij denken echter wel dat bepaalde kwesties uitgebreider overwogen hadden moeten worden, vooral het verschil tussen biogas en het zeer belangrijke biomethaan dat een verbetering van biogas is. Er moet een duidelijk onderscheid worden gemaakt tussen biogas en biomethaan. Het laatste kan en moet worden geproduceerd uit afvalproducten van waterzuiveringsinstallaties, afvalstortplaatsen en industrieel afval, en natuurlijk ook uit dierlijke mest. Zwitserland en Zweden produceren al biomethaan en gebruiken het aardgasnetwerk voor de distributie. In het gebied Göteborg in het zuiden van Zweden zijn er al ongeveer 4 500 voertuigen die volledig op biomethaan rijden. In de VS zijn er talloze producenten van biomethaan. Het wordt gedistribueerd in de vorm van biomethaan dat vloeibaar is gemaakt.</p>
      <p sl="pt">We benadrukken daarom de noodzaak dat de Europese Commissie volledige aandacht en prioriteit geeft aan het ondersteunen van biomethaanprojecten overal in Europa.</p>
    </intervention>
    <intervention id="3-193" speaker_id="28403" name="Duarte FREITAS" is_mep="True" mode="written" nationality="Portugal" birth_date="10-08-1966" birth_place="S. Roque do Pico" p_group="Group of the European People's Party (Christian Democrats) and European Democrats" m_state="PT">
      <p sl="pt">Het verslag-Tabajdi onderstreept het potentieel van biogas voor de landbouw en stelt voor om een richtlijn voor productie van biogas aan te nemen.</p>
      <p sl="pt">Ik heb voor het verslag-Tabajdi gestemd omdat ik ervan overtuigd ben dat gebruik van biogas twee voordelen heeft: het kan ten eerste bijdragen aan de continuïteit en duurzaamheid van de energievoorziening van de EU en ten tweede geeft het boeren nieuwe bronnen van inkomsten.</p>
      <p sl="pt">De bijdrage van biogas aan het bereiken van de doelen die pas door de Commissie zijn gesteld voor het aandeel van duurzame energie tegen 2020, zou bijzonder belangrijk kunnen zijn.</p>
    </intervention>
    <intervention id="3-194" speaker_id="23768" name="Bogusław LIBERADZKI" is_mep="True" mode="written" nationality="Poland" birth_date="12-09-1948" birth_place="Sochaczew" m_state="PL">
      <p sl="pl">Ik heb voor het verslag over landbouw en biogas: noodzaak tot herziening van EU-wetgeving (2007/2107(INI)) gestemd.</p>
      <p sl="pl">De rapporteur, de heer Tabajdi, heeft er terecht op gewezen dat het tijd is om met het exploiteren van het energiepotentieel van biogas te beginnen. Zoals hij aangeeft kan biogas wel eens aardgas gaan vervangen.</p>
      <p sl="pl">Ik ben het eens met de verklaring dat een investering in de productie van biogas uit verschillende bronnen aangemoedigd moet worden. Daarbij moet gebruikt worden gemaakt van EU-middelen die voor dat doel zijn toegewezen aan regionale ontwikkeling en plattelandsontwikkeling.</p>
    </intervention>
    <intervention id="3-195" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Zoals het verslag van de heer Tabajdi over duurzame landbouw en biogas aangeeft, heeft biogas in de EU een groot potentieel dat nog moet worden benut. Ik ondersteun de oproep aan de Commissie om een samenhangend biogasbeleid te maken. De formulering van biogasbeleid moet overal in de EU worden aangemoedigd als we willen dat Europa zijn energieproductie adequaat diversifieert. Met biogas hebben we de mogelijkheid om zowel de duurzame energieproductie te verhogen als bij te dragen aan duurzame economische, landbouw- en plattelandsontwikkeling. Ik ondersteun de aanbevelingen van het verslag.</p>
    </intervention>
    <intervention id="3-196" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Biogasinstallaties die door kleine boeren worden beheerd, zijn een rationele oplossing: daarin kan drijfmest en ander afval worden gebruikt voor de productie van biogas vóór de compostering tot hoogwaardige meststof of worden gecombineerd met het drogen van voedergewassen waarmee in beide gevallen de ecologische cyclus sluitend wordt gemaakt.</p>
      <p sl="de">Een verhoging van subsidies voor biogasinstallaties moet echter worden afgewezen om de mogelijkheid uit te sluiten dat waardevolle levensmiddelen aan brandstof- en energieproductie worden verspild. Het mag nooit gebeuren dat grote bedrijven voor de productie van zogenaamde bio-energie en biobrandstoffen van boeren akkerland pachten. Dit land gaat zo verloren voor de productie van levensmiddelen en dit leidt tot een situatie waarbij we overstelpt worden door monoculturen, pesticiden en genetische technologieën en we onze zelfvoorzieningscapaciteit op het gebied van levensmiddelenproductie verbeuren.</p>
      <p sl="de">We verwelkomen de optimalisatie van bestaande systemen en de introductie van processen voor efficiënter gebruik van deze systemen, maar andere kwesties zijn vanwege de gegeven redenen problematisch en ik heb daarom tegen het verslag gestemd.</p>
    </intervention>
    <intervention id="3-197" speaker_id="28382" name="Andrzej Jan SZEJNA" is_mep="True" mode="written" nationality="Poland" birth_date="28-04-1973" birth_place="Końskie" p_group="Socialist Group in the European Parliament" m_state="PL">
      <p sl="pl">Ik heb voor het verslag van de heer Tabajdi over landbouw en biogas: noodzaak tot herziening van EU-wetgeving gestemd.</p>
      <p sl="pl">Naar mijn mening zijn er significante economische en milieuredenen om de ontwerpresolutie van het Europees Parlement over duurzame landbouw en biogas te ondersteunen, vooral omdat dit een gedetailleerder onderzoek van de wetgeving van de EU over dit thema met zich mee zal brengen.</p>
      <p sl="pl">Dit zou behoorlijke vooruitgang betekenen richting het bereiken van het doel dat de Europese Commissie in het Witboek heeft gesteld met betrekking tot het verhogen van de energie uit duurzame bronnen van zes procent in 1995 tot twaalf procent in 2010.</p>
      <p sl="pl">Het potentieel voor biogas dat wordt gewonnen uit natuurlijke materialen zoals dierlijke mest is nog steeds niet volledig benut. Als de productie van dergelijk biogas wordt geïntensiveerd, zou dit niet alleen bijdragen aan het verminderen van de CO2 -uitstoot, het zou ook bijdragen aan een verhoging van het concurrentievermogen door boeren nieuwe inkomstenbronnen te bieden.</p>
      <p sl="pl">We moeten niet vergeten dat dit een van de goedkoopste bronnen van warmte-energie is. Het zou de lidstaten van de Unie enorm helpen bij hun streven om minder afhankelijk van aardgasbronnen te worden.</p>
      <p sl="pl">Ik ondersteun het standpunt van de Sociaal-democratische Fractie in het Europees Parlement die er bij de Europese Commissie op aandringt om de nieuwe strategie voor de productie van biogas zo snel mogelijk te verwerken in het Kyoto-mechanisme.</p>
    </intervention>
  </section>
  <section id="creitem14" title="7. Rectificaties stemgedrag/voorgenomen stemgedrag: zie notulen">
    <intervention id="3-199" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">We hebben ons werk voor deze middag erop zitten. De vergadering wordt onderbroken. Deze wordt om 15.00 uur hervat voor een formele zitting om de 50e verjaardag van het Europees Parlement te vieren.</p>
      <a text="(De vergadering wordt om 13.05 uur onderbroken en om 15.00 uur hervat)"/>
    </intervention>
  </section>
  <section id="creitem15" title="8. Plechtige vergadering – Viering van de vijftigste verjaardag van het Europees Parlement">
    <intervention id="3-203" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Dat was een prachtige vertolking door het Europees Jeugdorkest onder leiding van Pavel Kotla. Hartelijk bedankt.</p>
      <p sl="nl">Dames en heren ik wil u hier van harte welkom heten in dit Huis om de 50e verjaardag van de oprichtingszitting van de Europese Parlementaire Assemblee te vieren. Als allereerst wil ik voorstellen dat we allen bij acclamatie de voormalige Voorzitters verwelkomen die hier vandaag bij ons zijn: Emilio Colombo, Lord Henry Plumb, Enrique Barón Crespo, Egon Klepsch, Klaus Hänsch, José Maria Gil Robles, Nicole Fontaine en Josep Borrell Fontelles. Welkom allemaal, geachte voormalige Voorzitters van het Europees Parlement.</p>
      <a text="(Langdurig applaus)"/>
      <p sl="nl">Ik wil ook Janez Janša, de fungerend voorzitter van de Europese Raad, en José Manuel Durão Barroso, de voorzitter van de Europese Commissie, van harte welkom heten. Natuurlijk bent u geen onbekende hier in het Huis, mijnheer Barroso, maar vandaag bent u bijzonder welkom.</p>
      <a text="(Applaus)"/>
      <p sl="nl">Het is een bijzonder genoegen om Lluís Maria de Puig, voorzitter van de Parlementaire Assemblee van de Raad van Europa hier in het Europees Parlement welkom te heten. Ik heet u van harte welkom.</p>
      <a text="(Applaus)"/>
      <p sl="nl">Het is een genoegen om de voorzitters van het parlement van België, Herman van Rompuy, van Italië, Fausto Bertinotti, en van de Nederlandse eerste kamer, Yvonne Timmerman-Buck, te verwelkomen die samen met andere vertegenwoordigers van het parlement van Bulgarije, de Republiek Tsjechië, Estland, Frankrijk, Duitsland, Hongarije, Ierland, Letland, Litouwen, Luxemburg, Polen, Portugal, Roemenië, Slowakije, Slovenië en het Verenigd Koninkrijk vandaag bij ons in het Europees Parlement zijn en die ik ook welkom wil heten.</p>
      <a text="(Applaus)"/>
      <p sl="nl">Ik heet de voorzitters van de andere Europese instellingen welkom: voor het Europees Hof van Justitie, Peter Jann, de president van de eerste kamer; voor de Europese Rekenkamer, de president Vítor Caldeira; voor het Economisch en Sociaal Comité, voorzitter Dimitris Dimitriadis; voor het Comité van de regio’s, Luc Van den Brande; en de ombudsman, Nikoforos Diamandouros. Welkom bij het Europees Parlement.</p>
      <a text="(Applaus)"/>
      <p sl="nl">Het is mij een genoegen om de lokale en regionale vertegenwoordigers welkom te heten: de burgemeester van Straatsburg, Fabienne Keller, de voorzitter van de Regionale Raad van de Elzas, Adrien Zeller, de voorzitter van de Conseil Général du Bas-Rhin , Philippe Richert, en de prefect van de regio Elzas en het departement Bas-Rhin, Jean-Marc Rebière. Welkom bij het Europees Parlement.</p>
      <a text="(Applaus)"/>
      <p sl="nl">Dames en heren in zetel 146 zit onze collega Astrid Lulling, zij is de enige van ons die lid van het Europees Parlement was in de tijd toen dit nog niet direct werd gekozen.</p>
      <a text="(Langdurig applaus)"/>
      <p sl="nl">Bijna precies vijftig jaar geleden, op 19 maart 1958, kwamen de drie Europese instellingen – de Europese Economische Gemeenschap, de Europese Gemeenschap voor Atoomenergie en de Europese Gemeenschap voor Kolen en Staal – hier voor het eerst in Straatsburg bijeen in wat toen de “Maison de l’Europe” heette. De Assemblee bestond uit “vertegenwoordigers van de volkeren van de staten die samengebracht zijn in de Gemeenschap”, zoals in het Verdrag van Rome werd gesteld dat enkele weken daarvoor van kracht was geworden.</p>
      <p sl="nl">Vandaag vieren we dit jubileum omdat we in een doorgaande lijn de directe opvolgers zijn van die Parlementaire Assemblee en de oorspronkelijke 142 leden.</p>
      <p sl="nl">De eerste voorzitter van deze Gemeenschappelijke Assemblee was Robert Schuman. In zijn openingsrede zei hij dat de Assemblee een essentiële rol zou spelen in het ontwikkelen van de Europese geest, “waarvoor”, zei hij, “de Assemblee het middelpunt is en blijft”. Ik geloof dat dit nu net zo goed geldt als toen. Tegelijkertijd waarschuwde Robert Schuman zijn collega’s op die oprichtingszitting dat parlementair werk met 142 leden, toentertijd uit zes landen, van iedereen discipline zou vragen, en natuurlijk geldt dit zoals we allemaal weten nu nog meer met 785 leden uit 27 landen!</p>
      <p sl="nl">Niet lang na de oprichtingszitting begonnen onze voorgangers hun instelling het “Europees Parlement” te noemen, eerst informeel want die term verscheen niet in de oprichtingsverdragen van de Europese Gemeenschappen. Het zou nog vier jaar duren totdat in maart 1962 de Parlementaire Assemblee het besluit nam zichzelf het “Europees Parlement” te noemen.</p>
      <p sl="nl">Hoewel in de oprichtingsverdragen van de Europese Gemeenschappen stond dat de Assemblee voorstellen zou doen voor verkiezingen door middel van rechtstreekse, algemene verkiezingen met een eenvormige procedure in alle lidstaten en de Raad met eenparigheid van stemmen … de bepalingen zou vaststellen waarvan hij de aanneming door de lidstaten overeenkomstig hun onderscheiden grondwettelijke bepalingen aanbeval, duurde het tot 1976 voordat de Raad op basis van de aanbeveling van het Europees Parlement op 20 september 1976 een wetgevingsbesluit voor het houden van rechtstreekse algemene verkiezingen voor het Europees Parlement aannam.</p>
      <p sl="nl">Dames en heren, de Parlementaire Assemblee had oorspronkelijk vrijwel geen eigen bevoegdheden. Onze voorgangers wisten dat het ontwikkelen van de Europese parlementaire dimensie een lang proces zou zijn en dat hiervoor een duidelijk kompas, toewijding, geduld en uithoudingsvermogen van hen en latere generaties nodig waren. Stap voor stap heeft het Europees Parlement zelf meer en meer bevoegdheden gekregen en is het zich steeds meer bewust geworden van zijn verantwoordelijkheden en actieradius en ik denk dat ik namens iedereen hier vandaag kan zeggen dat het werkelijk zijn naam waard is.</p>
      <a text="(Applaus)"/>
      <p sl="nl">Vandaag vertegenwoordigen wij bijna 500 miljoen burgers in de Unie en we weerspiegelen alle verschillende stromingen van het politieke spectrum in de Europese Unie. We zijn het vrij verkozen Parlement van de Europese Unie, verenigd in onze inspanning om de beste en meest overtuigende oplossingen te bereiken. We zijn zelfverzekerd geworden en een belangrijke speler in de Europese politiek.</p>
      <p sl="nl">Dames en heren we mogen daar zeer tevreden over zijn.</p>
      <p sl="nl">Dit proces begon in 1958 en er zijn onderweg mijlpijlen geweest op onze gezamenlijke weg naar Europese integratie. In 1971 kreeg de Europese Gemeenschap een eigen begroting en sinds die tijd heeft het Europees Parlement een belangrijke rol gespeeld bij de goedkeuring van daaropvolgende begrotingen. In 1979 werden de eerste directe verkiezingen voor het Europees Parlement gehouden. In 1986 werd met de Europese Akte de naam “Europees Parlement” eindelijk rechtsgeldig. Toen vijftien jaar geleden het Verdrag van Maastricht in werking trad, kreeg het Europees Parlement eindelijk volledige medebeslissingsbevoegdheden op initiële gebieden van het Gemeenschapsbeleid. Daardoor kon het Parlement een echte bijdrage leveren aan het formuleren van wetgeving en indien nodig op de rem trappen tegen de wil van de Raad. Het Verdrag van Amsterdam breidde deze medebeslissingsbevoegdheden verder uit en het Verdrag van Lissabon zal medebeslissing instellen als de regel voor het maken van Europese wetgeving en verwijst daarom terecht naar de “gewone wetgevingsprocedure”.</p>
      <p sl="nl">Op dit moment bestaan we uit 785 leden uit 27 Europese landen. We vertegenwoordigen meer dan 150 nationale politieke partijen. De meeste partijen hebben zich aaneengesloten om de zeven fracties te vormen. We zijn zowel wetgevende als budgettaire autoriteit op gelijke voet met de Raad. We houden toezicht op de Europese Commissie en verkiezen haar voorzitter. De Commissie kan niet aantreden zonder onze goedkeuring. We zijn een voorvechter van het primaat van het Gemeenschapsrecht en we zijn de kamer van de burgers van de Europese Unie.</p>
      <p sl="nl">Drie weken geleden hebben we het Verdrag van Lissabon aangenomen. Dit zal onze bevoegdheden nog verder versterken. In de toekomst kunnen besluiten over belangrijke aangelegenheden die op dat moment van belang zijn voor de burgers van de Europese Unie alleen worden genomen als een meerderheid in het Europees Parlement ervóór is. Dit geldt ook voor belangrijke kwesties op het gebied van justitie en binnenlandse zaken. Dit is echter geen reden om zelfgenoegzaam te worden en het is zeker niet de uitkomst van een proces dat geen andere uitkomst had kunnen hebben. We moesten voor elke stap op deze weg strijden.</p>
      <p sl="nl">Ik wil iedereen bedanken die in de afgelopen vijftig jaar en in de vaardige handen van onze Voorzitters heeft gewerkt om de parlementaire dimensie van de Europese integratie te versterken en een waardevolle dienst aan dat proces heeft geleverd. Dank u wel, leden van het Parlement van nu en vroeger!</p>
      <a text="(Applaus)"/>
      <p sl="nl">Jean Monnet zei ooit: “Niets is mogelijk zonder mensen, niets is duurzaam zonder instellingen”. Ik wil ook een moment nemen om Paul-Henri Spaak te herdenken, de eerste Voorzitter van de Gemeenschappelijke Assemblee van de Europese Gemeenschap van Kolen en Staal (EGKS) – de instelling die vooraf ging aan het Europees Parlement – die met haar verslag na de conferentie van Messina in juni 1955 een belangrijke bijdrage leverde aan de voorbereiding van het Verdrag van Rome.</p>
      <p sl="nl">Het pad naar de parlementaire democratie in de Europese Unie volgde een patroon dat ons bekend is uit de geschiedenis van de Europese naties. Wat we hebben gecreëerd is een institutioneel evenwicht tussen het nationale en Europese niveau. Dit is een groot succes en het weerspiegelt de communicatie over en weer tussen de verschillende niveaus van gedeeld bestuur in Europa. Een belangrijk onderdeel van dit evenwicht is de goede samenwerking van het Europees Parlement met de nationale parlementen, iets wat ons na aan het hart ligt. Ik ben heel blij om te zien dat vrijwel alle nationale parlementen van de lidstaten van de Europese Unie hoge vertegenwoordigers hebben gestuurd om vandaag bij ons te zijn.</p>
      <a text="(Applaus)"/>
      <p sl="nl">Ik vraag u allen – de leden van het Europees Parlement en de leden van de nationale parlementen – om uw aandeel te leveren in het streven om die samenwerking in de toekomst te behouden.</p>
      <p sl="nl">Het Verdrag van Lissabon en het Handvest van de grondrechten zullen een beslissende bijdrage leveren om democratie en parlementarisme op alle niveaus in de Europese Unie tot een realiteit te maken. We mogen trots zijn, dames en heren, op onze consequente en duidelijke ondersteuning voor het Hervormingsverdrag en het Handvest van de grondrechten.</p>
      <a text="(Applaus)"/>
      <p sl="nl">We hebben wel de kritische blik van het publiek nodig en dat ons werk kritisch wordt gevolgd. We hebben echter ook recht op een eerlijke behandeling. De Europese Unie is in al haar diversiteit complexer dan welke andere gemeenschap ook in de wereld. Ik zou de media die een essentiële rol spelen in onze communicatie met burgers willen vragen om dat in gedachten te houden. De Europese Unie moet niet worden gebruikt als zondebok voor nationale fouten.</p>
      <a text="(Applaus)"/>
      <p sl="nl">Een van de grootste successen van onze Europese visie is in de afgelopen vijftig jaar de opkomst van democratie en vrijheid overal in Europa geweest. Op dit moment zijn Estland, Letland, Litouwen, Polen, de Republiek Tsjechië, Slowakije, Hongarije, Slovenië, Bulgarije, Roemenië en het herenigd Duitsland lid van de Europese Unie. Een prestatie waar we slechts van konden dromen is tijdens ons leven werkelijkheid geworden. Vandaag hebben we als burgers van de Europese Unie, zoals de Verklaring van Berlijn van 25 maart 2007 het verwoordt: “het geluk verenigd te zijn.” Dat is reden tot grote vreugde.</p>
      <p sl="nl">Bij het opmaken van de balans van de afgelopen vijftig jaar is het belangrijk dat we naar de toekomst kijken. We moeten ons met de nodige zelfkritiek de aspecten van de parlementaire dimensie van Europa in herinnering roepen die nog steeds niet bevredigend zijn.</p>
      <p sl="nl">In tegenstelling tot nationale parlementen hebben we nog steeds niet de mogelijkheid om in de begrotingsprocedure te beslissen over het verhogen van onze eigen financiële middelen.</p>
      <p sl="nl">Een parlementaire regering brengt over het algemeen ook parlementaire controle over het leger met zich mee, het gemeenschappelijk buitenlands en veiligheidsbeleid is nog steeds onvolledig en geeft geen duidelijke koppeling tussen nationale en Europese verantwoordelijkheden.</p>
      <p sl="nl">We hebben nog steeds geen uniforme kieswet. Dat betekent dat we nog steeds een belangrijke noodzakelijke voorwaarde missen voor effectieve Europese politieke partijen die zich met gezamenlijke kandidatenlijsten verkiesbaar kunnen stellen voor het Europees Parlement.</p>
      <p sl="nl">Met geduld, uithoudingsvermogen en een goed kompas, heeft het Europees Parlement sinds de eerste zitting van de Europese Parlementaire Assemblee gevochten om zijn positie in Europa in te nemen en het moet en zal dit in de toekomst blijven doen. Als direct verkozen supranationale vergadering van Europa, wordt het Europees Parlement als model gezien voor vergelijkbare inspanningen in andere gebieden in de wereld. U en ik zijn hier getuige van als we andere delen van de wereld bezoeken.</p>
      <p sl="nl">Toen Robert Schuman zijn functie als de eerste Voorzitter van de Europese Parlementaire Assemblee op 19 maart 1958 op zich nam, was deze positieve ontwikkeling van de parlementaire dimensie van Europa vrijwel onmogelijk te voorspellen. Robert Schuman had echter een visie. Hij sprak over een Europees idee dat, zoals hij zei, moest herleven, en beschreef dit als “la relance de l’idee européenne ”. Wat kan voor ons een beter leidmotief zijn voor de taak die op dit moment voor ons ligt na de crises rondom het mislukte Grondwettelijk Verdrag?</p>
      <p sl="nl">Op 19 maart 1958 uitte Robert Schuman in zijn korte toespraak zijn zorg dat een technocratische manier van denken de Europese integratie zou kunnen doen wegkwijnen. Dat geldt nu net zo goed als toen. Robert Schuman was realistisch, bescheiden en duidelijk in zijn beschrijving van de kansen die beschikbaar waren voor de Parlementaire Assemblee waar hij tot 1960 Voorzitter van was: “Nous désirons contribuer ”, zei hij met zijn warme en diepe stem, “à créer un noyau de la structure européenne .”</p>
      <p sl="nl">Robert Schuman eindigde zijn eerste toespraak als Voorzitter van de Europese Parlementaire Assemblee met de gelofte om te zullen werken aan de eenwording van ons continent, van Europa. Hij geloofde dat Europa zichzelf moest zien als een gemeenschap van waarden die de vrije landen van ons continent verenigt: “Ainsi seulement l’Europe réussira à mettre en valeur le patrimoine total qui est commun à tous les pays libres. ”</p>
      <p sl="nl">Ik zou hierop verder willen bouwen. De Europese Unie is een gemeenschap van waarden. Onze instellingen zijn geen doel op zich, maar zijn er om onze waarden te dienen: de waardigheid van het individu, mensenrechten, democratie, recht en economische en sociale welvaart. Ze dienen de principes van solidariteit en subsidiariteit. Europa houdt in dat we respect voor elkaar hebben, respect voor onze diversiteit, respect voor de waardigheid van al onze lidstaten, groot en klein. Dit respect kan niet worden opgelegd, maar het is een belangrijke eerste voorwaarde voor ons wederzijds begrip en gezamenlijk optreden. Respect voor het Europees recht dat ons in staat stelt om onze conflicten vriendschappelijk op te lossen en op een vreedzame manier een belangenevenwicht te bereiken. Dit respect moet steeds worden vernieuwd door de ongeschreven regels die onze relaties in Europa besturen: consideratie en respect voor elkaar.</p>
      <a text="(Applaus)"/>
      <p sl="nl">Ik zou iedereen willen aanmoedigen en dringend verzoeken om - ongeacht waar we staan in het politieke spectrum -, dit respect voor elkaar te blijven tonen.</p>
      <p sl="nl">Als dit wederzijdse respect – dat gekenmerkt wordt door tolerantie voor elkaars overtuigingen, maar ook trouw aan onze eigen overtuigingen en de bereidheid om compromissen te sluiten – succesvol is, kunnen de Europese Unie en het Europees Parlement model staan voor vrede in de wereld.</p>
      <p sl="nl">Onze Europese nalatenschap wordt levend gehouden in de vrede en eenheid van onze landen die zijn samengekomen om de Europese Unie te vormen. We eren Robert Schuman en alle leden van de eerste Europese Parlementaire Assemblee door hun erfenis in ere te houden en door te werken aan een verantwoordelijk en open Europees Parlement dat dicht bij zijn burgers staat, maar de vastberadenheid heeft om indien nodig politiek leiderschap te geven. Als wij hier vastberaden blijven werken, is er geen reden om het oordeel van degenen die na ons komen te vrezen als zij in 2058 de 100e verjaardag van het Europees Parlement vieren en de balans opmaken van ons huidige werk.</p>
      <p sl="nl">Collega’s, dames en heren, laten we ons samen verheugen in de vrijheid, vrede en eenheid van ons Europese continent dat wij mogen dienen.</p>
      <a text="(Luid en langdurig applaus)"/>
    </intervention>
    <intervention id="3-204" speaker_id="photo_generic" name="Janez Janša" is_mep="True" mode="spoken">
      <p sl="sl">fungerend voorzitter . − “Mijn toespraak kan niet zonder emotie zijn.” Dat is hoe de eerste Voorzitter van de Europese Parlementaire Assemblee, Robert Schuman, dit eerbiedwaardige Huis op 19 maart 1958 voor het eerst toesprak. Vijftig jaar later bij uw feestelijke jubileum voelen we precies hetzelfde.</p>
      <p sl="sl">Hier spreek ik niet slechts 142 nationale, maar ook 785 direct verkozen leden van het Europees Parlement toe. Als we terugkijken op de weg die achter ons ligt en de opbloeiende Europese democratie van de afgelopen vijftig jaar, maakt dit ons trots en zeer dankbaar jegens de grondleggers van de Europese idee. Tegelijkertijd zijn we belast met de verantwoordelijkheid om het Europese verhaal van vrede, samenwerking en welvaart zo goed mogelijk voort te zetten.</p>
      <p sl="sl">Laten we terugdenken aan het jaar 1958: de samenleving had met de gevolgen van twee vernietigende oorlogen te maken, een bipolaire wereld met een tweedeling tussen westerse en oosterse mogendheden, de koude oorlog, de Cubaanse revolutie, de eerste chip, kernproeven en de lancering van het eerste ruimteschip. 168 miljoen Europeanen werden verenigd, terwijl de zes leden van de Europese Unie – die hun oorlogswonden heelden, economisch tot bloei kwamen en samen met de euro-atlantische alliantie zorgden voor vrede en democratie in het gebied. Het grootste deel van de rest van Europa leefde helaas nog onder totalitaire regimes met stagnatie van het burgerlijk en economisch klimaat of zelfs recessie.</p>
      <p sl="sl">In 2008 zien we een heel ander beeld: de multipolaire wereld is niet alleen bezig met economische en politieke concurrentie, maar ook steeds meer met samenwerking op zoek naar oplossingen voor de huidige uitdagingen. Het verdwijnen van de grenzen die Europa met de Berlijnse muur verdeelden, het verdwijnen van het IJzeren Gordijn en van de bewaking van de binnengrenzen zal aan het einde van deze maand worden vervolgd met het verdwijnen van de grenzen in het luchtruim van het vergrote Schengengebied.</p>
      <p sl="sl">Het gebied van de Europese Unie is meer dan drie keer zo groot als vijftig jaar geleden en het heeft drie keer zoveel inwoners, 23 officiële talen, een sterkere interne markt en een gemeenschappelijke munteenheid. De levensverwachting van haar burgers is gemiddeld acht jaar langer. Zevenentwintig regeringsleiders en staatshoofden – een derde van ons leefde twintig jaar geleden onder totalitaire regimes – zullen morgen besluiten nemen rond dezelfde tafel. Op dit moment leeft vrijwel heel Europa in vrijheid en democratie. We moeten ons bewust zijn van deze prestatie en dit vieren. Het leven en werk van het Europees Parlement sinds 1958 weerspiegelt duidelijk de vooruitgang die in de afgelopen vijftig jaar door middel van integratie is bereikt. Na de oorspronkelijk adviserende rol in de vroege jaren zeventig, hebt u de eerste echte bevoegdheden op het gebied van de Europese begroting gekregen en aan het einde van de jaren zeventig had u de eerste directe verkiezingen. Met nieuwe overeenkomsten kreeg u grotere bevoegdheden voor het aannemen van wetgeving en het benoemen van Europese politieke topvertegenwoordigers. De nieuwe Europese Commissie kan ook niet zonder uw vertrouwen bestaan.</p>
      <p sl="sl">Op dezelfde manier waarop het Verdrag van Rome in 1958 nieuwe verantwoordelijkheden voor het Parlement met zich meebracht, vertegenwoordigt het Verdrag van Lissabon vijftig jaar later een grote stap vooruit voor het Europees Parlement. De medebeslissingsprocedure zal zich uitbreiden naar vrijwel alle Europese beleidslijnen en de rol van het Parlement bij de democratische supervisie, de creatie van internationale overeenkomsten en het benoemen van Europese topvertegenwoordigers zal worden versterkt.</p>
      <p sl="sl">Ik was heel blij toen u bij de voltallige vergadering vorige maand het verslag over het Hervormingsverdrag van Lissabon met grote meerderheid aannam. Ik zou ook alle lidstaten willen feliciteren die al met succes ratificatieprocedures hebben afgerond en ik hoop dat ze snel zullen worden gevolgd door alle resterende lidstaten.</p>
      <p sl="sl">Waar de eerste vijftig jaar van de Europese Unie gericht waren op de Europese agenda, onze politieke en economische ontwikkeling en hervormingen, zullen de volgende vijftig jaar zeker ook op de wereldwijde agenda zijn gericht. Dit is duidelijk te zien aan de lijst met onderwerpen voor de vergadering morgen van de Europese Raad.</p>
      <p sl="sl">Het is volstrekt duidelijk dat we alleen goede oplossingen kunnen vinden voor de uitdagingen van Lissabon, de milieu- en energiekwesties en de beroering op de financiële markten als we rekening houden met mondiale trends en spelers en deze in onze activiteiten betrekken.</p>
      <p sl="sl">Dit geldt ook voor mensenrechten en de interculturele dialoog, waarbij u als Europees Parlement zeker een leidende rol hebt. Ik wil van deze gelegenheid gebruik maken om namens de Europese Raad erkenning te uiten voor uw rol bij het aan de kaak stellen van schendingen van de mensenrechten en het toezien op verkiezingen en voor het werk van uw delegaties in internationale instellingen zoals de Mensenrechtenraad van de Verenigde Naties. Uw rol binnen het kader van paritaire parlementaire vergaderingen is ook belangrijk en biedt toegevoegde waarde voor het beleid van de Europese Unie met betrekking tot derde landen en regio's.</p>
      <p sl="sl">Door middel van uw activiteiten en vergaderingen met hoge gasten tijdens het Jaar van de interculturele dialoog, versterkt u een van de Europese basistradities, dat wil zeggen dat wederzijds respect en begrip de basis zijn voor samenleven in Europa en ook in de wereld als geheel.</p>
      <p sl="sl">Het aantal activiteiten van de Europese Unie neemt steeds toe, maar ze worden allemaal geleid door één regel: succes staat in verhouding tot de mate van eenheid onder de lidstaten, sectoren, belangengroepen en generaties, en binnen regionale, nationale en Europese factoren. Hierbij moeten de instellingen van de Europese Unie als voorbeeld dienen.</p>
      <p sl="sl">“Elke persoon is een nieuwe wereld. Alleen instellingen die de collectieve ervaring bewaren kunnen tot wasdom komen.” Deze gedachte van Jean Monnet helpt ons te verklaren waarom de visie van de Europese Unie nog steeds vaak verschilt van de realiteit en waarom veel Europeanen, ondanks de duidelijke successen van de afgelopen vijftig jaar, nog steeds de voordelen van Europese integratie betwijfelen. Om vrijheid, diversiteit, de afwezigheid van grenzen en de voordelen en toekomstverwachtingen van een verenigd Europa te begrijpen en te waarderen, moeten we ons er altijd van bewust zijn dat er andere, veel ergere alternatieven zijn.</p>
      <p sl="sl">Daarom is het onze gezamenlijke taak om de Europese collectieve ervaring levend te houden. Daaruit halen we de kracht om de huidige uitdagingen aan te gaan. Gedachten aan het verleden moeten worden verenigd met die voor de toekomst. Als we vijftig jaar geleden niet de handen ineen hadden geslagen, zouden we nu waarschijnlijk niet in vrede en welvaart leven. Hetzelfde kan over de volgende vijftig jaar worden gezegd. Als we niet samen zoeken naar CO2 -vriendelijke en energiebesparende oplossingen, zullen we niet slagen in het vertragen van de klimaatverandering. We zullen steeds meer overstromingen, orkanen, droogtes, nieuwe ziekten, bedreigde ecosystemen en klimaatvluchtelingen zien. De resultaten van Europese besluiten en activiteiten moeten absoluut voldoende concreet en tastbaar zijn opdat de burgers het essentiële belang van de Europese Unie bij het behoud en de verbetering van hun levenskwaliteit kunnen begrijpen.</p>
      <p sl="sl">Mijnheer de Voorzitter, dames en heren, ik wil u allen bedanken voor uw bijdrage aan de ontwikkeling van de Europese Unie in de afgelopen vijftig jaar. Ik weet wat het allemaal voor onze generaties heeft betekend. Ik werd geboren in hetzelfde jaar als het Europees Parlement. Tot het einde van dit mandaat en daarna wens ik u veel succes bij uw werk, veel nieuwe ideeën en niet-aflatende volharding bij de ontwikkeling van de Europese waarden, democratie en manier van leven.</p>
      <p sl="sl">Ik ben ervan overtuigd dat als we het volgende ronde getal in het bestaan van dit Europese Huis van democratie vieren, we opnieuw zichtbare vooruitgang in Europa zullen kunnen vieren.</p>
      <a text="(Applaus)"/>
    </intervention>
    <intervention id="3-205" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Ik wil de voorzitter van de Europese Raad hartelijk bedanken. Ik wil nu de voorzitter van de Europese Commissie, José Manuel Durão Barroso vragen het woord te nemen.</p>
    </intervention>
    <intervention id="3-206" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="fr">Mijnheer de Voorzitter van het Europees Parlement, mijnheer de fungerend voorzitter, voorzitters van de verschillende Europese instellingen, voormalig Voorzitters van het Huis, dames en heren, vertegenwoordigers van de nationale parlementen, gasten, het verheugt mij om de eerste halve eeuw van het Europees Parlement vandaag met u te vieren. Deze verjaardag is van enorme symbolische en politieke betekenis voor ons Europa. Vijftig jaar geleden was Robert Schuman de voorzitter van de nieuwe Gemeenschappelijke Assemblee. De drie Europese Gemeenschappen hadden net de eerste versie van een Europese democratie gecreëerd. Sinds die tijd is deze fundamentele politieke beslissing steeds weer bevestigd in elke fase van de Europese integratie.</p>
      <p sl="fr">De oprichters voorzagen bovenal dat het ontluikende Europa duurzame democratische Europese instellingen nodig had om de steeds sterkere banden tussen de Zes te belichamen. In overeenstemming met de bezielde visie van Jean Monnet moesten deze instellingen ook kunnen evolueren om te begeleiden wat zij zagen als de tweeledige gebeurtenissen van de toekomst: diepere integratie en geografische uitbreiding. Ik wil u zeggen dat het nog steeds zeer indrukwekkend is om u allen hier in dit Huis van Europese democratie te zien, vertegenwoordigers die direct zijn gekozen door landen die tot voor kort verdeeld waren door dictaturen die Europa ervan weerhielden in vrede adem te halen.</p>
      <a text="(Applaus)"/>
      <p sl="fr">De institutionele driehoek die wij geërfd hebben van de stichters is een model dat uniek is in de wereld en dat zeker na vijftig jaar zijn vitaliteit en duurzaamheid heeft bewezen. Het heeft zich aangepast aan een substantiële verruiming van de draagwijdte van de taken die aan de Gemeenschap en nu aan de EU zijn toevertrouwd. Het heeft ook een significante dynamische uitbreiding van onze Unie doorstaan.</p>
      <p sl="fr">We hebben dit succes te danken aan de vernuftigheid en het evenwicht van ons institutioneel model dat geen klassieke verdeling van bevoegdheden volgt. We hebben dit succes ook te danken aan onze manier van werken die zowel de Gemeenschapsmethode als het subsidiariteitsbeginsel respecteert.</p>
      <p sl="fr">De instellingen zijn echter geen doel op zich. Ze blijven ten dienste staan van een ideaal en doelstellingen. Ze staan ten dienste van onze burgers. Hoe sterker de instellingen, hoe beter ze dit ideaal en onze burgers kunnen dienen.</p>
      <p sl="fr">De stichters wilden Europa bovenal opbouwen omwille van de vrede. Ze wilden dit nieuwe Europa opbouwen door solidariteit. Ze kozen de economie als sturende kracht achter hun politieke visie en hun doelen.</p>
      <p sl="fr">Vijftig jaar later leeft Europa in vrede en is vergroot tot continentale proporties en heeft het sterke instellingen nodig om met de mondialisering, de uitdaging van deze tijd, om te gaan. Deze uitdaging kan geen enkele lidstaat alleen aangaan. Door zijn ervaring met het openbreken van markten in combinatie met regels die de waarden van vrijheid, solidariteit en duurzame ontwikkeling belichamen, heeft alleen Europa zowel de afmetingen, de instellingen en de middelen die nodig zijn om met de mondialisering om te gaan.</p>
      <p sl="fr">Om deze uitdaging aan te gaan moet het Europa van de 21e eeuw zich verenigen om succesvol te zijn in de kenniseconomie, banen creëren voor Europese vrouwen en mannen, en de economie dynamischer maken. Het moet zijn rechtmatige plaats innemen in de wereld: een Europese mogendheid zonder arrogantie, een Europa dat de waarden van vrijheid en solidariteit kan voorleggen – niet opleggen, maar voorleggen – aan de wereld.</p>
      <p sl="fr">We zullen slagen als we een constructief partnerschap in stand houden tussen onze instellingen.</p>
      <p sl="fr">Binnen dit partnerschap wil ik het Parlement feliciteren met zijn bijdrage aan het Europese project in alle aspecten van het dagelijks leven van al onze burgers. In zijn vijftig jaar heeft dit Huis vele competenties en een behoorlijke mate van macht verworven. Ik bedoel macht die zich vertaalt in legitimiteit die direct voorkomt uit de stemmen van Europese mannen en vrouwen. Ik bedoel ook macht in de formele betekenis van het woord: medebeslissing, budgettaire bevoegdheden en democratische controle over de Europese instellingen. Wat ik werkelijk bedoel is politieke invloed. Het EP heeft zichzelf opgeworpen tot medewetgever die verantwoordelijkheid deelt binnen de institutionele driehoek en het Europese openbare leven, maar ook door steeds nauwere banden met de nationale parlementen te smeden. Een groot deel van deze parlementen is hier vandaag vertegenwoordigd.</p>
      <p sl="fr">De macht die het EP door de jaren heeft verkregen, heeft slechts gediend om Europa als geheel te versterken. Een krachtig Europees Parlement is een essentiële partner voor de andere instellingen en, dit moet ik wel zeggen, voor de Europese Commissie. Ik denk dat ik wel mag zeggen dat de relatie tussen onze twee instellingen steeds hechter, solider en volwassener wordt en daar ben ik erg blij om.</p>
      <p sl="fr">Als het Verdrag van Lissabon wordt bekrachtigd, zal dat de instellingen van de Gemeenschap nog verder versterken. Het zal de invloed van het Europees Parlement verbreden. Het zal de dubbele democratische legitimiteit van de Commissie versterken door sterkere banden met het Europees Parlement en de Europese Raad. Het zal de Europese Raad een stabiel voorzitterschap geven dat ervoor zal zorgen dat de voorbereiding van en het toezicht op de vergaderingen van de Europese Raad consistenter zijn. Het zal de rol van de hoge vertegenwoordiger van de Unie voor buitenlandse zaken en veiligheidsbeleid die ook vicevoorzitter van de Europese Commissie zal zijn, verder ontwikkelen.</p>
      <p sl="fr">Door de legitimiteit en de efficiëntie van onze instellingen te versterken, vertegenwoordigt het Verdrag van Lissabon een grote stap voorwaarts voor de Europese Unie.</p>
      <p sl="fr">Vandaag, maar ook morgen, moeten we begrijpen dat er geen nulsomspel tussen de instellingen mag plaatsvinden. Geen van onze instellingen zou versterkt moeten worden ten koste van de andere. In tegendeel, we willen allemaal sterkere Europese instellingen als Europa efficiënter en democratischer moet worden. Al onze instellingen zullen beter worden van de consolidatie van de Europese institutionele architectuur.</p>
      <p sl="fr">Dames en heren, in verband met de datum die we hier vandaag gedenken, moest ik denken aan een uitspraak van Agustina Bessa Luis, een beroemde Portugese auteur. Zij zei: “Op 15-jarige leeftijd heb je de toekomst; op 25-jarige leeftijd een probleem; op 40-jarige leeftijd ervaring, maar voordat je 50 jaar oud bent heb je geen geschiedenis.”</p>
      <p sl="fr">Vandaag kan het Europees Parlement, dit Huis van Europese democratie, trots verklaren dat het niet alleen een mooie geschiedenis in zijn verleden heeft, daar ben ik van overtuigd, maar ook in zijn toekomst. Om die reden zou ik u namens de Europese Commissie en namens mijzelf mijn zeer oprechte felicitaties willen aanbieden en mijn beste wensen voor uw werk voor een verenigd Europa.</p>
      <a text="(Applaus)"/>
    </intervention>
    <intervention id="3-207" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Ik wil de voorzitter van de Europese Commissie hartelijk bedanken. Ik zou nu Hans Joachim Opitz willen verwelkomen die hier vandaag ook bij ons is en alle voormalige secretarissen-generaal vertegenwoordigt.</p>
      <p sl="nl">We hebben nu het genoegen nogmaals te luisteren naar het Europees Jeugdorkest.</p>
      <a text="(Korte uitvoering van het Europese Jeugdorkest)"/>
      <a text="(Luid applaus)"/>
      <a text="(Het Parlement luistert staande naar de hymne van de Europese Unie)"/>
      <a text="(De vergadering wordt om 16.15 uur onderbroken en om 16.20 uur hervat)"/>
    </intervention>
  </section>
  <section id="creitem16" title="9. Goedkeuring van de notulen van de vorige vergadering: zie notulen">
    <intervention id="3-210" speaker_id="4482" name="Rodi KRATSA-TSAGAROPOULOU" is_mep="True" mode="spoken" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="nl">De notulen van de vergadering van dinsdag 11 maart zijn rondgedeeld.</p>
      <p sl="nl">Zijn er opmerkingen?</p>
      <a text="(De notulen worden goedgekeurd)"/>
    </intervention>
  </section>
  <section id="creitem17" title="10. Mededeling van de Voorzitter">
    <intervention id="3-212" speaker_id="4482" name="Rodi KRATSA-TSAGAROPOULOU" is_mep="True" mode="spoken" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="nl">Dames en heren ik wil een belangrijke mededeling doen over de stemming van vanmiddag. Wegens technische redenen komen de getoonde resultaten van de door de Voorzitter van de zitting aangekondigde hoofdelijke stemming niet exact overeen met het feitelijke aantal dat door het stemsysteem is geregistreerd. Het resultaat van de stemming is nergens beïnvloed omdat de meerderheid niet is gewijzigd.</p>
      <p sl="nl">Omdat dat het geval is kunnen de stemmingen van vanmiddag niet in twijfel worden getrokken en worden ze geacht te zijn goedgekeurd. De resultaten die worden gepubliceerd als bijlage bij de notulen van de vergadering van vandaag zullen de feitelijke resultaten zijn.</p>
      <p sl="nl">De technische dienst doet zijn uiterste best om de oorzaak van deze fout te achterhalen en om ervoor te zorgen dat de functies hersteld zijn voor de stemmingen van morgen.</p>
    </intervention>
  </section>
  <section id="creitem18" title="11. De rol van de Europese Unie in Irak (debat)">
    <intervention id="3-214" speaker_id="4482" name="Rodi KRATSA-TSAGAROPOULOU" is_mep="True" mode="spoken" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="nl">Aan de orde is het verslag (A6-0052/2008) van mevrouw Gomes, namens de Commissie buitenlandse zaken over een voorstel voor een aanbeveling van het Europees Parlement aan de Raad over de rol van Europa in Irak (2007/2181(INI)).</p>
    </intervention>
    <intervention id="3-215" speaker_id="28306" name="Ana GOMES" is_mep="True" mode="spoken" role="rapporteur" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Mevrouw de Voorzitter, omdat dit Huis op het punt staat te stemmen over een verslag over de rol van de Europese Unie in Irak is het belangrijk om te kijken naar de lessen die zijn geleerd uit de geschiedenis van dat land. Op 16 maart is de chemische aanval op de Koerdische stad Halabja twintig jaar geleden, een van de meest dodelijke militaire acties in de Anfal-genocidecampagne die door het leger van Saddam Hussein tegen zijn eigen volk werd uitgevoerd. Halabja was geen uitzondering, er waren vele Halabjas overal in Irak. Tientallen jaren onderwierp het regime van Saddam Hoessein, door de passiviteit en zo nu en dan stilzwijgende medewerking van Europese regeringen, het Irakese volk aan een strategie van systematische mishandeling met vernietigende gevolgen die vandaag nog zichtbaar zijn. Daarom wilde ik als rapporteur dat de morele en juridische verantwoordelijkheid van Europa jegens het Irakese volk de spil was van dit verslag. In de afgelopen tientallen jaren heeft geen volk meer geleden en er zijn weinig landen strategisch belangrijker voor de veiligheid van Europa.</p>
      <p sl="pt">Behalve dat het een kwestie van plicht is, moet Europa zich realiseren dat het belang heeft bij het consolideren van een federaal en democratisch Irak waar de rechtsstaat zegeviert en waar mensenrechten, inclusief de rechten van vrouwen, worden gerespecteerd. Mijn partij, de Portugese Socialistische Partij en ikzelf waren in 2003 tegen het besluit om Irak binnen te vallen. De toenmalige premier van mijn land, de heer Durão Barroso, ondersteunde dat besluit. Ik ben nog steeds tegen dit besluit. Dit verslag moet echter niet worden gebruikt om onze welbekende standpunten over een kwestie die Europa in het verleden verdeelde, opnieuw te uiten. Het Huis wordt opgeroepen om een mening te geven over de huidige en toekomstige bijdrage van de Europese Unie aan een veilig, welvarend en democratisch Irak dat in vrede leeft met zijn buren.</p>
      <p sl="pt">Met dit in gedachten heb ik in januari en februari in voorbereiding op dit verslag twee reizen gemaakt naar Irak. De ene reis was naar Bagdad, Nassiria en het moerasgebied en de andere was naar Koerdistan en het noorden van het land. Met een budget van 48 miljard dollar voor 2008 komt Irak geen geld te kort. Het heeft niet meer budgetondersteuning of soepele leningen nodig. Wat Irak nodig heeft, en waar de Irakezen om vragen is technische bijstand en zelfversterking van de instellingen. Dan kunnen de staat en de burgermaatschappij goed functioneren en kunnen de uitgestrekte bronnen van het land goed gebruikt worden door de bevolking, waaronder de miljoenen ontheemden in het land zelf en vluchtelingen in de buurlanden.</p>
      <p sl="pt">Dit verslag moedigt niet slechts tot een grotere betrokkenheid van de EU in Irak aan. We vragen ook dat de aanwezigheid van de EU gekenmerkt wordt door transparantie, zichtbaarheid en efficiëntie. Het Parlement is blij te zien dat de Commissie steeds meer probeert om het gebruik van Europese fondsen in Irak te perfectioneren in een extreem moeilijke context. Wat dit betreft zijn we van mening dat de Commissie en de lidstaten meer prominent ter plaatse aanwezig kunnen en moeten zijn met personeel en projecten, vooral in die gebieden van het land waar de veiligheidssituatie dit toelaat. Dat is het geval in de Koerdische regio. Anderzijds vragen we om regulering van contracten voor particuliere aanbieders van militaire en veiligheidsdiensten. Ik wil benadrukken dat het Europees Parlement in dit verslag voor het eerst oproept tot het maken van duidelijke richtlijnen voor het gebruik van deze diensten door instellingen van de EU.</p>
      <p sl="pt">De voornaamste boodschap in dit verslag die aan de Commissie, de Raad, Europese bedrijven, non-gouvernementele organisaties en de publieke opinie moet worden overgebracht is deze: Europa heeft op dit moment de unieke mogelijkheid om een positieve bijdrage te leveren aan de toekomst van Irak en dus ook aan de regio. De interactie met de Commissie tijdens de voorbereiding van dit verslag en de consensus die over dit verslag werd bereikt in de Commissie buitenlandse zaken hebben mij ervan overtuigd dat Europa bereid is deze uitdaging aan te gaan. Ik wil ter afronding al mijn collega’s die amendementen hebben voorgesteld en suggesties hebben gedaan en in het bijzonder de schaduwrapporteurs, mevrouw Hybášková, Barones Nicholson of Winterbourne, de heer Brie en de heer Özdemir, bedanken voor hun bijdragen die dit verslag zeer verrijkt hebben.</p>
    </intervention>
    <intervention id="3-216" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter . − Ik wil eerst de rapporteur, mevrouw Gomes, bedanken voor haar verslag over de rol van de Europese Unie in Irak. We zullen veel aandacht besteden aan het debat van vandaag en de voorstellen van de rapporteur en het hele parlement nauwkeurig bestuderen.</p>
      <p sl="sl">Ik wil van deze gelegenheid graag gebruikmaken om in het bijzonder de recente beslissing van het Europees Parlement toe te juichen om een ad-hocdelegatie voor Irak op te richten. Dit zal zeker bijdragen tot betere betrekkingen tussen de Europese Unie en Irak op alle gebieden.</p>
      <p sl="sl">In nauwe samenwerking met de Iraakse regering en andere actoren, voornamelijk de Verenigde Naties, verbetert de Europese Unie haar betrekkingen met Irak, steunt zij de centrale rol van de Verenigde Naties in Irak en zal zij nauw blijven samenwerken met UNAMI, de VN-ondersteuningsmissie voor Irak. Zij zal ook deze missie blijven steunen door de rol te vervullen die zij kreeg toegewezen in resolutie 1770 van de Veiligheidsraad van de Verenigde Naties.</p>
      <p sl="sl">Het Bureau voor humanitaire hulp van de Europese Commissie (ECHO) helpt ook de humanitaire situatie in de hele regio, en niet alleen in Irak, te verbeteren. Onderhandelingen over de handels- en samenwerkingsovereenkomst met Irak zijn ook een belangrijke factor in de versterking van de betrekkingen tussen Irak en de Europese Unie. We hebben vernomen dat de onderhandelingen erg goed verlopen en zijn daar blij om.</p>
      <p sl="sl">De EU wilt dit proces, waaraan ook de buurlanden meewerken, blijven steunen. We zullen blijven benadrukken dat een dialoog tussen Irak en zijn buurlanden belangrijk is. In deze context wil ik onderstrepen dat de territoriale integriteit van Irak moet worden behouden. Zoals u weet, is het voorzitterschap erg bezorgd om de recente operaties van het Turkse leger op het Iraakse grondgebied. We willen benadrukken dat het heel belangrijk is dat de dialoog en de samenwerking tussen Irak en Turkije niet wordt onderbroken en wij moedigen beide regeringen en de Koerdische regionale regering sterk aan om een vreedzame oplossing te vinden voor het probleem en conflicten te vermijden.</p>
      <p sl="sl">Een langdurige en blijvende vooruitgang op het gebied van een veiligere situatie is sterk afhankelijk van het succes van de inspanningen voor nationale verzoening. De Europese Unie wilt Irak steunen in zijn engagement om dit proces verder te zetten.</p>
      <p sl="sl">Ik wil graag eindigen met de opmerking dat de Europese Unie al veel steunmiddelen aan Irak heeft toegekend. Zij verleent nog steeds haar steun voor de vernieuwing van de veiligheidssector in Irak, vooral via haar geïntegreerde rechtsstaatmissie voor Irak, die tot de zomer van volgend jaar is verlengd. Zoals u weet, hecht de Iraakse overheid veel belang aan deze missie.</p>
    </intervention>
    <intervention id="3-217" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="de">lid van de Commissie. − Mevrouw de Voorzitter, ik wil u eerst en vooral vragen mij een beetje meer tijd te geven want dit is voor mij een heel belangrijk onderwerp.</p>
      <p sl="de">Ik wil eerst mijn lof uitspreken over mevrouw Gomes en alle andere leden van het Parlement die aan de voorbereiding van dit belangrijk verslag hebben meegewerkt. Mevrouw Gomes heeft sinds december Irak tweemaal bezocht om een zo goed mogelijk beeld te krijgen van wat er wel en niet in het land gebeurt. Ik heb mijn twee directeurs die ter zake zijn bevoegd naar Irak gestuurd. Een van hen, mijnheer Tomás Duplá del Moral, is hier vandaag ook aanwezig. Ik vertel u daarover straks meer.</p>
      <p sl="de">Mevrouw Gomes is in haar verslag duidelijk, grondig en zij vertrekt vooral vanuit het juiste standpunt. We kunnen de problemen waarmee Irak nu en in de toekomst te maken heeft en zal hebben, niet wegcijferen.</p>
      <p sl="de">Vijf jaar na de val van Saddam Hoessein kunnen we geleidelijk aan vooruitgang boeken. Dit proces is echter nog fragiel, gelimiteerd en onstabiel.</p>
      <p sl="de">De veiligheidssituatie lijkt een beetje beter. Dit is gedeeltelijk te danken aan de aanwezigheid van de VS, maar ook aan twee andere belangrijke factoren, namelijk de activiteiten van de “sunni-awakening”-raden die door de VS worden gewapend en betaald, en nog belangrijker, de wapenstilstand van Moqtada al-Sadr die nu met zes maand werd verlengd. Het aantal doden onder de Iraakse burgers is nog steeds hoog en men is heel onzeker over de duurzaamheid van deze inspanningen en verbeteringen. Turkse invasies in het noorden maken de situatie nog moeilijker, ongeacht hoe rustig en zorgvuldig de centrale regering en de regering van de Koerdische regio, tenminste tot nu toe, hebben gereageerd.</p>
      <p sl="de">Op politiek gebied heeft de wetgevende raad een aantal belangrijke wetten goedgekeurd: de begroting voor 2008, de wet inzake provinciebevoegdheden en een beperkte amnestie in het debaathificatieproces, waarbij de soennieten, sjiieten en Koerden tevreden worden gesteld. Doordat de raad van de voorzitters de wet inzake provinciebevoegdheden heeft verworpen, is het echter nog niet zeker of deze beperkte vooruitgang kan worden geconsolideerd.</p>
      <p sl="de">Op economisch gebied is er een vol vertrouwen in de oliesector, maar zijn er moeilijkheden om buitenlandse en zelfs binnenlandse investeerders aan te trekken en zijn er geen nieuwe jobmogelijkheden. Het innen van belastingen en taksen zit nog in een beginfase en de bedragen zijn nog onbeduidend. De capaciteit om de investeringen uit te voeren die in de begroting zijn voorzien, neemt toe, maar is nog beperkt. Economische activiteiten, en dus ook investeringen, lijken in deze fase meer kans te hebben in het veiligste Koerdische gebied.</p>
      <p sl="de">Nationale verzoening is nog steeds het hoofdpunt op de politieke agenda en er zijn veel initiatieven en door het buitenland gesteunde acties. Hoewel er steeds nationale inspanningen zijn om een echt Iraaks eigendom op te bouwen en er weer toekomstperspectieven voor het land zijn, is er nog geen gemeenschappelijke en duidelijke visie. Bovendien worden deze inspanningen geleverd vanuit sektarische, religieuze of etnische belangen, overwegingen of grieven. Dit rapporteerde mij ook mijn directeur.</p>
      <p sl="de">Ik wil van deze gelegenheid gebruikmaken om u te wijzen op wat we momenteel al in en met Irak doen, en wat we in de toekomst nog kunnen doen onder de nog steeds moeilijke omstandigheden. Wij interveniëren op meerdere gebieden, zoals op politiek en economisch gebied, op het gebied van bijstand en voor humanitaire aspecten.</p>
      <p sl="de">Eerst de handels- en samenwerkingsovereenkomst. Het is een politieke inspanning waarbij voor het eerst de basis wordt gelegd voor contractuele betrekkingen tussen de Europese Unie en Irak. Wij hopen dat dit Irak zal helpen om hervormingen door te voeren en om zijn integratie in de internationale gemeenschap te vergemakkelijken na jaren van afzondering. We hebben net de vierde gespreksronde achter de rug. We blijven snel vooruitgaan op verschillende gebieden, van mensenrechten tot terrorismebestrijding, van energiesamenwerking tot het milieu.</p>
      <p sl="de">Ten tweede kunnen de ontmoetingen met de buurlanden, waarover de fungerende voorzitter van de Raad sprak, zorgen voor minder inmenging, meer veiligheid en politieke dialoog en verzoening tussen de verschillende facties. Ik heb zelf hiertoe inspanningen geleverd door deel te nemen aan twee bijeenkomsten, een in Sharm el Sheikh en een in Istanboel. Als ik kan, zal ik dat ook in de toekomst doen, om de buurlanden van Irak duidelijk te maken dat zij hun verantwoordelijkheden moeten opnemen. De bezoeken aan Bagdad van de secretaris-generaal van de Arabische Liga, Amr Moussa, en zelfs recentelijk van de Iraanse president zijn al een stap in de goede richting.</p>
      <p sl="de">Zoals mevrouw Gomes in haar verslag vermeldt, moeten niet alleen de financiers of de Irakezen zelf ervoor zorgen dat Irak op zijn eigen benen kan staan.</p>
      <p sl="de">Wat steun betreft, zal dit Huis wel weten dat 829 miljoen euro Gemeenschapsgelden aan Irak werd toegekend sinds de financiering onder mijn voorganger in 2003 werd gestart, en dit met de volle steun van de Raad en het Europees Parlement.</p>
      <p sl="de">We zijn nooit naïef geweest over het feit dat het moeilijk is een efficiënt programma in Irak te voeren. We deden wat dit Parlement en al onze lidstaten hebben aanbevolen, namelijk samenwerken met de VN en haar agentschappen, met de Wereldbank en het multidonor-trustfonds. Een samenwerking met hen was de enige goede optie. De Verenigde Naties had het hard te verduren na de moord op Sérgio Vieira de Mello en een groot deel van zijn personeel toen zijn kantoor in Bagdad werd opgeblazen. De nieuwe speciale vertegenwoordiger, Staffan de Mistura, heeft zijn taak met veel toewijding opgenomen en krijgt veel waardering. U heeft onlangs de speciale VN-vertegenwoordiger David Shearer ontmoet en ik denk dat het een goede gelegenheid was om standpunten uit te wisselen over hun missie en de risico’s die nog steeds bestaan.</p>
      <p sl="de">Ik kan nog veel projecten vermelden, maar ik zal dat doen als ik straks uw vragen beantwoord. Nu wil ik enkel meedelen dat ik denk dat het een belangrijke en wezenlijke taak van de Iraakse regering is, zelfs de belangrijkste taak gezien de beperkte mogelijkheden – en ik ga hier akkoord met mevrouw Gomes – om resultaten voor te leggen. Van basisbehoeften op het gebied van gezondheid en onderwijs, via steun voor democratisering, verkiezingen en de promotie van mensenrechten, tot humanitaire steun en steun aan vluchtelingen, wij blijven werken aan een enorm uitgebreid programma door gebruik te maken van de beste beschikbare middelen in de meest moeilijke omstandigheden.</p>
      <p sl="de">We hebben geprobeerd ervoor te zorgen dat de behoeften van kwetsbare groepen, niet in het minst ontheemde Irakezen in Irak of in de buurlanden, extra aandacht krijgen. Vorig jaar werd een aanzienlijk bedrag van 50 miljoen euro toegekend aan vluchtelingenhulp. De Commissie wilt ook 20 miljoen euro uit haar begroting voor humanitaire hulp van 2008 toekennen aan binnenlandse ontheemden/vluchtelingen en de meest kwetsbare groepen in Irak. We hebben ook een aantal bilaterale projecten opgestart, maar er is geen ideale oplossing. Eigenlijk hebben alle opties intrinsieke en schrikwekkende nadelen.</p>
      <p sl="de">Zoals ik al zei – en ik kom tot een besluit – hebben vorige week op mijn vraag mijn twee directeurs die verantwoordelijk zijn voor Irak van het DG buitenlandse zaken en EuropeAid met hun teams Bagdad bezocht. Zij hebben vruchtbare, maar erg open gesprekken met de Iraakse overheid en andere actoren gevoerd. De missie bevestigde de wankele veiligheid in Irak, de politieke en economische situatie zoals ik eerder heb beschreven, de extreme zwakheid van de Iraakse instellingen na de jaren van Saddam Hoessein en de daaruit vloeiende oorlog, en de sleutelrol van onze kleine delegatie in Bagdad.</p>
      <p sl="de">De Iraakse regering heeft haar verlangen uitgedrukt om met de Europese Unie samen te werken. Op deze basis zullen wij proberen om, samen met andere bilaterale en internationale financiers, te financieren en we zullen helpen om de instellingen en de capaciteiten van de regering van een nog steeds zwakke staat te versterken. We zullen op zoek gaan naar methodes om meer directe acties te ondernemen, zoals het Parlement heeft gevraagd, rekening houdend met de veiligheidssituatie, en we willen ervoor zorgen dat de efficiëntie, zichtbaarheid en de verantwoording van onze hulp maximaal is.</p>
      <a text="(Applaus)"/>
    </intervention>
    <intervention id="3-218" speaker_id="28411" name="Ignasi GUARDANS CAMBÓ" is_mep="True" mode="spoken" nationality="Spain" birth_date="18-05-1964" birth_place="Barcelona" p_group="Group of the Alliance of Liberals and Democrats for Europe" m_state="ES">
      <p sl="es">rapporteur voor advies van de Commissie internationale handel. − Mevrouw de Voorzitter, dit verslag moet worden toegejuicht. De Commissie internationale handel heeft het verslag onderzocht en uitvoerig besproken, vanuit haar bevoegdheden natuurlijk. Ik het hierover even kort hebben.</p>
      <p sl="es">Ik wil enkele punten onderstrepen uit de tekst van de Commissie internationale handel die slechts gedeeltelijk door de rapporteur werd overgenomen, hoewel de mening van deze Commissie toch grotendeels in het verslag merkbaar is. Eerst en vooral moet Irak re-integreren in de zogenaamde internationale economie. Zijn status van waarnemer in de Wereldhandelsorganisatie moeten we toejuichen want dit is duidelijk een positieve stap in de goede richting.</p>
      <p sl="es">Ten tweede moet de handels- en samenwerkingsovereenkomst worden aangewend als een erg nuttig instrument om interne hervormingen te stimuleren waardoor Irak dichter bij de disciplines van het multilaterale handelsstelsel kan komen.</p>
      <p sl="es">Ten derde wil ik benadrukken dat er moet voor gezorgd worden dat bij openbare aanbestedingen transparantie in acht wordt genomen en dat er niet wordt gediscrimineerd. Dit is een belangrijk punt voor de Commissie en we zullen het tijdens de stemming van morgen voorstellen als een amendement voor de plenaire vergadering. Ik meen dat het belangrijk is de nadruk te leggen op transparantie en evenwicht in alle openbare aanbestedingen.</p>
      <p sl="es">Ten slotte verzoeken wij een herinvestering van de opbrengsten van petroleumverkoop onder het toezicht van de Iraakse regering zelf via bevoegde instellingen.</p>
      <p sl="es">Er kan nog veel meer worden gedaan, maar ik meen dat het hele verslag door dit Huis dient te worden geprezen.</p>
    </intervention>
    <intervention id="3-219" speaker_id="28350" name="Jana HYBÁŠKOVÁ" is_mep="True" mode="spoken" nationality="Czechia" birth_date="26-06-1965" birth_place="Praha" p_group="Group of the European People's Party (Christian Democrats) and European Democrats" m_state="CZ">
      <p sl="cs">namens de PPE-DE-Fractie . – Mevrouw de Voorzitter, commissaris, ik wil Baroness Nicholson, mevrouw Ana Gomes en de Commissie hartelijk bedanken. Wat ooit onmogelijk leek, is nu realiteit. Dit Parlement, het Europees Parlement, staat op dezelfde lijn als de Raad en de Commissie voor de rol van de Europese Unie in Irak.</p>
      <p sl="cs">Laten we het verleden vergeten. De situatie verslechtert niet meer en nu is er sprake van stabiliteit. De jongeren zijn geen aanhangers meer van sektarisme en geweld, de milities verliezen steun en het Mahdi-leger werkt mee. Daarom is het voor Europa heel belangrijk in Irak aanwezig te zijn. Europa moet vooral de openbare orde versterken en technische bijstand verlenen aan de politie, het ministerie van Binnenlandse Zaken , de rechtbanken en de gevangenissen. Het is ook belangrijk om via middelen uit de begroting de Irakezen te helpen om winst te halen uit de enorme oliereserves. De derde vereiste is de versterking van de democratie door technische steun te verlenen bij de verkiezingen.</p>
      <p sl="cs">We stimuleren ook Europese bedrijven en ondernemingen om hun relaties met Irak te vernieuwen. Hiervoor hebben wij echter een gemeenschappelijk Europees standpunt nodig. We moeten een oplossing vinden voor vluchtelingen, asielzoekers en ontheemden. We moeten op zoek gaan naar partners. We hebben Iraakse partners nodig die transparantie respecteren, corruptie en nepotisme bestrijden en de rechtsorde, mensenrechten en democratie respecteren. We zijn klaar om steun te verlenen aan de Iraakse Raad van Vertegenwoordigers op basis van een partnerschap om zijn personeel op te leiden, daar te reizen en via een permanente ad-hocdelegatie te werken.</p>
      <p sl="cs">Er is een belangrijk aspect, en ik zeg dit vanuit mijn persoonlijke ervaringen van mijn eerste bezoek aan Basra op 7 april 2003: de Europese aanwezigheid daar mag het probleem niet vergroten. Alle Europeanen moeten samenwerken om de menselijke tragedie voor meerdere Iraakse generaties te verlichten.</p>
    </intervention>
    <intervention id="3-220" speaker_id="22097" name="Véronique DE KEYSER" is_mep="True" mode="spoken" nationality="Belgium" birth_date="23-03-1945" birth_place="Etterbeek" p_group="Group of the Progressive Alliance of Socialists and Democrats in the European Parliament - Vice" m_state="BE">
      <p sl="fr">namens de PSE-Fractie. – Mevrouw de Voorzitter, het verslag van Ana Gomes is uitstekend en is een knap stuk werk. Een zo gevoelig onderwerp als Irak heeft lange tijd voor onenigheid gezorgd. Het verslag biedt ons nu een nieuw en constructief perspectief zonder blabla. We hadden ook niet anders van Ana Gomes verwacht. Het verslag werd ook goedgekeurd door een meerderheid van de Commissie buitenlandse zaken en ik wil twee punten eruit belichten.</p>
      <p sl="fr">Ten eerste verzoekt Ana Gomes de Commissie om alle beschikbare instrumenten creatief te gebruiken voor capacitieitsheropbouw in Irak op het gebied van rechtsorde, justitie, mensenrechten, goed bestuur, vrouwen, gezondheid en onderwijs. Ana Gomes zegt en schrijft dat nadrukkelijk. Irak heeft geld genoeg: het is een vermogend land, maar werd volledig vernield op administratief en menselijk gebied. Mevrouw Gomes roept daarom op voor bilaterale projecten ter ondersteuning van de capaciteitsopbouw en de burgermaatschappij en benadrukt de durf van de Commissie die zelfs een delegatie in Bagdad heeft opgericht om deze projecten nauwer te controleren en de EU-inspanningen meer zichtbaar te maken.</p>
      <p sl="fr">Ten tweede is Ana Gomes haalt niet alleen Irak aan, maar ook de toestand van de Iraakse vluchtelingen. Een recent verslag van de Hoge Commissaris voor vluchtelingen toont aan dat er meer dan twee miljoen vluchtelingen in de buurlanden verblijven, maar dat de situatie in Syrië, waar meer dan 1 400 000 vluchtelingen zijn, en in Jordanië, waar bijna een half miljoen vluchtelingen zijn, niet meer houdbaar is. Ondanks de inspanningen van deze landen werd ook kinderarbeid en prostitutie gemeld. Ana Gomes verzoekt Europa zich ook meer open te stellen voor vluchtelingen en verzoekt de Commissie meer middelen aan te wenden voor haar hulpprogramma's.</p>
      <p sl="fr">Kortom, voor het toekomstige beleid, voornamelijk het begrotingsbeleid, inzake Irak, moet met dit verslag op korte termijn, en misschien ook op middellange termijn, zeker rekening worden gehouden. Ik wens het Huis opnieuw eraan te herinneren dat de rapporteur het land tweemaal heeft bezocht voor zij haar analyse van de situatie heeft gegeven. We weten hoe moeilijk de situatie daar is, dus we kunnen niet anders dan haar bewonderen voor haar moed.</p>
    </intervention>
    <intervention id="3-221" speaker_id="4522" name="Baroness NICHOLSON OF WINTERBOURNE" is_mep="True" mode="spoken" nationality="United Kingdom" birth_date="16-10-1941" birth_place="Oxford" p_group="Group of the Alliance of Liberals and Democrats for Europe" m_state="GB">
      <p sl="en">namens de ALDE-Fractie. – Mevrouw de Voorzitter, ook ik wens onze rapporteur te feliciteren. Mevrouw Gomes heeft een echt uitzonderlijk verslag geschreven. Haar uitspraken zijn rechtstreeks gebaseerd op haar eigen ervaringen in deze situatie. Ik feliciteer de commissaris voor de trouwe en toegewijde aandacht die ze zelf besteedt aan de belangrijkste elementen van het Irakprobleem. Ik wil ook het hoofd van de delegatie, meneer Uusitalo, feliciteren. Zijn werk op dit gebied ben ik al meerdere keren tegengekomen. De Commissie heeft uitstekend werk geleverd. Ik feliciteer u en meneer Uusitalo hartelijk. De Raad van Ministers heeft ook veel aandacht aan het Irakprobleem besteed. Vandaag besteden wij in het Parlement ook hieraan aandacht. De belangrijkste instellingen van de Europese Unie zitten dus uiteindelijk op dezelfde golflengte. Samen kunnen we natuurlijk veel meer bereiken.</p>
      <p sl="en">Irak heeft vandaag een echt parlement en een volledig seculaire grondwet. Irak is een van de weinige naties in deze regio die, ondanks zijn problemen, een democratie, zelfs een seculaire democratie, heeft. We moeten daarom alles in het werk stellen om de Irakezen te steunen bij de versterking van hun democratiseringsproces. Ik ben van mening dat we vooral kunnen helpen door de banden tussen onze parlementen te versterken. Ik ben erg vereerd dat ik de nieuwe voorzitter mag zijn van de delegatie die onlangs door de Conferentie van voorzitters werd opgericht.</p>
      <p sl="en">In oktober vorig jaar en een tweede maal in januari met mevrouw Gomes had ik de gelegenheid het Iraakse parlement in de plenaire vergadering toe te spreken. Het was een grote eer en we hadden onmiddellijk begrepen hoezeer zij hulp nodig hebben. Om de overheid van Irak uit haar zwakke positie die ze heeft geërfd, te helpen geraken, moeten we ook nauwe partnerschappen aanknopen met de openbare diensten en ministeries en moeten we al onze ervaring met uitbreidingen gebruiken om te helpen met capaciteitsopbouw en het opbouwen van instellingen.</p>
      <p sl="en">De Irakezen willen, net zoals ons, een democratie en hebben recht op goed bestuur. Wat zij ook vragen en nodig hebben, zijn basismensenrechten, essentiële openbare diensten en alle privileges die wij in onze Westerse democratieën hebben. Ik vind dat de prijs die we betalen voor een stabiel Irak die zowel nationaal als regionaal een positieve invloed kan uitoefenen, de moeite waard is. Als Turkije tot de Europese Unie toetreedt, en ik hoop dat dit zal gebeuren, zal Irak onze buur worden. Daarom zien we dit land als een van de buurlanden.</p>
    </intervention>
    <intervention id="3-222" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">namens de UEN-Fractie . – Mevrouw de Voorzitter, ook ik wil de rapporteur feliciteren met haar verslag.</p>
      <p sl="pl">Dames en heren, binnen enkele dagen, op 20 maart, zal het vijf jaar geleden zijn dat de strijdkrachten van de internationale coalitie de tweede Golfoorlog zijn begonnen. Jammer genoeg namen toen niet alle lidstaten van de Europese Unie de politieke beslissing om de Verenigde Staten te steunen. Dit gebrek aan eenheid in 2003 heeft nog steeds negatieve gevolgen op de rol die de Europese Unie zou kunnen spelen bij de heropbouw van Irak. We hebben ten slotte veel financiële en politieke middelen beschikbaar. Als die politieke middelen goed worden gebruikt, zouden we een veilig en democratisch Irak kunnen steunen en zo onmiddellijk bijdragen tot een betere stabiliteit in de hele regio.</p>
      <p sl="pl">Ik ben het eens met de rapporteur dat Irak meer nodig heeft dan financiële steun. Irak heeft ook steun nodig bij de heropbouw van zijn nationale instellingen en burgermaatschappij. We mogen niet vergeten dat het Iraakse openbare bestuur gedurende decennia van dictatoriaal gezag meer gericht was op het onder de duim houden van de bevolking dan op openbare diensten.</p>
      <p sl="pl">Als we een nieuwe strategie opstellen voor de toekomstige rol van de Europese Unie in Irak, mogen we niet vergeten een dialoog met de Verenigde Staten te voeren, vooral op het gebied van buitenlandse zaken en veiligheidsbeleid. Ik ben van mening dat een goede samenwerking met de Verenigde Staten heel belangrijk is voor een veilig en stabiel Irak.</p>
    </intervention>
    <intervention id="3-223" speaker_id="4524" name="Caroline LUCAS" is_mep="True" mode="spoken" nationality="United Kingdom" birth_date="09-12-1960" birth_place="Malvern" p_group="Group of the Greens/European Free Alliance" m_state="GB">
      <p sl="en">namens de Verts/ALE-Fractie . – Mevrouw de Voorzitter, ik wil ook mevrouw Gomez bedanken voor haar uitstekend verslag. Ik wil beginnen met te benadrukken dat, als we nadenken over de rol van de EU in Irak, we moeten leren uit de fouten van het verleden want de invasie was een enorme politieke en humanitaire catastrofe. We moeten om te beginnen erkennen dat de problemen van Irak enkel kunnen worden opgelost door een echte en ruime soevereiniteit aan de Irakezen terug te geven, ook op het gebied van olie en andere hulpbronnen. Daarom wil ik vragen alle buitenlandse bezettingstroepen terug te roepen.</p>
      <p sl="en">Ik volgde de mening over het verslag in de Commissie internationale handel en vanuit dat perspectief heb ik gemerkt dat de militaire bezetting van Irak werd gevolg door een economische bezetting, waarbij de VS openbare eigendom privatiseerde, de handel liberaliseerde en regels invoerde inzake rechtstreekse buitenlandse investeringen die duidelijk in strijd zijn met de internationale wetgeving. Daarom moeten we een beetje voorzichtig optreden op gebieden als handel en investeringen.</p>
      <p sl="en">Dit verslag juicht de status van Irak toe van waarnemer in de WHO omdat dit een essentiële stap is in de richting van de integratie van Irak in de internationale economie en het verslag ziet de handels- en samenwerkingsovereenkomst tussen de EU en Irak tegemoet. Ik wil enkel maar zeker zijn dat Irak zijn eigen capaciteiten voldoende heeft opgebouwd voor onderhandelingen en evaluatie. Anders riskeren we dat het land weer ten prooi valt van andere belangen.</p>
      <p sl="en">Het verslag verzoekt ook Europese bedrijven te helpen en aan te moedigen bij het inschrijven op contracten voor de wederopbouw van Irak. Nogmaals, laten we alles in het werk stellen om de capaciteit van de Iraakse bedrijven op te bouwen, alsook de onderhandelingscapaciteiten van de regering, zodat we op een positievere manier voor iedereen kunnen vooruitgaan.</p>
    </intervention>
    <intervention id="3-224" speaker_id="28975" name="Vittorio AGNOLETTO" is_mep="True" mode="spoken" nationality="Italy" birth_date="06-03-1958" birth_place="Milano" p_group="Confederal Group of the European United Left - Nordic Green Left" m_state="IT">
      <p sl="it">namens de GUE/NGL-Fractie. – Mevrouw de Voorzitter, dames en heren, wij staan positief tegenover het verslag van mevrouw Gomes, dat enkele duidelijke kenmerken bevat zoals de verdediging van de territoriale integriteit en de nood aan een verzoeningsproces in Irak. We zijn echter ook van mening dat de Europese Unie Turkije moet vragen onmiddellijk een einde te maken aan zijn invasie in het noorden van Irak.</p>
      <p sl="it">We zijn ook akkoord dat de opbrengsten van de petroleumverkoop moeten worden geïnvesteerd in Irak, maar we kunnen de wetten van de Verenigde Staten niet negeren. Zij hebben de energiebronnen van Irak in handen gegeven van grote Amerikaanse multinationals die alle producten mogen exporteren en enorme winsten maken. Een van die bedrijven is Halliburton, het bedrijf van vicepresident Cheney.</p>
      <p sl="it">We gaan zeker akkoord dat er transparantie moet zijn voor de wetten en de wettelijke status voor contractanten, maar we kunnen niet ontkennen dat er privélegers zijn die tienduizenden mensen in Irak tewerkstellen zonder aan wetten te gehoorzamen.</p>
      <p sl="it">Het verslag roept op de EU-gedragscode inzake wapenexporten wettelijk bindend te maken, maar we kunnen er niet om heen dat deze oorlog 6 000 miljard dollar heeft gekost, geld dat ook kon worden gebruikt om de millenniumdoelstellingen te behalen. Deze oorlog en bezetting hebben honderdduizenden levens gekost. Deze oorlog en bezetting waren, en zijn nog steeds, onwettig, schenden de internationale wetgeving volledig, zijn unilateraal en tegen de wil van de meeste lidstaten, de Verenigde Naties en de internationale publieke opinie.</p>
      <p sl="it">We moeten verzoeken de bezettingstroepen onmiddellijk terug te roepen. Ze moeten worden vervangen door een VN-missie die enkel de veiligheid moet verzekeren. Alle oorlogsactiviteiten moeten stoppen.</p>
    </intervention>
    <intervention id="3-225" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">namens de IND/DEM-Fractie. – Collega Gomes heeft grote inspanningen geleverd om de rol van de Europese Unie in Irak te beschrijven. De gecompliceerde situatie in Irak vraagt daarbij om een duidelijk en geëngageerd beleid. Bij het voorgestelde EU-beleid voor Irak rijzen evenwel enkele ernstige vragen. Die vragen hangen vooral ook samen met mijn werkbezoek aan Koerdistan.</p>
      <p sl="nl">De rapporteur benoemt Koerdistan als een regio waar stabiliteit en veiligheid enigermate gegarandeerd zijn, en waar de internationale ontwikkelingssamenwerking verder uitgebouwd moet worden. Uiteraard is de aanwezigheid van de Europese Unie in de regio van groot belang. En dat wens ik ook te onderstrepen. Scherpe in- en externe kritiek klinkt echter op tegen de regionale Koerdische regering inzake de handhaving van grondrechten, met name de positie van de Assyrische christelijke minderheid in Koerdistan oogt zorgwekkend. “Is er nog toekomst mogelijk voor deze groep in Irak?” is een serieuze vraag.</p>
      <p sl="nl">Kortom, Raad en Commissie, hoe kunt u daadwerkelijk bijdragen aan duurzame vrede en stabiliteit in de regio Koerdistan en ook aan de opbouw van de structuur van de democratische rechtsstaat.</p>
      <p sl="nl">Tot slot, mevrouw de voorzitter, een laatste punt. De miljoenen Iraakse ontheemden verdienen inderdaad onze aandacht en steun. De rapporteur adviseert de Raad om Iraakse vluchtelingen op te nemen in EU-lidstaten. Raad en Commissie, hoe realiseerbaar is deze goede suggestie? Ik dank U.</p>
    </intervention>
    <intervention id="3-226" speaker_id="38610" name="Slavi BINEV" is_mep="True" mode="spoken" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Beste voorzitter, collega’s, ik steun het verslag van mevrouw Gomes want het schept een heel duidelijk beeld van alle problemen bij het instellen van een nieuwe democratische regering in Irak, alsook van de manieren om deze problemen te overwinnen.</p>
      <p sl="bg">Eerst en vooral verzoek ik met aandrang de bezettingstroepen onmiddellijk uit Irak terug te roepen want oorlog en bezetting van die soevereine staat is onwettig en de beslissing daartoe was een totale schending van de internationale wetgeving, d.w.z. unilateraal en in strijd met de mening van de meeste lidstaten van de Verenigde Naties en de internationale gemeenschap.</p>
      <p sl="bg">Ik hoop dat deze situatie geen gevaar vormt voor de vreedzame Organisatie van Volksmojahedin van Iran (PMOI) en haar 3 500 leden in Ashraf die voortdurend onder druk leven. Ik ben er zeker van dat nergens ter wereld democratie kan worden opgebouwd met niet-democratische en gewelddadige methoden.</p>
      <p sl="bg">Ik ga voor het verslag van Ana Maria Gomes stemmen omdat de problemen van Irak kunnen worden opgelost door een echte en ruime soevereiniteit aan de Irakezen terug te geven.</p>
    </intervention>
    <intervention id="3-227" speaker_id="38607" name="Nickolay MLADENOV" is_mep="True" mode="spoken" nationality="Bulgaria" birth_date="05-05-1972" birth_place="Sofia" p_group="Group of the European People's Party (Christian Democrats) and European Democrats" m_state="BG">
      <p sl="en">Mevrouw de Voorzitter, commissaris, fungerend voorzitter van de Raad en mevrouw Gomes, ik wil u bedanken voor alles wat u heeft gezegd en voor alle werk dat u tot nu toe heeft gedaan.</p>
      <p sl="en">Ik ben van mening dat dit verslag een erg belangrijke boodschap voor de rest van de Europese Unie uitdraagt, namelijk dat dit Huis vooruit wilt kijken, en niet achteruit. Het wilt zich inzetten voor de toekomst van een democratisch en federaal Irak.</p>
      <p sl="en">Ik wil drie zaken over het verslag zeggen, en ik ben bijzonder trots dat dit verslag van het Europees Parlement komt op de dag dat we het 50-jarig bestaan van een werkzaam Europees Parlement vieren. Vandaag vieren we wat we hebben bereikt op het gebied van verzoening in Europa. En de lessen die we de laatste 50 jaar hebben geleerd, zijn lessen die we als ervaring en kennis moeten overdragen aan onze Iraakse vrienden zodat zij ze kunnen gebruiken om hun land succesvol herop te bouwen.</p>
      <p sl="en">Het verslag vermeldt natuurlijk alles wat werd bereikt, maar schrikt niet terug voor de problemen waarmee de Federale Republiek Irak te maken heeft. De commissaris heeft deze probleem goed uiteengezet, maar</p>
      <p sl="en">ik wil er graag nog iets aan toevoegen, namelijk dat wat op het gebied van veiligheid nog moet worden bereikt, voornamelijk de verantwoordelijkheid is van de Irakezen, uiteraard met de steun van de internationale gemeenschap, maar het is de verantwoordelijkheid van de Irakezen. Niemand anders dan de Irakezen kan voor veiligheid in Irak zorgen. Niemand anders dan de Iraakse politici en hun politiek proces kan de politieke problemen oplossen.</p>
      <p sl="en">We vragen een nieuwe strategie, een Europese strategie voor Irak. Een groot deel van 2006 heb ik de vertegenwoordiging van de Raad in Bagdad geholpen. De boodschap die ik elke dag van iedereen te horen kreeg was “Waar is Europa? We willen met Europa spreken want uw ervaring is voor ons belangrijk.” Dit, vandaag, is ons antwoord op die oproep.</p>
      <p sl="en">Ten slotte bevestigt dit Huis opnieuw in zijn rapport het engagement van het Europees Parlement om steun te bieden bij het herstel en de opbouw van het Iraakse parlement, een erg belangrijke rol. Ik wil de Raad bedanken voor de erkenning van de bijdrage van dit Parlement te erkennen door een delegatie voor betrekkingen met Irak te selecteren en goed te keuren.</p>
      <p sl="en">Ik denk dat we vandaag voor een belangrijke uitdaging staan, namelijk gebruiken wat we weten en wat we hebben om politieke steun te bieden in Irak, niet met wapens, maar met woorden, niet met geweren, maar met daden en de mensen daar helpen.</p>
    </intervention>
    <intervention id="3-228" speaker_id="4309" name="Béatrice PATRIE" is_mep="True" mode="spoken" nationality="France" birth_date="12-05-1957" birth_place="Lorient" p_group="Socialist Group in the European Parliament" m_state="FR">
      <p sl="fr">Mevrouw de Voorzitter, dames en heren, ook ik wil mevrouw Gomes feliciteren met de kwaliteit van haar werk over een enorm gevoelig en complex onderwerp. We weten allemaal in welke mate het conflict in Irak gezorgd heeft voor verdeeldheid onder de lidstaten. We zijn ons ervan bewust dat we nu moeten helpen een veilig, verenigd, welvarend en democratisch Irak op te bouwen.</p>
      <p sl="fr">Persoonlijk wil ik de nadruk leggen op een groter drama dat onze regeringen grotendeels hebben verzwegen: ik heb het over het Irakees conflict waarbij bijna 4,5 miljoen mensen op straat werden gezet, de grootste volkerenontheemding in het Midden-Oosten sinds 1948. Een samenwerking op Europees niveau is dringend nodig.</p>
      <p sl="fr">Mijn belangrijkste zorg is het huidige lot en het lot op lange termijn van de Irakezen die hun eigen land moeten ontvluchten. Ongeveer 2,3 miljoen mensen verblijven als vluchteling in de buurlanden, voornamelijk Syrië en Jordanië, maar ook Egypte, Libanon, Turkije en de Golfstaten. Syrië en Jordanië hebben zeer lovenswaardige inspanningen geleverd door bijna 2 miljoen vluchtelingen op te nemen.</p>
      <p sl="fr">De rol van de EU en de internationale gemeenschap is natuurlijk ervoor te zorgen dat al deze vluchtelingen op lange termijn terug naar huis kunnen keren, maar momenteel is dit voor veel van hen geen optie. Sommige erg kwetsbare vluchtelingen moeten naar Westerse landen worden overgebracht. Volgens de Hoge Commissaris van de VN voor vluchtelingen moeten 6,6 procent van de Irakezen die in Syrië verblijven, ongeveer 100 000, worden hervestigd. Ik verzoek dus mijn collega’s om het amendement te steunen voor hervestigingprogramma’s zodat de EU in 2008 enkele van de meest kwetsbare vluchtelingen van de Hoge Commissaris van de VN voor vluchtelingen, kan opnemen.</p>
      <p sl="fr">Als conclusie wil ik het Huis verzoeken onze waarden niet te negeren. We moeten het Verdrag van Genève van 1951 volledig naleven en gedwongen terugkeer naar Irak weigeren.</p>
    </intervention>
    <intervention id="3-229" speaker_id="28217" name="Patrick LOUIS" is_mep="True" mode="spoken" nationality="France" birth_date="22-10-1955" birth_place="Vitry" p_group="Independence/Democracy Group" m_state="FR">
      <p sl="fr">Mevrouw de Voorzitter, dames en heren, volgens Fernand Braudel begon de geschiedenis in Sumer, maar vandaag lijkt er een einde te komen aan de christelijke minderheden in Irak. Wij, de Europese naties, kunnen deze enorme onrechtvaardigheid niet toelaten door niets te doen. Deze mensen hebben zich opengesteld voor de islam en samen hebben zij een land opgebouwd dat welvarend was voor het werd verwoest door fanatisme en oorlogen.</p>
      <p sl="fr">Nu moeten deze minderheden zich schikken in hun lot en vluchten. Irak kan geen toekomst opbouwen zonder hun aanwezigheid en kennis. Een toekomst kan niet worden opgebouwd door een land te verdelen, maar door zijn economie herop te bouwen, met een wederzijdse erkenning van de verschillende gemeenschappen en culturen en de toepassing van de rechtsorde.</p>
      <p sl="fr">Indien de EU de krachtige beslissing neemt om in Irak te interveniëren, mag zij in haar plannen de dramatische realiteit van al deze minderheden nooit vergeten. De acties van de EU moeten gericht zijn op hun toekomst, en de realiteit van wederzijds respect tussen de gemeenschappen moet het criterium voor de toekenning van steun zijn. De eer om deze acties te ondernemen valt onze naties te beurt.</p>
    </intervention>
    <intervention id="3-230" speaker_id="39708" name="Sorin FRUNZĂVERDE" is_mep="True" mode="spoken" nationality="Romania" birth_date="26-04-1960" birth_place="Bocșa" p_group="Group of the European People's Party (Christian Democrats) and European Democrats" m_state="RO">
      <p sl="ro">De Europese Unie erkent de vooruitgang die Irak op nationaal gebied en op het gebied van buitenlandse zaken de laatste tijd heeft geboekt, maar ze moet de Iraakse autoriteiten aanmoedigen verder inspanningen te leveren om democratische, stabiele, wettige en federale staatsinstellingen op te richten.</p>
      <p sl="ro">Ik ben van mening dat, als we rekening houden met de etnische en religieuze realiteit, enkel een federaal Irak haalbaar is. Hiermee bedoel ik een federaal Irak en niet over een verdeeld Irak. De Europese Unie moet ook een stabiel Irak aanmoedigen, met instellingen die kunnen zorgen voor nationale soevereiniteit, staatseenheid, territoriale integriteit, duurzame economische ontwikkeling en welvaart voor het Iraakse volk. De Europese Unie moet de institutionele ontwikkeling van Irak actief steunen, die diep geworteld is in de realiteit, maar ook in historische, religieuze, culturele en identiteitsgebonden tradities van het Iraakse volk en van alle etnische en religieuze gemeenschappen op het Iraakse grondgebied.</p>
      <p sl="ro">In deze context is het raadzaam om een aantal raadgevende instellingen op te richten die bestaan uit de leiders van alle etnische en religieuze gemeenschappen in Irak. Hierdoor zullen de centrale autoriteiten rechtmatiger zijn. De Europese Unie moet de Iraakse institutionele ontwikkeling steunen via de missie Eujust Lex, alsook via adequate Europese financiële middelen.</p>
      <p sl="ro">Ik benadruk dat de Europese fondsen rechtstreeks naar de begunstigde Iraakse instellingen moeten gaan. De instellingen van de Europese Unie moeten deze fondsen op een transparante en duidelijke manier beheren voor de Europese burgers.</p>
      <p sl="ro">Ik beveel de instellingen van de Europese Unie aan dat zij voor de stabilisatie en de heropbouw van dit land gebruikmaken van de ervaring en de deskundigheid van de lidstaten die al op burgerlijk en militair gebied in Irak aanwezig zijn. Ik ben ook van mening dat Europese bedrijven moeten worden aangemoedigd en gesteund om te helpen bij de heropbouw van Irak om hun handel in dit gebied te ontwikkelen.</p>
    </intervention>
    <intervention id="3-231" speaker_id="1898" name="Erika MANN" is_mep="True" mode="spoken" nationality="Germany" birth_date="02-11-1950" birth_place="Leipzig" p_group="Socialist Group in the European Parliament" m_state="DE">
      <p sl="de">Mevrouw de Voorzitter, commissaris, mevrouw Gomes, dames en heren, in de Commissie internationale handel ging onze aandacht uiteraard in de eerste plaats naar aspecten inzake handel en economische betrekkingen, maar soms keken we verder dan dat. Ik wil daarom twee punten aanhalen.</p>
      <p sl="de">Eerst en vooral waren we heel blij met dit verslag. Hierdoor is het duidelijk dat de Europese Unie een rol en taak heeft in Irak We denken dat het absoluut belangrijk is dat Irak wordt geïntegreerd in het handelssysteem en de WHO is vanzelfsprekend de beste plaats daarvoor. We zullen nog veel meer technische bijstand moeten verlenen dan dat we tot nu toe hebben gedaan. Deze technische bijstand moet Irak dichter bij het Europese economische systeem brengen en in zekere mate ook dichter bij het Europese bedrijfsleven.</p>
      <p sl="de">Wat financiering betreft, staan we eerder sceptisch tegenover de idee om alles enkel via de VN, de Wereldbank of het multidonor-trustfonds te organiseren. We willen graag zien dat er een eigen capaciteit wordt opgebouwd, tot op een zekere hoogte, en een eigen projectbeheer, waardoor wij vervolgens gegevens en kennis kunnen verzamelen om hierbij te helpen. Wij willen graag dat dit ideaal in uw beslissingen wordt opgenomen.</p>
    </intervention>
    <intervention id="3-232" speaker_id="39320" name="Georgios GEORGIOU" is_mep="True" mode="spoken" nationality="Greece" birth_date="15-04-1936" birth_place="Athina" p_group="Independence/Democracy Group" m_state="GR">
      <p sl="el">Mevrouw de Voorzitter, vooreerst wil ik mevrouw Gomes feliciteren, alsook de commissaris, die naar ons mening met menselijke gevoeligheid reageert op de huidige gebeurtenissen in Irak.</p>
      <p sl="el">Mevrouw de Voorzitter, ik heb echter nog steeds de indruk dat wij slaafs heropbouwen wat anderen vernietigen. Dit is niet de eerste keer. Vandaag geven we 820 miljoen euro hulp aan de Irakezen. We kunnen de doden niet helpen, en zij zijn inmiddels met veel meer dan ten tijde van Saddam Hoessein. Ik vraag me af of degenen die op dit moment verantwoordelijk zijn voor de doden, hiervoor ooit zullen boeten.</p>
      <p sl="el">Ik zeg dit omdat dit ook ons is overkomen in Joegoslavië. Mevrouw de Voorzitter, als wij terecht niet van dictators en hun werkwijzen houden, laat ons dan een oplossing bedenken om onszelf van dictators te bevrijden. We hebben geen redenen om landen te vernietigen enkel omdat we niet van dictators houden. Net daarom gebeurt vandaag in Irak wat ook Joegoslavië is overkomen, en we weten niet wanneer het drama in Irak zal eindigen.</p>
    </intervention>
    <intervention id="3-233" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="fr">Mevrouw de Voorzitter, dames en heren, de aartsbisschop van Mosoel, Monseigneur Rahho, werd bijna twee weken geleden ontvoerd. De drie mensen die hem vergezelden, werden brutaal vermoord. Dit is een ernstig incident. Het Vierde Verdrag van Genève beschermt uitdrukkelijk burgerlijke, gezondheids-, religieuze en humanitaire medewerkers. Er zijn veel geweldloze vredesactivisten in Irak, de Palestijnse Gebieden en Israël en die christelijk, moslim, jood of atheïst.</p>
      <p sl="fr">Na de ontvoering van het hoofd van de religieuze minderheid, heeft het Huis twee opties voor onmiddellijke actie. Bij de stemming morgen over het rapport van onze collega Ana Gomes kunnen we een mondeling amendement aannemen dat de ontvoering van aartsbisschop Rahho veroordeelt als middel om de oorlog te beïnvloeden. Donderdag hebben we ook de kans om een zeer korte tekst aan de agenda toe te voegen voor dringende zaken om een standpunt in te nemen over onze capaciteit als een Europese instelling.</p>
    </intervention>
    <intervention id="3-234" speaker_id="4447" name="Paulo CASACA" is_mep="True" mode="spoken" nationality="Portugal" birth_date="02-07-1957" birth_place="Lisboa" p_group="Socialist Group in the European Parliament" m_state="PT">
      <p sl="pt">Commissaris, ik zou graag willen zeggen dat volgens ons debat over deze zaak de Verenigde Naties duidelijk het grootste respect verdient. Sérgio Vieira de Melo en alle anderen die gestorven zijn en die hun leven riskeren, krijgen ons grootste respect. Dit betekent niet dat we niet mogen weten wat er gebeurt en wie de fondsen voor Irak ontvangt. Ik wil ook graag zeggen dat de 20 miljoen euro waarover de commissaris vandaag heeft gesproken – en vergeef dat ik hierover pas twee tot drie maanden geleden heb gelezen – volgens mij pijnlijk onvoldoende is om de dramatische problemen van vluchtelingen en ontheemden aan te pakken. Commissaris, deze problemen zijn heel groot en de olie in Irak zal niet veel helpen aangezien niet iedereen er toegang toe heeft. Ik zal heel dankbaar zijn, commissaris, als er meer voor deze problemen kan worden gedaan want, zoals meneer Patrie zei, moeten we hiervan dringend werk maken.</p>
    </intervention>
    <intervention id="3-235" speaker_id="33984" name="Ioan Mircea PAŞCU" is_mep="True" mode="spoken" nationality="Romania" birth_date="17-02-1949" birth_place="Satu Mare" p_group="Group of the Progressive Alliance of Socialists and Democrats in the European Parliament" m_state="RO">
      <p sl="en">Mevrouw de Voorzitter, Europa was tegen de oorlog in Irak. Ongeacht wie wel of geen gelijk had, het Irak na Saddam is een niet te negeren realiteit.</p>
      <p sl="en">Gezien de impact van de Iraakse situatie op het hele Midden-Oosten en daarbuiten, kan de EU niet altijd aan de kant blijven staan. Met behulp van haar talrijke middelen en deskundigheid moet de EU zo veel mogelijk helpen bij de consolidatie van nieuwe Iraakse staat. De commissaris heeft de symptomen beschreven. Nu moeten we zien hoe we die kunnen genezen, en niet enkel in samenspraak met andere internationale organisaties – de EU kan beter dan dat – maar voornamelijk zelf. De strategische doelstelling is hulp bieden aan de nieuwe, democratisch verkozen autoriteiten in dat land om geloofwaardigheid, en op die manier autoriteit, aan de instellingen van de nieuwe staat te geven. Een nieuw, democratisch, zelfvoorzienend, olierijk Irak in het midden van het Midden-Oosten is in ieders belang.</p>
    </intervention>
    <intervention id="3-236" speaker_id="39713" name="Renate WEBER" is_mep="True" mode="spoken" nationality="Romania" birth_date="03-08-1955" birth_place="Botoşani" p_group="Group of the European People's Party (Christian Democrats)" m_state="RO">
      <p sl="ro">Op dit moment onderhandelt de Europese Commissie over een handels- en samenwerkingsovereenkomst met de Iraakse autoriteiten. Op hetzelfde moment wordt ook gesproken over de versterking van de mensenrechten.</p>
      <p sl="ro">Ik vraag de Europese Commissie om de Iraakse autoriteiten aan te manen oplossingen te vinden voor de re-integratie van externe en interne vluchtelingen. Ik dring ook bij de lidstaten van de Unie erop aan om de asielaanvragen van Iraakse vluchtelingen prioritair te behandelen. De verschillende reacties van de staten tonen eens te meer aan dat het noodzakelijk is om de procedures over de status van de vluchtelingen op Europees niveau op elkaar af te stemmen. Het is essentieel dat handels- en samenwerkingsovereenkomst eveneens verwijst naar interparlementaire samenwerking.</p>
      <p sl="ro">Ik ben ervan overtuigd dat de delegatie van het Europese Parlement voor de betrekkingen met Irak de versterking van de institutionele capaciteit van het Iraakse wetgevingsorgaan kan ondersteunen. De Europese Unie moet Irak helpen een goede partner in een gevoelig gebied te worden. Gefeliciteerd en bedankt voor het rapport, mevrouw Ana Maria Gomes.</p>
    </intervention>
    <intervention id="3-237" speaker_id="28300" name="Zbigniew ZALESKI" is_mep="True" mode="spoken" nationality="Poland" birth_date="29-04-1947" birth_place="Rogoziniec" p_group="Group of the European People's Party (Christian Democrats)" m_state="PL">
      <p sl="pl">Mevrouw de Voorzitter, als we willen rekenen op Iraakse partners voor de invoering van democratie als basis voor een vredevolle samenleving, moeten we investeren. Ik herinner me, als ik student was, dat we gewoonlijk jonge mensen uit Irak te gast hadden in onze middelbare scholen. Misschien kan de Europese Unie nu ook gelijkaardige projecten op touw zetten voor jonge Irakezen. Mijn idee is om jonge mensen onder 24 jaar uit te nodigen en hen onder ons te laten leven en uit deze ervaring te leren. Ze zouden dan uiteraard een kritische houding aannemen tegenover wat ze zagen, onthouden wat positief was en dit thuis toepassen, en misschien verbeteren wat ze negatief vonden. Hierbij beveel ik dit voorstel voor scholen aan het Huis aan. Dit soort bezoeken dienen niet alleen plaats te vinden op universitair niveau. Een beleid hangt natuurlijk af van mensen, en binnen uw bevoegdheid, mevrouw, zou er zeker ruimte kunnen zijn voor zo’n project.</p>
    </intervention>
    <intervention id="3-238" speaker_id="28424" name="Tunne KELAM" is_mep="True" mode="spoken" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Mevrouw de Voorzitter, dit is een boodschap van het Europese Parlement aan de Raad over de noodzaak voor een Europese strategie voor Irak. Het wordt tijd om de discussies te stoppen over recente verschillen en ons te concentreren op het proactieve engagement van de EU daar. Ik zou graag de commissaris willen bedanken voor de diepgaande balans over de situatie in Irak, en er hangt voorzichtig optimisme in de lucht. Ik denk dat er een besef komt dat bepaalde zaken beter kunnen worden. Dit is ook wat Mevr. Gomes zo prachtig heeft omschreven als de gouden opportuniteit voor de EU voor het leveren van een positieve bijdrage.</p>
      <p sl="en">Voor mij zijn twee zaken essentieel. Voor het Parlement is het belangrijk om de steun van de EU voor de opbouw van een democratische regering te gebruiken, en dit kon op veel interesse van de Iraakse politici rekenen. Ten tweede bevindt de EU zich in een uitstekende positie om het verzoeningsproces te ondersteunen. Zonder dit zal er enkel verdeeldheid ontstaan en zullen nieuwe burgeroorlogen worden gevoerd, dus we moeten van deze opportuniteit gebruikmaken.</p>
    </intervention>
    <intervention id="3-239" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter . − Ik zou graag iedereen willen bedanken om zijn standpunten en meningen over dit onderwerp mee te delen. Zij zullen voor ons zeker nuttig zijn bij toekomstige activiteiten. Ik zou graag nog een opmerking en een antwoord willen toevoegen.</p>
      <p sl="sl">In het kader van de vraag van mevrouw Záborská over de ontvoering van de Chaldeeuwse katholieke bisschop, wil ik graag uw aandacht vestigen op de verklaring die het Voorzitterschap op 1 maart heeft afgelegd. Daarin werd de ontvoering sterk veroordeeld werd verzocht om de onvoorwaardelijke en onmiddellijke vrijlating van de Chaldeeuwse aartsbisschop.</p>
      <p sl="sl">In verband met het ander onderwerp. Meneer Mladenov en anderen hebben erop gewezen dat de verantwoordelijkheid voor de veiligheid, en daarmee wordt bedoeld de instelling van een veiligheidssituatie in Irak, voornamelijk bij de Iraakse autoriteiten ligt. Het is ook correct dat we hen hierbij moeten helpen, en ik wil hierbij graag opnieuw de misse Eujust Lex vermelden. Deze is sinds 2005 in Irak actief en de meeste lidstaten van de Europese Unie nemen hier aan deel.</p>
      <p sl="sl">Ongeveer 1 500 Iraakse hoogwaardigheidsbekleders zijn opgeleid voor deze missie. Ze zijn tewerkgesteld bij de politie, de rechtspraak en in de gevangenissen. Zoals ik zei, zal deze missie tot de zomer van 2009 duren en we denken dat het een belangrijke vooruitgang voor een veiligere situatie in Irak.</p>
      <p sl="sl">Ik zou graag mevrouw Gomes nogmaals willen bedanken voor haar verslag, dat een zeer belangrijke basis zal zijn voor onze verdere activiteiten. Ik moet hierbij vermelden in het verslag de voorzitter van de Raad Algemene Zaken en Externe Betrekkingen, minister Rupel, wordt opgeroepen om deel te nemen aan de samenkomst van de buurlanden van Irak in april in Koeweit.</p>
    </intervention>
    <intervention id="3-240" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="de">lid van de Commissie . − Mevrouw de Voorzitter, het was een goed debat dat heeft aangetoond dat we de gouden opportuniteit willen nemen om Irak eindelijk terug op te bouwen tot een stabiel land in het Midden-Oosten. Ik ben het er volledig mee eens dat dit een zeer belangrijk doel is voor ons allemaal.</p>
      <p sl="de">Eerst zou ik graag duidelijk willen stellen dat u ervan op aan kunt dat we onze handelingen op dezelfde manier zullen verderzetten. Bedankt voor de positieve woorden over het hoofd van de delegatie, die er met een aantal medewerkers in zeer moeilijke omstandigheden werkt. Ze worden trouwens gehuisvest door de Britse Ambassade. Hij en zijn mensen doen zeer hard hun best.</p>
      <p sl="de">We hebben met het trustfonds van de VN gewerkt omdat er toen geen andere mogelijkheid was. Na het bezoek van mijn directeurs en op basis van hun vaststellingen zullen we voorzichtig bekijken wat we kunnen doen inzake capaciteitsopbouw en instellingenopbouw. We begrijpen ten zeerste dat dit voor de meesten onder u erg belangrijk is, maar ik wil u ook wijzen op de hoge veiligheidskosten. Alles wat we daar rechtstreeks doen, zal zeer duur zijn, anders zal het niet mogelijk zijn.</p>
      <p sl="de">Buiten de groene zone zijn de omstandigheden zeer moeilijk, behalve misschien in enkele gebieden waar er minder veiligheidsproblemen zijn, zoals in het noorden. Ik sluit niet uit dat we geleidelijk aan meer rechtstreeks zullen werken, bijvoorbeeld in het noorden, maar ik wil beklemtonen dat we er altijd zeker voor moeten zorgen dat we geen onderscheid maken tussen verschillende groepen. Dit zou ik ook graag willen zeggen tegen meneer Belder. Dit is hoe we in het verleden onze projecten hebben uitgevoerd. We hebben steeds getracht projecten op te zetten die alle groepen omvatten, inclusief de christelijke groepen die op dit moment in Irak veel moeilijkheden ondervinden met deze regering.</p>
      <p sl="de">Dit gezegd zijnde, wil ik u graag nog wijzen op projecten die u niet altijd ziet, zoals de succesvolle voorbereiding van de algemene verkiezingen van 2005. We hebben honderden lagere en middelbare scholen gerestaureerd, wat niet alleen de scholen maar ook de leerlingen ten goede komt. De Erasmusprogramma’s staan ook open voor sommige Irakezen, dus we volgen dit op. We drukken en verdelen ook miljoenen schoolboeken voor zes miljoen lagere en middelbare schoolstudenten. Dit is zeer fundamenteel maar noodzakelijk.</p>
      <p sl="de">Tegelijkertijd hebben we bijna 200 eerstehulpcentra en 10 ziekenhuizen gerestaureerd. We hebben acht inentingscampagnes ondersteund, die elk 4,7 miljoen kinderen jonger dan vijf jaar hebben bereikt. We hebben het nationale laboratorium voor kwaliteitscontrole van geneesmiddelen volledig gerestaureerd. Ik kan zo nog even doorgaan.</p>
      <p sl="de">Ik denk dat de Commissie in opdracht van de Unie belangrijk werk heeft geleverd in moeilijke omstandigheden. Nu zijn we er ons van bewust dat de belangrijkste vraag is hoeveel we kunnen bereiken inzake capaciteitsopbouw. U kunt ervan op aan dat we een groot deel van onze middelen hieraan zullen besteden, maar zoals ik al zei, zal dit altijd afhankelijk zijn van de veiligheidssituatie. Volgens onze laatste vaststellingen is dit helaas nog niet houdbaar.</p>
      <p sl="de">Ik zou graag nog iets zeggen over de vluchtelingen. Ik heb vermeld dat wij, de Commissie, natuurlijk altijd vluchtelingen hebben geholpen. Afgelopen jaar bedroeg het volledige pakket 50 miljoen euro, afkomstig van verschillende instrumenten van de Commissie. Deze fondsen zijn er niet enkel op gericht om de binnenlandse ontheemden in Irak te ondersteunen, maar ook om de regeringen van Syrië en Jordanië te helpen met de vluchtelingen in hun land. Uiteraard onderhouden wij nauwe contacten met deze landen. We hebben 80 miljoen euro aan Syrië en 32 miljoen euro aan Jordanië geschonken omdat de grote instroom aan vluchtelingen in deze landen een groot probleem heeft gevormd.</p>
      <p sl="de">Ten slotte zou ik enkel nog willen zeggen dat ik zoals de Raad ervan overtuigd ben dat de dialoog van het Parlement met de ad-hocdelegatie voor Irak een uitstekende verbetering en vooruitgang toont. We kunnen hier enkel maar samenwerken. U kunt ervan op aan dat we van bij het begin hebben geprobeerd om een transparante stroom van onze geldmiddelen te hebben via de Verenigde Naties. In de toekomst zullen de middelen meer rechtstreeks worden besteed.</p>
    </intervention>
    <intervention id="3-241" speaker_id="28306" name="Ana GOMES" is_mep="True" mode="spoken" role="rapporteur" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik zou graag iedereen willen bedanken voor de vriendelijke woorden. Ik wil in het bijzonder mijn vriend bedanken, minister Lenarčič, met wie ik enkele jaren geleden in de Veiligheidsraad heb samengewerkt rond Irak en de problemen voor Irak door Saddam Hoessein.</p>
      <p sl="pt">Zoals ik zei, heeft dit verslag als doel de diversiteit van de omstandigheden in Irak aan het licht te brengen, in tegenstelling tot het simplistische beeld van een oorlogszuchtig Irak, zoals televisieprogramma’s ons elke dag voorspiegelen. Het verslag moet dienen als een actieplan of een leidraad voor de betrokkenheid van de EU in Irak. Ik geloof dat ik in naam van het Parlement spreek als ik zeg dat we willen dat de Commissie, de Raad en de lidstaten onze operationele voorstellen als basis gebruiken voor toekomstige programma’s en projecten die de regering en de mensen in Irak ondersteunen, waarbij natuurlijk rekening moet worden gehouden met de veiligheidsomstandigheden.</p>
      <p sl="pt">Toen ik uit Irak terugkeerde, was ik onder de indruk van het Iraakse enthousiasme voor “meer Europa”. Van president Talabani tot de leraar van een lagere school ergens in een van de meest verlaten landelijke gebieden van het land, iedereen verlangde naar politieke erkenning en institutionele ondersteuning van de Europese Unie. We werden overspoeld met voorstellen voor projecten over de meest uiteenlopende onderwerpen: opleiding van ambtenaren bij het ministerie van Binnenlandse Zaken, ondersteuning van lokale ngo’s die instaan voor ontmijning, alfabetisme bij volwassenen, en opleiding in seksuele gezondheid en voortplanting, technische en institutionele ondersteuning voor het Iraakse parlement, en dit zijn alleen maar enkele voorbeelden.</p>
      <p sl="pt">Ik vind dat we het succes van dit verslag moeten meten, niet zozeer op basis van het aantal stemmen tijdens de stemming morgen, maar voornamelijk op basis van het verschil dat we vanaf nu zullen maken in onze acties in Irak zelf. Onze parlementaire delegatie voor Irak zal zeker en vast een rol spelen in dit proces en ik ben er zeker van dat we kunnen rekenen op de Commissie, op commissaris Ferrero-Waldner, wie ik wil feliciteren, en op haar moedig team in Bagdad, dat vakkundig wordt geleid door ambassadeur Uusitalo. Zij vormen fundamentele bondgenoten bij de implementatie van deze leidraad.</p>
    </intervention>
    <intervention id="3-243" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="nl">Het debat is gesloten.</p>
      <p sl="nl">De stemming vindt plaats op donderdag.</p>
      <p sl="nl">Schriftelijke verklaringen (artikel 142 van het Reglement)</p>
    </intervention>
    <intervention id="3-244" speaker_id="4447" name="Paulo CASACA" is_mep="True" mode="written" nationality="Portugal" birth_date="02-07-1957" birth_place="Lisboa" p_group="Socialist Group in the European Parliament" m_state="PT">
      <p sl="pt">Dit verslag maakt geen melding van de verantwoordelijkheid voor en medeplichtigheid aan de verspreiding van onjuiste informatie ter rechtvaardiging van de militaire interventie in Irak, zoals het bestaan en de locatie van ‘massavernietigingswapens’ en banden tussen het voormalige regime en internationaal terrorisme. Het gaat eveneens voorbij aan de verantwoordelijkheid voor de introductie in het land van de Iraanse Revolutionaire Garde en de Iraakse afsplitsingen daarvan, die heeft geleid tot de verspreiding van terroristische groepen en doods- en genocide-eskaders waarvan etnische en religieuze minderheden en de elite van het land de voornaamste doelwitten waren en zijn.</p>
      <p sl="pt">Het verslag legt geen verbanden met de Europese Unie en zelfs niet met de financiële steun van de EU aan de Iraakse autoriteiten die afhankelijk is van hun inzet voor de bestrijding van terrorisme en genocide of voor de opsporing en vervolging van de verantwoordelijken binnen en buiten de veiligheidsdiensten. Hierdoor bagatelliseert het de dramatische problemen waarmee de miljoenen Iraakse vluchtelingen en ontheemden te maken hebben en de aanvallen op de meest basale rechten, vrijheden en garanties van de Iraakse bevolking, in het bijzonder vrouwen.</p>
      <p sl="pt">De verwijzing naar de misdaden van het regime van Saddam Hoessein zou aanvaardbaar zijn geweest als zij eerlijk was geweest en als hierbij niet voorbij was gegaan aan de huidige misdaden, die hebben geleid tot honderdduizenden doden en miljoenen ontheemden, en de daders daarvan.</p>
    </intervention>
    <intervention id="3-245" speaker_id="4260" name="Eija-Riitta KORHOLA" is_mep="True" mode="written" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">Mijnheer de Voorzitter, ik wil mevrouw Gomes bedanken voor haar waardevolle verslag. Haar praktische aanpak heeft geleid tot een buitengewoon duidelijke boodschap aan de Raad en de Commissie alsmede aan de Iraakse bevolking.</p>
      <p sl="fi">De kern van het probleem is overduidelijk. Irak heeft geen gebrek aan geld. Het heeft een gebrek aan stabiliteit, politieke wil, stabiele instellingen en het bestuurlijke vermogen om verstandig met geld om te gaan. En op die gebieden heeft de Unie iets te bieden.</p>
      <p sl="fi">Ten eerste is Irak geen traditionele plaats voor ontwikkelingswerk: het is een uitzonderlijk activiteitsterrein. Daarom zullen er geen blijvende resultaten worden bereikt als gebruik wordt gemaakt van afzonderlijke instrumenten. Door de instrumenten voor ontwikkelingswerk en veiligheid samen te brengen onder één paraplu kan de EU de dialoog met de Iraakse maatschappij stimuleren. Transparantie moet het kernwoord worden: de Commissie moet democratische supervisie van de financiële instrumenten toestaan.</p>
      <p sl="fi">Ten tweede zou de Unie zich specifiek moeten toeleggen op het ondersteunen van het parlementaire aspect. We moeten de installatie van goed bestuur en goede werkwijzen in de Raad van Vertegenwoordigers ondersteunen, scholing en middelen leveren voor parlementair werk en, indien nodig, deskundige hulp bieden bij het ontwikkelen van wetgeving – de federale staatsstructuur is een uitdaging op het gebied van wetgeving.</p>
      <p sl="fi">Ten derde moeten we benadrukken dat de mensenrechten de kern van de ontwikkelingsproblemen van Irak vormen. De status van de etnische en religieuze minderheden is afhankelijk van de inbreng van de Unie. De christelijke Assyriërs, Chaldeeërs, Arameeërs en andere minderheidsvolken, zoals de Turkmenen, hebben voortdurend te maken met discriminatie en doodsbedreigingen. We moeten voortvarender optreden om dit een halt toe te roepen.</p>
      <p sl="fi">Ik hoop dat iedereen hier begrijpt dat dit verslag niet meer over de fouten uit het verleden gaat. Die fouten zijn erkend en door erover te blijven klagen, helpen we de Iraakse bevolking niet. We moeten ons best doen om in te zien dat het verleden ons niet alleen een verplichting oplegt, maar dat er op een andere manier ook geen toekomst mogelijk is voor Irak.</p>
    </intervention>
    <intervention id="3-246" speaker_id="28249" name="Tobias PFLÜGER" is_mep="True" mode="written" nationality="Germany" birth_date="01-02-1965" birth_place="Stuttgart" p_group="Confederal Group of the European United Left - Nordic Green Left" m_state="DE">
      <p sl="de">Het verslag van mevrouw Gomes over de rol van de Europese Unie in Irak gaat helaas voorbij aan de twee belangrijkste kwesties met betrekking tot de situatie in Irak.</p>
      <p sl="de">Er zijn op dit moment bezettingstroepen uit de VS, het Verenigd Koninkrijk, andere lidstaten en veel andere landen gestationeerd in Irak. Deze troepen zijn daar sinds de illegale inval in Irak in 2003. Zoals we weten, waren de redenen die werden genoemd ter rechtvaardiging van deze militaire actie volledig vals (zoals de leugens die Colin Powell de VN Veiligheidsraad vertelde over de vermeende massavernietigingswapens van Irak).</p>
      <p sl="de">Alle voorgestelde amendementen, inclusief de amendementen die zijn ingediend door mijn fractie, GUE/NGL, die een duidelijke verwijzing bevatten naar de vele slachtoffers van deze oorlog en de voortdurende bezetting en die kritiek leveren op de volledig ongepaste militaire actie tegen Irak, zijn verworpen. Als gevolg daarvan wordt dit belangrijke aspect van de situatie nauwelijks genoemd in het verslag van mevrouw Gomes.</p>
      <p sl="de">Ik heb daarom tegen het verslag gestemd, want in deze vorm verloochent het de werkelijke situatie in Irak. Onder die omstandigheden zou het rampzalig zijn om een grotere rol voor de Europese Unie te eisen, aangezien de EU daardoor deel zou gaan uitmaken van het militaire en bezettende regime. Een aantal van de verklaringen in het verslag verdient weliswaar onze steun, maar iedereen die zich niet uitspreekt tegen oorlog en bezetting maakt zichzelf daaraan medeplichtig.</p>
    </intervention>
    <intervention id="3-247" speaker_id="23864" name="Toomas SAVI" is_mep="True" mode="written" nationality="Estonia" birth_date="30-12-1942" birth_place="Tartu" p_group="Group of the Alliance of Liberals and Democrats for Europe" m_state="EE">
      <p sl="en">Meerdere lidstaten van de EU hebben hun troepen naar Irak gestuurd om deel te nemen aan de multinationale troepenmacht, de bijstandsmissie van de Verenigde Naties en de door de NAVO gesponsorde training van de Iraakse politiemacht, en Estland was een van die landen.</p>
      <p sl="en">De humanitaire situatie in Irak kan alleen worden verbeterd als er vrede en stabiliteit tot stand wordt gebracht in het land. Helaas zijn zowel de republikeinse als de democratische presidentskandidaat in de VS voorstander van terugtrekking uit Irak, wat onverantwoordelijk is, omdat het land dan in een rampzalige situatie wordt achtergelaten.</p>
      <p sl="en">Ik ben ervan overtuigd dat, als de Europese Unie haar betrokkenheid bij Irak zou vergroten door financiële middelen, mensen en kennis op het gebied van staatsvorming te leveren, de teloorgang van het land kan worden voorkomen. De Europese Unie zou een essentiële rol moeten spelen in Irak als bemiddelaar tussen verschillende politieke en religieuze groeperingen om een goed functionerende maatschappij te creëren.</p>
    </intervention>
    <intervention id="3-248" speaker_id="28358" name="Konrad SZYMAŃSKI" is_mep="True" mode="written" nationality="Poland" birth_date="06-12-1969" birth_place="Kalisz" p_group="European Conservatives and Reformists Group" m_state="PL">
      <p sl="pl">Ik heb de indruk dat mevrouw Gomes niet één, maar twee verslagen heeft ingediend.</p>
      <p sl="pl">Een daarvan is een feitelijk verslag, waarin de beginselen van onze betrokkenheid bij Irak zijn beschreven. Dit vormt een scherp contrast met de emotieve en propaganda-achtige stijl van de rechtvaardiging.</p>
      <p sl="pl">Eén succes is zeker behaald in 2003, namelijk de omverwerping van een autoritair regime dat de stabiliteit van de gehele regio ondermijnde. Als de gebeurtenissen van 2003 niet hadden plaatsgevonden, zouden we nu niet in de positie zijn om 25 bladzijden vol aanbevelingen op te stellen voor een democratisch Irak in termen van structurele hervormingen, kieswetgeving en de rechten van minderheden.</p>
      <p sl="pl">Gelukkig heeft de stemming betrekking op het voorstel voor een aanbeveling. Daarom steun ik dit document van harte. Het is goed en gepast voor ons om onze verantwoordelijkheid te nemen voor het succes van een stabiel en democratisch Irak. Het doet mij ook genoegen dat landen die waren verdeeld door de interventie in 2003 nu de gelegenheid hebben om samen te profiteren van de kansen die die oorlog heeft gecreëerd.</p>
    </intervention>
  </section>
  <section id="creitem19" title="12. Europese gedragscode betreffende wapenuitvoer (debat)">
    <intervention id="3-250" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="nl">Aan de orde zijn de verklaringen van de Raad en de Commissie over de Europese Gedragscode betreffende wapenuitvoer.</p>
    </intervention>
    <intervention id="3-251" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter . − Ten eerste wil ik namens de Raad mijn tevredenheid uitspreken over de van oudsher goede betrekkingen en samenwerking tussen de Groep export van conventionele wapens van de Raad, COARM, en het Europees Parlement, meer in het bijzonder met zijn Subcommissie veiligheid en defensie, SEDE. Ik ben ervan overtuigd dat deze goed georganiseerde en uitstekende samenwerking in de toekomst zal worden voortgezet, en daarom ben ik blij met het debat van vandaag.</p>
      <p sl="sl">Ik wil graag in het kort iets zeggen over de Gedragscode van de EU betreffende wapenuitvoer. Zoals we weten, is de code in 1998 aangenomen. Hij gaf de Europese Unie een nieuwe stimulans voor de controle van de wapenhandel. In overeenstemming met deze code begon de Unie jaarverslagen op te stellen, die in wezen verslagen zijn van voltooide wapenleveringen.</p>
      <p sl="sl">Dit jaar zullen we het tiende jaarverslag opstellen. Ik moet erbij zeggen dat deze verslagen steeds duidelijker en informatiever zijn geworden. Door deze code zijn de meeste lidstaten de afgelopen jaren begonnen met het publiceren van hun nationale jaarverslagen over de uitvoer van wapens en militair materieel. In 2003 definieerde de Europese Unie haar eigen lijst van wapens en militaire benodigdheden die onder de code vallen en werd begonnen met een intensievere coördinatie van het beleid voor export naar afzonderlijke derde landen. De lidstaten wisselen ook informatie uit met betrekking tot afgewezen en voltooide wapenexporten.</p>
      <p sl="sl">Deze gedrevenheid is overgeslagen naar internationale organisaties, in het bijzonder de organisaties waarin lidstaten van de Europese Unie een belangrijke rol spelen. Dit geldt vooral voor de Overeenkomst van Wassenaar. De code is in 2006 en 2007 verbeterd, in het bijzonder met aanvullingen op de handleiding.</p>
      <p sl="sl">Zoals we weten, is de code geen wettelijk bindend document. De lidstaten hebben echter een politieke plicht om zich aan de bepalingen te houden. Er zijn in het verleden pogingen ondernomen om voort te bouwen op de code door een gemeenschappelijk standpunt toe te voegen dat een wettelijk bindend document zou zijn waaraan de lidstaten zich moeten houden bij het uitvoeren van wapens. Er is echter nog geen overeenstemming bereikt over de aanneming van een dergelijke gemeenschappelijk standpunt. Het Sloveense voorzitterschap werkt aan de aanneming gedurende de Sloveense ambtsperiode, dat wil zeggen de eerste helft van dit jaar, of wil anders ten minste aanzienlijke vooruitgang in die richting boeken.</p>
      <p sl="sl">Er is misschien wel geen betere gelegenheid om die vooruitgang te boeken dan de kans die wordt geboden door het opstellen van het tiende verslag van de Europese Unie over de tenuitvoerlegging van de code. Op dit moment kunnen we echter nog niet met zekerheid voorspellen of onze wens zal worden vervuld. Dat weerhoudt ons er uiteraard niet van om het te proberen. We zullen daarom alle lidstaten verzoeken ons hun mening over deze kwestie te geven en we zullen proberen hen aan te moedigen om samen te werken aan het bereiken van een gemeenschappelijk standpunt. Als er geen belemmeringen zijn, zal het Sloveense voorzitterschap met veel plezier de aannemingsprocedure afronden en een verslag indienen bij alle betrokken instellingen, in het bijzonder het Parlement.</p>
      <p sl="sl">Dan wil ik nog graag in het kort iets zeggen over twee andere prioriteiten: het gemeenschappelijk standpunt over de tussenhandel in wapens en militair materieel en de inspanningen die de lidstaten hebben verricht voor het aannemen van internationaal bindende overeenkomsten inzake wapenhandel.</p>
      <p sl="sl">De Europese Unie heeft in 2001 richtsnoeren aangenomen voor de tussenhandel in wapens en het gemeenschappelijk standpunt is aangenomen in 2003. Door dit standpunt aan te nemen, verplichtten de lidstaten zich ertoe de elementen ervan op te nemen in hun nationale wetgeving en zo de tussenhandel in wapens en militair materieel te reguleren. Op dit moment hebben twintig lidstaten de elementen van dit gemeenschappelijk standpunt opgenomen in hun nationale wetgeving en moeten zeven lidstaten het proces nog voltooien. De voorzitter zal de voortgang op dit gebied volgen en de staten die het proces nog niet hebben voltooid aanmoedigen dit zo spoedig mogelijk te doen.</p>
      <p sl="sl">Dan nu het laatste punt: het internationaal wapenhandelsverdrag. Dit is een van de belangrijkste projecten op het gebied van ontwapening. Zoals u weet, heeft de Europese Raad onlangs een besluit aangenomen om het internationale verdrag te ondersteunen. Het kader voor de samenstelling van de groep regeringsdeskundigen op dit gebied is bevestigd tijdens de Algemene Vergadering van vorig jaar. De informatie over het eerste werk van deze groep is bemoedigend; desalniettemin zal er veel moeite en tijd moeten worden geïnvesteerd in dit proces.</p>
      <p sl="sl">Binnen onze activiteiten zullen we het werk van deze groep aandachtig volgen en het proces dat naar het internationale verdrag leidt steunen.</p>
    </intervention>
    <intervention id="3-252" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">lid van de Commissie . − Mijnheer de Voorzitter, ik heb wat meer tijd genomen bij de discussie over Irak, maar ik zal het nu wat korter houden ter compensatie.</p>
      <p sl="en">Zelfs als de verantwoordelijkheid voor het beheersen en controleren van de wapenverkoop in de eerste plaats bij de lidstaten en dus bij de Raad ligt, heeft de Commissie nog altijd een duidelijk belang door haar bijdrage aan de tenuitvoerlegging van de EU-strategie voor handvuurwapens en lichte wapens op grond van het gemeenschappelijk buitenlands en veiligheidsbeleid.</p>
      <p sl="en">We hechten veel waarde aan de effectieve beheersing en controle van de wapenexporten vanuit de EU. We blijven erop gericht dat de Europese beheersingsmaatregelen andere gebieden op zijn minst moeten aanmoedigen minimumnormen aan te nemen en toe te passen, om ervoor te zorgen dat legitieme exporten niet alsnog worden omgeleid, waardoor gewapende conflicten en schendingen van de mensenrechten worden verergerd.</p>
      <p sl="en">In dit verband blijft de Commissie actief samenwerken met de lidstaten, derde landen, internationale organisaties en andere partijen om de financiering van illegale wapenhandel aan te pakken, die vaak verband houdt met clandestiene handel in andere goederen (met name drugs en bijvoorbeeld diamanten).</p>
      <p sl="en">De Commissie heeft het afgelopen jaar gebruik gemaakt van ons voorzitterschap van het Kimberleyproces om aan te dringen op de ontwikkeling van beheersingsinstrumenten om het gebruik van diamanten voor de financiering van wapenaankopen door rebellengroepen te voorkomen en ontmoedigen. Daarnaast willen we, in nauwe samenwerking met de betrokken douaneautoriteiten, vooruitstrevende maatregelen nemen op grond van het nieuwe stabiliteitsinstrument om de illegale wapenhandel door de lucht te bestrijden, die in het bijzonder gericht zullen zijn op het vliegverkeer van en naar Afrika. We vervullen tevens een rol in de tenuitvoerlegging van wapenembargo’s door daaraan gerelateerde technische hulp te verbieden.</p>
      <p sl="en">Binnen de Europese Unie is de beheersing van de illegale vuurwapenhandel van cruciaal belang voor de strijd tegen onveiligheid en criminaliteit, met name tegen de georganiseerde misdaad. Het beleid dat wordt ontwikkeld ter bestrijding van de illegale handel in vuurwapens omvat de verscherping van de controle op de legale verkoop en het legale bezit van vuurwapens binnen de Unie. Hiertoe behoort ook een goede controle op de verplaatsing van vuurwapens binnen de Unie en de ontwikkeling van samenwerking tussen de verantwoordelijke nationale autoriteiten.</p>
      <p sl="en">Ondanks deze inspanningen zien we dat een aanzienlijke hoeveelheid vuurwapens in het bezit is van criminelen en verkrijgbaar is op de zwarte markt. De ongeautoriseerde grensoverschrijdende overdracht van vuurwapens en de overdracht van ongemerkte vuurwapens zijn belangrijke bronnen van deze illegale wapens. Op dit moment worden op Europees niveau maatregelen genomen om de regels voor registratie en merken aan te scherpen, een export-/importsysteem voor vuurwapens voor burgertoepassingen te ontwikkelen en de samenwerking tussen de nationale wetshandhavingsautoriteiten te verbeteren.</p>
      <p sl="en">Het verbeteren van de traceerbaarheid van vuurwapens is een belangrijke doelstelling en extern nemen we – heel kort – ook concrete maatregelen buiten de Unie om de problemen met ontplofbare oorlogsresten en kleine wapens in crisisgebieden aan te pakken, eveneens op grond van de stabiliteitsinstrumenten. Op dit moment denken we bijvoorbeeld na over het steunen van een project in Bosnië voor het opruimen van niet-geëxplodeerde oorlogsmunitie en andere ontplofbare oorlogsresten.</p>
      <p sl="en">We zullen zeker de lidstaten blijven ondersteunen bij hun inspanningen voor het opstellen van een verdrag betreffende de wapenhandel, zoals de voorzitter van de Raad al zei, hoewel wij ons ervan bewust zijn dat dit tijd zal kosten. We hopen echter dat het snel zal gebeuren.</p>
    </intervention>
    <intervention id="3-253" speaker_id="39763" name="Urszula GACEK" is_mep="True" mode="spoken" nationality="Poland" birth_date="17-03-1963" birth_place="Urmston " p_group="Group of the European People's Party (Christian Democrats) and European Democrats" m_state="PL">
      <p sl="en">namens de PPE-DE-Fractie . – Mijnheer de Voorzitter, de Europese Raad traineert al bijna tien jaar de omvorming van de Europese gedragscode voor de overdracht van wapens tot een wettelijk bindend document. De afgelopen twee jaar waren er geen technische belemmeringen voor het aannemen van een gemeenschappelijk standpunt over de gedragscode. Wanneer gaan we nu eindelijk orde op zaken stellen?</p>
      <p sl="en">Ten eerste zijn er op dit moment naar schatting zo’n 400 bedrijven in onze lidstaten die wapens produceren. Gezien het feit dat de kosten van onderzoek en ontwikkeling zeer hoog zijn in deze bedrijfstak, willen de bedrijven natuurlijk hun winsten maximaliseren door de productieperiode zo lang mogelijk te maken, licentieovereenkomsten af te sluiten en, simpel gezegd, zo veel mogelijk markten te zoeken. De bedrijven in de twintig landen waarvan de regeringen strenge regels hebben ingesteld voor de uitvoer van wapens hebben duidelijk een economisch nadeel ten opzichte van concurrenten in landen waar de regering zich soepeler opstelt. Alle bedrijven zouden een gelijkwaardig werkterrein moeten hebben.</p>
      <p sl="en">Ten tweede hebben we gevallen gedocumenteerd waarin bedrijven uit EU-landen wapens leverden aan China, Colombia, Ethiopië en Eritrea. Hoe kunnen we enerzijds alle inspanningen ter bevordering van de economische ontwikkeling, democratie en mensenrechten verwelkomen en tegelijkertijd de tenuitvoerlegging daarvan onmogelijk maken door bij te dragen aan gewelddadige conflicten?</p>
      <p sl="en">Ten derde zetten we militairen uit onze lidstaten in voor vredesmissies van de EU en de NAVO, maar riskeren we door deze gedragscode niet toe te passen dat zij worden beschoten met wapens die in onze staten zijn geproduceerd, als gevolg van onverantwoordelijke overdracht.</p>
      <p sl="en">Ten vierde, hoe kunnen we werken aan een toekomstig Europa met een gemeenschappelijk buitenlands en veiligheidsbeleid als we zo’n fundamenteel element als een gemeenschappelijk standpunt niet hebben?</p>
      <p sl="en">Ten slotte moeten we, voor we ons in deze zaal uitspreken voor mensenrechten en democratie, ervoor zorgen dat we ook actie ondernemen om onze woorden inhoud te geven.</p>
      <p sl="en">De PPE-DE-Fractie feliciteert de auteurs van deze ontwerpresolutie. We vertrouwen erop dat de overweldigende steun van het Parlement de Raad zal helpen een oplossing te vinden voor de huidige politieke impasse en naleving van de gedragscode eindelijk een wettelijke verplichting te maken voor alle lidstaten.</p>
    </intervention>
    <intervention id="3-254" speaker_id="28306" name="Ana GOMES" is_mep="True" mode="spoken" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">namens de PSE-Fractie . – De ontwerpresolutie over de Gedragscode van de EU betreffende wapenuitvoer illustreert de frustratie van het Parlement over de huidige patstelling met betrekking tot dit belangrijke instrument, zoals onze rapporteur, mevrouw Gacek, die ik moet feliciteren, zojuist heeft gezegd.</p>
      <p sl="pt">Tien jaar na de opstelling is de gedragscode nog altijd een bron van trots voor degenen die geloven dat de Europese Unie het voortouw moet nemen in het wereldwijde debat over de beheersing van wapenoverdrachten. We zijn blij met de steeds verder geharmoniseerde toepassing van de gedragscode, de gedetailleerdheid van de jaarverslagen die worden gepresenteerd door de lidstaten en de stimulerende initiatieven die de Raad ontplooit. Al deze stappen vooruit zinken echter in het niet bij de belangrijkste kwestie: de noodzaak de gedragscode om te vormen tot een wettelijk bindend instrument.</p>
      <p sl="pt">We weten dat de omvorming van de gedragscode tot een gemeenschappelijk standpunt over het gemeenschappelijk buitenlands en veiligheidsbeleid (GBVB) in verband is gebracht met het opheffen van het embargo op wapenexporten naar China. Het Parlement verwerpt de chantage die de basis van deze drie jaar durende patstelling vormt. Het kan niemand ontgaan zijn dat de wapens die door Beijing aan het Sudanese regime zijn verkocht het conflict in Darfur voeden en dat dergelijke wapens bijvoorbeeld ook dienstdoen om de Birmese bevolking te onderdrukken en in bedwang te houden als ze worden gehanteerd door het onwettige militaire regime. Deze situatie frustreert het Parlement, want wij kennen al lang de praktische en theoretische redenen die voldoende zouden moeten zijn om de twijfels van de Raad weg te nemen. Een Europees buitenlands beleid zonder gemeenschappelijke en bindende regels voor wapenuitvoer zal altijd onvolledig en ineffectief zijn. Daarnaast is het grote aantal exportregels in de EU nu juist een van de grootste obstakels voor de volledige harmonisatie van de interne markt voor militaire goederen.</p>
      <p sl="pt">Ten slotte is er nog een principekwestie: de Europese Unie kan zichzelf alleen presenteren als een verantwoordelijke en coherente internationale actor op dit gebied en kan alleen de inspanningen voor het verbeteren van de internationale wetgeving leiden als zij wordt gezien als een voorbeeld dat moet worden nagevolgd. We rekenen op het Sloveense voorzitterschap en minister Lenarčič. We hebben echter al aangegeven aan het volgende land dat het voorzitterschap zal vervullen, Frankrijk, een land dat in het bijzonder verantwoordelijk is voor deze langdurige patstelling, dat het tijd is om de kwesties op te lossen en te erkennen dat het van groot belang is de Europese Unie een leidende rol te laten vervullen op het gebied van effectief en verantwoordelijk multilateralisme.</p>
    </intervention>
    <intervention id="3-997" speaker_id="28477" name="Fiona HALL" is_mep="True" mode="spoken" nationality="United Kingdom" birth_date="15-07-1955" birth_place="Swinton" p_group="Group of the Alliance of Liberals and Democrats for Europe" m_state="GB">
      <p sl="en">namens de ALDE-Fractie. – Mijnheer de Voorzitter, het is nu tien jaar geleden dat de EU overeenstemming heeft bereikt over een gedragscode betreffende wapenuitvoer en het is beschamend dat deze gedragscode nog altijd niet is omgevormd tot een effectief instrument voor de beheersing van de wapenuitvoer door alle bedrijven en regeringen in de EU. Het gevolg is dat er nog steeds Europese wapens worden doorgesluisd naar conflictzones.</p>
      <p sl="en">De EU bevindt zich in de onbegrijpelijke situatie waarin zij wapens levert en conflicten voedt in dezelfde landen waaraan zijn tegelijkertijd ontwikkelingshulp verleent. Hoe leggen we dat aan onze burgers uit? Hoe leggen we bijvoorbeeld uit dat sommige lidstaten nog steeds bereid zijn te handelen in clusterbommen, terwijl de EU tegelijkertijd miljoenen euro’s uitgeeft aan het opruimen van mijnen? In 2005 zijn er bijvoorbeeld duizenden clusterbommen gebruikt in Libanon, met verwoestende gevolgen, en in 2006 besteedde de EU 525 miljoen euro aan ontwikkelingshulp voor Libanon, deels voor de verwijdering van niet-geëxplodeerde oorlogsmunitie.</p>
      <p sl="en">Laten we onszelf niet wijsmaken dat alleen landen buiten de EU wapens leveren aan conflictstaten: zeven landen uit de wereldwijde top tien van wapenexportlanden zijn EU-lidstaten. Wordt het niet eens tijd om te investeren in conflictoplossing in probleemlanden, in plaats van wapenhandel?</p>
      <p sl="en">Er is dringend behoefte aan mechanismen voor deugdelijke beheersing van wapenoverdrachten en -doorvoer en voor het voorkomen van tussenhandel in illegale wapens door EU-bedrijven die buiten de EU zijn gevestigd. Maar de eerste stap die moet worden gezet, is de omzetting van de gedragscode uit 1998 in een wettelijk bindend instrument. Ik wil daarom het Sloveense voorzitterschap dringend verzoeken al het mogelijke te doen om de patstelling in de Raad te doorbreken en het gemeenschappelijk standpunt aangenomen te krijgen.</p>
    </intervention>
    <intervention id="3-255" speaker_id="28409" name="Raül ROMEVA i RUEDA" is_mep="True" mode="spoken" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="es">namens de Verts/ALE-Fractie . – Mijnheer de Voorzitter, als rapporteur voor de beheersing van wapenuitvoer vanuit de Europese Unie heb ik de gelegenheid gehad het proces van de omvorming van de huidige gedragscode tot een efficiënter en effectiever instrument dat meer en betere controle over wapenexporten vanuit het grondgebied van de EU en door EU-bedrijven mogelijk maakt, van dichtbij te volgen.</p>
      <p sl="es">Niettemin begrijpen we, ondanks het technische werk dat enige tijd geleden is verricht door de Werkgroep export conventionele wapens van de Raad (COARM), nog altijd niet – en mijn collega’s zeiden hetzelfde – waarom de Raad zich verzet tegen de aanneming van het gemeenschappelijk standpunt dat ons in staat zou stellen de huidige gedragscode om te vormen tot een wettelijk bindend instrument.</p>
      <p sl="es">Ondanks de buitensporige geheimhouding rondom dit soort debatten, weten we dat slechts een paar landen tegen een dergelijk stap zijn, met name Frankrijk, dat naar het schijnt zijn besluit laat afhangen van de beëindiging van het embargo op wapenexporten naar China.</p>
      <p sl="es">We moeten nogmaals benadrukken dat dit twee volledig verschillende kwesties zijn: ze op deze manier aan elkaar koppelen getuigt van een enorm gebrek aan verantwoordelijkheid ten aanzien van de talloze slachtoffers die elke dag te maken hebben met de consequenties van ons onverantwoordelijke beleid voor wapenuitvoer.</p>
      <p sl="es">Ik verwelkom daarom het streven van het Sloveense voorzitterschap om het proces van de omvorming van de gedragscode tot een gemeenschappelijk standpunt tijdens zijn mandaatperiode af te ronden, hoewel ik mij ook herinner dat eerdere voorzitters tevergeefs dezelfde belofte hebben gedaan. Ik hoop dat u erin slaagt en u kunt rekenen op mijn volledige steun. Ik wil er voorts op wijzen dat juist het gebrek aan controle en de huidige laksheid het mogelijk maken dat Europese wapens, zowel op legale als op illegale wijze, in handen komen van terroristische groepen, dictators en gewapende groeperingen, die het heden en de toekomst van miljoenen mensen op het spel zetten, naar wie we, uit noodzaak, maar niet zonder een zeker cynisme, vervolgens onze ontwikkelingshulpteams sturen.</p>
    </intervention>
    <intervention id="3-256" speaker_id="28249" name="Tobias PFLÜGER" is_mep="True" mode="spoken" nationality="Germany" birth_date="01-02-1965" birth_place="Stuttgart" p_group="Confederal Group of the European United Left - Nordic Green Left" m_state="DE">
      <p sl="de">namens de GUE/NGL-Fractie . – Mijnheer de Voorzitter, we zitten hier allemaal minstens een keer per jaar om de kwestie van de wapenexporten te bespreken, terwijl deze exporten de rest van de tijd vrolijk verdergaan. Al jaren roept het Parlement om een wettelijk bindende gedragscode en lukt het de Raad niet overeenstemming over dit onderwerp te bereiken. Ik zou het op prijs stellen als u ons eerlijk zou vertellen welke van de lidstaten dit proces belemmeren. Het is schandalig dat deze gedragscode niet wettelijk bindend is. Terwijl deze kwestie voortsleept, zijn de EU en haar lidstaten uitgegroeid tot de grootste wapenexporteur van de wereld. Wapens zijn gemaakt om te doden! Alle wapenexporten zijn fout.</p>
      <p sl="de">Natuurlijk leveren de lidstaten ook wapens aan crisis- en conflictgebieden. De Turkse inval in Noord-Irak, die in strijd was met het internationaal recht, werd bijvoorbeeld uitgevoerd met wapens uit onder meer Duitsland. EU-landen voeren ook oorlog, met name in Irak en Afghanistan, en leveren wapens aan bevriende landen die betrokken zijn bij oorlogvoering. We moeten hier voor eens en altijd een einde aan maken. Laten we een einde maken aan alle wapenexporten.</p>
      <p sl="de">Goederen voor tweeërlei gebruik die voor civiele en militaire doeleinden kunnen worden gebruikt, moeten ook onder de gedragscode vallen, evenals heruitvoer. We hebben amendementen ingediend over deze beide onderwerpen voor het debat van morgen, en ik ben erg benieuwd of deze worden aangenomen door het Parlement. Zoals ik al zei: wapenexporten doden elke dag mensen en ze moeten met spoed worden gestopt.</p>
    </intervention>
    <intervention id="3-257" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter . − Ik heb begrepen dat de algemene opinie van de deelnemers aan dit debat is dat de gedragscode zo snel mogelijk wettelijk bindend moet worden. Ik wil daaraan toevoegen dat het voorzitterschap deze doelstelling deelt en ik hoop, mijnheer Pflüger, dat we dit jaar meer geluk zullen hebben en hierin zullen slagen of op zijn minst, zoals ik in mijn inleiding al zei, belangrijke vooruitgang zullen boeken.</p>
      <p sl="sl">Ik wil u bedanken voor uw steun voor het streven van de Raad om een gemeenschappelijk standpunt te bereiken en u kunt erop vertrouwen dat het Sloveense voorzitterschap zich hiervoor zal inspannen.</p>
      <p sl="sl">Ik wil mevrouw Gomes bedanken, die erop heeft gewezen dat er een poging wordt gedaan nieuwe spelers toe te voegen aan de tenuitvoerlegging van de gedragscode, namelijk degenen buiten de grenzen van de Europese Unie. De eerdere voorzitters, bijvoorbeeld in 2007, hebben in het bijzonder landen op de westelijke Balkan bij deze activiteiten betrokken. Er zijn ook activiteiten met betrekking tot andere landen, zoals Turkije, Oekraïne, Noord-Afrikaanse landen en enkele andere Oost-Europese landen.</p>
      <p sl="sl">Ik wil ten slotte mijn hoop uitspreken dat de discussie bij het volgende debat over dit onderwerp in het Europees Parlement niet meer alleen over de gedragscode gaat, maar ook over het gemeenschappelijk standpunt.</p>
    </intervention>
    <intervention id="3-258" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="nl">Ik heb zes ontwerpresoluties overeenkomstig artikel 103, lid 2 van het Reglement ontvangen.</p>
      <p sl="nl">Het debat is gesloten.</p>
      <p sl="nl">De stemming vindt donderdag plaats.</p>
      <p sl="nl">Schriftelijke verklaringen (artikel 142 van het Reglement)</p>
    </intervention>
    <intervention id="3-259" speaker_id="28424" name="Tunne KELAM" is_mep="True" mode="written" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Ik verzoek de EU-lidstaten met klem de Gedragscode van de EU betreffende wapenuitvoer aan te nemen. De EU is gebaseerd op gemeenschappelijke waarden en overeenkomsten en veroordeelt illegale wapenoverdracht en wapenoverdracht aan landen die deze waarden schenden. Het is in feite schadelijk voor de beginselen waarop de Europese Gemeenschap is gebaseerd dat de regeringen van bepaalde lidstaten hun nationale politieke en commerciële belangen vooropstellen en wapens blijven verkopen.</p>
      <p sl="en">Het Verdrag van Lissabon versterkt de rol van de EU als wereldwijde speler. Het is daarom van het grootste belang dat we de Gedragscode van de EU betreffende wapenuitvoer serieus nemen en hem daadwerkelijk ten uitvoer leggen in alle lidstaten. Ik wil daarom de Raad verzoeken een geloofwaardige verklaring te geven voor het feit dat de aanneming van dit gemeenschappelijk standpunt is vertraagd.</p>
    </intervention>
  </section>
  <section id="creitem20" title="13. Situatie in Tsjaad (debat)">
    <intervention id="3-261" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="nl">Aan de orde zijn de verklaringen van de Raad en de Commissie over de situatie in Tsjaad.</p>
    </intervention>
    <intervention id="3-262" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter . − Zoals u al weet, is de situatie in Tsjaad de afgelopen weken verslechterd. Begin februari zijn de Tsjadische rebellen opgerukt naar de hoofdstad Ndjamena, waarvan zij het grootste deel hebben ingenomen. Een aantal dagen later hebben zij zich teruggetrokken, dat wil zeggen, ze werden naar het oosten gedreven, richting de Tsjadisch-Sudanese grens. Aanvallen op de Tsjadische regering door de rebellengroepen begin februari vormden niet alleen de aanzet voor de smeulende binnenlandse crisis, maar legden ook het regionale aspect ervan bloot. Met andere woorden, de rebellen kwamen, met hulp van Sudan, uit Darfur. Daarom moeten we bij het bespreken van de situatie in Tsjaad rekening houden met twee onderling verbonden aspecten: het binnenlandse politieke aspect en het regionale aspect.</p>
      <p sl="sl">Toen de Europese Raad in februari de aanvallen van de Tsjadische rebellen op de Tsjadische regering veroordeelde, riep hij enerzijds op tot een politieke dialoog tussen de regering, de oppositie en de rebellen, en benadrukte hij anderzijds de dringende noodzaak van een politieke dialoog tussen de regeringen van Tsjaad en Sudan. Wij zijn van mening dat er meer druk moet worden uitgeoefend op de regeringen van Tsjaad en Sudan om te voldoen aan de verplichtingen die zij in verschillende overeenkomsten zijn aangegaan. De Raad heeft een rechtstreeks beroep gedaan op beide regeringen om te stoppen met het helpen en bevoorraden van gewapende groepen en de onderlinge betrekkingen te verbeteren.</p>
      <p sl="sl">Met betrekking tot de binnenlandse politieke situatie in Tsjaad is een politieke oplossing van het geschil de enige manier om vrede en stabiliteit in dat land te bereiken. Het open politieke proces, waarnaar werd verwezen in de overeenkomst die in augustus 2007 is gesloten door de regerende partij van Tsjaad en de partijen van de wettige oppositie, moet worden voortgezet. In deze context steunt de Europese Unie de inspanningen van de Afrikaanse Unie voor een vreedzame oplossing van het conflict. De Europese Unie sluit zich aan bij de Afrikaanse Unie en de Verenigde Naties in hun ondubbelzinnige veroordeling van de aanval van de rebellen. We delen hun bezorgdheid over het risico van verdere uitbreiding van het conflict.</p>
      <p sl="sl">We maken ons ook zorgen over de verslechtering van de humanitaire situatie. De alsmaar toenemende vijandelijkheden hebben de humanitaire tragedie verergerd en het toch al zo grote aantal vluchtelingen en ontheemden vergroot. Meer dan 160 mensen zijn in de gevechten om het leven gekomen en er zijn ongeveer 1 000 mensen gewond geraakt. Enige tienduizenden vluchtelingen zijn naar de buurlanden Kameroen en Nigeria gevlucht. Tegelijkertijd zijn er ongeveer 250 000 vluchtelingen uit Darfur in Tsjaad, waardoor de humanitaire situatie zeer ernstig is en de volledige inzet van de Europese missie EUFOR TCHAD/RCA dringend vereist is.</p>
      <p sl="sl">Op dit moment is de veiligheidssituatie in de hoofdstad Ndjamena en het grootste deel van het land, met uitzondering van het oosten, rustiger geworden en wordt weer overgegaan tot de orde van de dag na de laatste gevechten. De noodtoestand die is afgekondigd op 15 februari en twee weken had moeten duren, is echter verlengd tot halverwege deze maand. Dit was voor de EU reden om haar bezorgdheid uit te spreken over de beperking van de burger- en mediavrijheid in Tsjaad.</p>
      <p sl="sl">De activiteiten rondom de inzet van de EUFOR-missie zijn na een tijdelijke onderbreking hervat. De bevelhebber van de operatie, generaal Nash, had besloten de activiteiten tijdelijk op te schorten na de aanvallen van de rebellen, om een evaluatie van de nieuwe politieke en veiligheidssituatie mogelijk te maken. De inzet is voortgezet zonder dat het algehele tijdschema is gewijzigd en de operatie zou nog steeds half maart van start moeten kunnen gaan.</p>
      <p sl="sl">De alarmerende situatie in de regio maakte het belang van de mandaten van de EUFOR- en VN-missies nog duidelijker. De EUFOR-missie getuigt van de wil van de Europese Unie om bij te dragen aan de stabilisatie van de regio. Om de gestelde doelen te behalen zijn twee dingen noodzakelijk: de veiligheid moet met spoed door militairen worden gewaarborgd en de strijdende partijen moeten bereid zijn een dialoog en onderhandelingen aan te gaan.</p>
    </intervention>
    <intervention id="3-263" speaker_id="photo_generic" name="Louis Michel" is_mep="True" mode="spoken">
      <p sl="fr">lid van de Commissie . − Mijnheer de Voorzitter, dames en heren, bij mijn terugkeer van de missie naar Tsjaad, van 20 tot 22 januari 2008, heb ik al gezegd dat Tsjaad een prioriteit zou moeten zijn voor de EU. De couppoging door gewapende rebellenbewegingen begin februari en de daarop volgende gebeurtenissen hebben deze overtuiging nog versterkt.</p>
      <p sl="fr">Ik ben er nog steeds van overtuigd dat blijvende stabiliteit in Tsjaad afhankelijk is van een politieke openstelling voor alle binnenlandse componenten. Dat is de taak die de Europese Commissie vorig jaar op zich heeft genomen door de politieke dialoog mogelijk te maken en te ondersteunen, die zoals u weet heeft geleid tot het inter-Tsjadisch akkoord van 13 augustus 2007. Ik ben er sterk van overtuigd dat alleen deze dialoog het politieke perspectief kan creëren dat nodig is om stabiliteit in Tsjaad te waarborgen en de democratie te consolideren. Hij moet leiden tot een betrouwbare volkstelling en een herziening van het kiesstelsel, voor vrije en transparante parlementsverkiezingen in 2009.</p>
      <p sl="fr">Ik heb deze boodschap nadrukkelijk overgebracht aan president Déby; dit proces was al gestart door de toezichtcommissie. De recente gebeurtenissen in Ndjamena hebben dit proces belemmerd. Ook al heeft er een couppoging tegen de regering plaatsgevonden, dan nog was de buitengerechtelijke arrestatie van een aantal oppositieleiders, burgers en mensen die voor de media werken ernstig te betreuren en onaanvaardbaar. Als bemiddelaar en toezichthouder voor de tenuitvoerlegging van het inter-Tsjadisch politiek akkoord van 13 augustus was ik de eerste die mijn bezorgdheid hierover kenbaar maakte aan president Déby tijdens mijn laatste bezoek aan Tsjaad op 27 februari.</p>
      <p sl="fr">Tijdens de missie heb ik president Déby en de politieke vertegenwoordigers van de presidentiële meerderheid en de democratische oppositie, dat wil zeggen, alle verantwoordelijke politici in Tsjaad, met klem verzocht de politieke dialoog nieuw leven in te blazen door het vertrouwen van de verschillende partijen te herstellen. Hiervoor is de inzet van alle betrokken politici nodig, onder wie uiteraard president Déby, die bevestigde zijn rol als borg voor de tenuitvoerlegging van dit politieke akkoord te willen voortzetten. Er werd mij verzekerd dat de noodtoestand die half februari was afgekondigd, zou worden beëindigd binnen de termijn die is bepaald in de grondwet, d.w.z. half maart.</p>
      <p sl="fr">Bij deze zelfde gelegenheid verzochten wij president Déby met succes om de vrijlating van de heer Lol Mahamat Choua, voorzitter van de Coordination des Partis politiques pour la Défense de la Constitution (samenwerkingsverband van politieke partijen voor de verdediging van de grondwet). Bernard Kouchner en ik vroegen een gesprek met hem aan. We hebben hem persoonlijk ontmoet en hij werd de volgende dag vrijgelaten. Ik ben ook bijzonder blij om te horen dat de heer Ngarlejy Yorongar op dit moment in Straatsburg is en mogelijk enkelen van u heeft ontmoet, maar ik maak mij uiteraard nog steeds zorgen over het lot van Ibni Oumar Mahamat Saleh, die nog vermist is. Daarom hebben wij president Déby met succes verzocht een uitgebreide onderzoekscommissie aan te stellen met een aanzienlijke internationale aanwezigheid, onder wie vertegenwoordigers van de Europese Unie, de OIF en de Afrikaanse Unie. Deze commissie moet duidelijkheid scheppen over de arrestaties en verdwijningen. Dit vormt een belangrijke eerste stap voor het herstellen van het vertrouwen en het normaliseren van de situatie in Tsjaad.</p>
      <p sl="fr">Dezelfde boodschap is ook overgebracht aan de leden van de oppositie. De oplossing ligt in de gezamenlijke verantwoordelijkheid van de regering, de presidentiële meerderheid en de oppositie. Ik wil graag besluiten met een korte uitleg van de regionale context: de couppoging in Tsjaad was hoofdzakelijk een rechtstreeks gevolg van de verslechtering van de betrekkingen tussen Tsjaad en Sudan. De invloed van de autoriteiten in Khartoem op de couppoging is overduidelijk.</p>
      <p sl="fr">Het is daarom essentieel dat er een einde wordt gemaakt aan de kruisbesmetting van de situaties in Darfur en Tsjaad. Ik ben optimistisch over de regionale initiatieven voor bemiddeling tussen Tsjaad en Sudan, die momenteel worden ontplooid door regionale staatshoofden en regeringsleiders, met name president Wade. De huidige situatie bewijst, voor zover dat nog niet voldoende bewezen was, dat een snelle inzet van Europese militaire en civiele hulpverleners dringend nodig is.</p>
      <p sl="fr">Ik wil het nu graag hebben over de MINURCAT-missie overeenkomstig VN-resolutie 1778 uit 2007. De raison d'être van deze militaire operatie is krachtiger dan ooit bevestigd. Honderdduizenden burgers leven noodgedwongen in uiterst kwetsbare omstandigheden in Oost-Tsjaad, waar ze reikhalzend uitzien naar de inzet van EUFOR-troepen. De Commissie zal alle politieke instrumenten voor humanitaire hulp en samenwerking blijven mobiliseren in reactie op de situatie in Tsjaad. Ik wacht de resultaten van de bemiddeling onder leiding van president Wade af om – ten minste globaal – te bepalen wanneer ik zal terugkeren, niet alleen naar Tsjaad, maar ook naar Khartoem. Het is van groot belang dat we werken aan bemiddeling en verzoening tussen Ndjamena en Khartoem, aangezien de gespannen interactie van een volledige instorting van de betrekkingen tussen Tsjaad en Sudan duidelijk voelbaar is.</p>
    </intervention>
    <intervention id="3-264" speaker_id="38724" name="Colm BURKE" is_mep="True" mode="spoken" nationality="Ireland" birth_date="17-01-1957" birth_place="Cork" p_group="Group of the European People's Party (Christian Democrats) and European Democrats" m_state="IE">
      <p sl="en">namens de PPE-DE-Fractie . – Mijnheer de Voorzitter, ik ben blij dat dit debat op de plenaire agenda van deze week is blijven staan. Deze situatie in Tsjaad vereist dringend aandacht, niet alleen van de Europese Unie, maar ook van de internationale gemeenschap. Later deze week zal een top tussen Tsjaad en Sudan plaatsvinden in Dakar, waar de Senegalese president zijn uiterste best zal doen om overeenstemming te bereiken over een vredesakkoord tussen president Déby en president al-Bashir. Secretaris-generaal van de VN Ban Ki-moon is ook van plan deze besprekingen in Dakar bij te wonen, want de humanitaire crisis in deze regio is een van zijn voornaamste prioriteiten.</p>
      <p sl="en">Dergelijke actuele gebeurtenissen onderstrepen het belang van het tijdige debat van het Parlement vanmiddag en ik roep alle betrokken leiders op alles te doen wat in hun macht ligt om een alomvattend politiek verzoeningsproces te hervatten.</p>
      <p sl="en">De Europese Unie moet ook uitgebreide diplomatieke maatregelen nemen om deze recente ontwikkelingen te ondersteunen. Vlak voor dit debat hebben enkelen van mijn medeparlementsleden en ik Tsjadisch leider en parlementslid voor de oppositie de heer Yorongar ontmoet, die vermist raakte na de aanval van de rebellen begin februari. Hij werd op 3 februari in Tsjaad gevangen genomen door veiligheidstroepen van de staat, maar slaagde erin te ontsnappen naar Kameroen, waarna hem asiel werd aangeboden in Frankrijk. Zijn collega en medeoppositielid Mahamat Saleh is nog altijd vermist. De huidige campagne tegen politieke tegenstanders en mensenrechtenactivisten in Tsjaad moet ophouden.</p>
      <p sl="en">De vredesmissie van de EU heeft helaas haar eerste dodelijke slachtoffer geëist, toen een Frans lid van de vredesmacht per ongeluk op Sudanees grondgebied terechtkwam. Zijn uitvaart vindt vandaag plaats. Deze zal worden bijgewoond door de heer Von Wogau van onze fractie, uit hoofde van zijn functie als voorzitter van de Commissie veiligheid en defensie van het Europees Parlement. Namens de PPE-DE-Fractie condoleer ik de familie en vrienden van deze man.</p>
      <p sl="en">Naar mijn mening en als gevolg van de huidige humanitaire en veiligheidssituatie is de inzet van de Europese vredesmissie onontkoombaar geworden. De Verenigde Naties en de Europese Unie hebben de verantwoordelijkheid om kwetsbare burgers te beschermen en de plicht om humanitaire hulp te leveren en de veiligheid van humanitaire hulpverleners te garanderen. Nu hun respectieve inzet wordt voortgezet, ben ik er trots op dat ook Ierse strijdmachten deel uitmaken van deze missie.</p>
      <p sl="en">Tot slot verwelkom ik de belofte van Rusland om helikopters te leveren voor deze missie. Dergelijk materieel zal deze belangrijke EU-missie aanzienlijk versterken.</p>
    </intervention>
    <intervention id="3-265" speaker_id="28282" name="Alain HUTCHINSON" is_mep="True" mode="spoken" nationality="Belgium" birth_date="10-12-1949" birth_place="Schaerbeek" p_group="Socialist Group in the European Parliament" m_state="BE">
      <p sl="fr">namens de PSE-Fractie . – Mijnheer de Voorzitter, mijnheer de vertegenwoordiger van de fungerend voorzitter, mijnheer de commissaris, al maanden stellen wij nu vragen over de EU-initiatieven voor het met spoed inzetten van EUFOR in Tsjaad en de Centraal-Afrikaanse Republiek en volgen wij deze initiatieven nauwlettend, uiteraard voor zover het essentieel is dat deze Europese overgangsmacht operationeel wordt. Waarom is dat essentieel? Ik denk dat het een goed idee is om dat te herhalen: het is essentieel om burgervluchtelingen en ontheemden te beschermen, om te zorgen dat humanitaire hulp op de juiste plaats terechtkomt en om een humanitaire ruimte te waarborgen, die systematisch is genegeerd door de strijdende partijen.</p>
      <p sl="fr">De Europese socialisten willen echter duidelijk maken dat voor blijvende vrede in Tsjaad niet alleen een militaire oplossing nodig is, maar ook een politieke. Op het politieke vlak heeft het maatschappelijk middenveld in Tsjaad een aantal specifieke mogelijkheden geboden om de crisis op te lossen, op basis van een uitgebreide dialoog met alle partijen, onder wie de leiders van de gewapende groepen, omdat zonder hun medewerking niets kan worden bereikt.</p>
      <p sl="fr">We kunnen ons nu afvragen of de EU zich rekenschap heeft gegeven van de voorstellen, en in dat opzicht was de toespraak van de commissaris bemoedigend. We krijgen echter, net als het genoemde maatschappelijk middenveld, soms de indruk dat de EU blind vertrouwen blijft stellen in het vermeende vermogen van president Déby om de crisis op te lossen. Het wordt echter met de dag duidelijker dat president Déby alleen nooit in staat zal zijn om de verwachte vrede te brengen in Tsjaad.</p>
      <p sl="fr">We verwelkomen daarom de verklaringen die zijn gedaan namens de Europese Commissie. We hopen dat deze haar politieke moed in deze kwestie zal blijven tonen.</p>
    </intervention>
    <intervention id="3-266" speaker_id="4332" name="Philippe MORILLON" is_mep="True" mode="spoken" nationality="France" birth_date="24-10-1935" birth_place="Casablanca " p_group="Group of the Alliance of Liberals and Democrats for Europe" m_state="FR">
      <p sl="fr">namens de ALDE-Fractie . – Mijnheer de Voorzitter, zoals de heer Burke al heeft gezegd, is eerste sergeant Polin vandaag met militaire eer begraven, nadat hij in Sudan was omgekomen tijdens de prijzenswaardige en uiterst moeilijke EUFOR-missie in Tsjaad en de Centraal-Afrikaanse Republiek. Graag wil ik hem in navolging van zijn strijdkameraden eer bewijzen in de aanwezigheid van de hoogste nationale en Europese autoriteiten, in het bijzonder onze Hoge Vertegenwoordiger, Javier Solana, en onze collega Karl von Wogau.</p>
      <p sl="fr">Al jaren vraagt dit Huis de EU onophoudelijk haar verantwoordelijkheid te nemen om de slachtoffers van de bloedige confrontaties in Darfur en de omringende gebieden te beschermen. Wij betreurden dus de voortdurende politieke obstakels die de inzet van een internationale troepenmacht voor dit doel verhinderden. Ook verwelkomde het, zoals u, mijnheer de commissaris, al hebt opgemerkt, de aanneming van resolutie 1778 van de VN Veiligheidsraad voor de inzet van een militaire operatie in Tsjaad en de Centraal-Afrikaanse Republiek als ondersteuning van de VN-missie MINURCAT en de Tsjadische politiemacht.</p>
      <p sl="fr">Het heeft geen zin om in te gaan op de vele moeilijkheden die zich hebben voorgedaan bij de inzet van de internationale troepenmacht, die gepland was voor november 2007, eind januari eindelijk van start ging en volgens de huidige planning pas in mei van dit jaar voltooid zal zijn. Mijnheer de fungerend voorzitter, u had het over de mate waarin het optreden van de rebellengroepen in Ndjamena de missie had vertraagd, maar we moeten ook melding maken van het gebrek aan middelen dat de Europese Unie tot haar beschikking had om een dergelijke missie aan te pakken, in het bijzonder met betrekking tot de logistiek en helikopters. Ik ben dan ook blij met het bericht dat we gisteren ontvingen dat Rusland voornemens is de EU te voorzien van essentiële middelen te ondersteuning van de grondtroepen op dit type terrein.</p>
      <p sl="fr">Kunt u, mijnheer de fungerend voorzitter, misschien wat extra licht op dit nieuws werpen?</p>
    </intervention>
    <intervention id="3-267" speaker_id="2109" name="Brian CROWLEY" is_mep="True" mode="spoken" nationality="Ireland" birth_date="04-03-1964" birth_place="Dublin" p_group="European Conservatives and Reformists Group" m_state="IE">
      <p sl="en">namens de UEN-Fractie . – Mijnheer de Voorzitter, ik wil graag de fungerend voorzitter en de commissaris bedanken dat ze ons hebben bijgepraat over de huidige situatie in Tsjaad en net als mijn collega’s de heer Burke en de heer Morillon, wil ik respect betonen en mijn medeleven betuigen aan de familie van de Franse vredessoldaat die onlangs in de strijd is omgekomen.</p>
      <p sl="en">Een van de verschrikkingen die wij allemaal onder ogen moeten zien bij het bespreken en bekijken van de situatie in Tsjaad, en in dat deel van Afrika in het algemeen, is de voortdurende instabiliteit, niet alleen in Tsjaad zelf, maar ook in Sudan en de regio Darfur en in de Centraal-Afrikaanse Republiek, en in andere aspecten – en in het bijzonder de invloeden van buitenaf die zich aan de verschillende grenzen voordoen. Dat maakt het zo moeilijk om overeenstemming en oplossingen te bereiken. We kunnen wel zeggen dat we het maatschappelijk middenveld erbij gaan betrekken, maar dat maatschappelijk middenveld krijgt niet de kans om op te staan en te laten zien wat het werkelijk wil dat er gebeurt, door de aanwezigheid van verschillende rebellengroepen en oppositiemachten.</p>
      <p sl="en">Daarom richten wij ons nu via het Eurofor-mechanisme niet alleen op de stabiliteit en de bescherming van de vluchtelingen uit Sudan die naar Tsjaad zijn gekomen – meer dan een kwart miljoen, waarvan bijna 10 000 in de afgelopen maand – en de vluchtelingen uit de Centraal-Afrikaanse Republiek, maar ook op pogingen om ervoor te zorgen dat democratie en de democratisering van de kwestie naar de voorgrond worden gehaald. Daarom feliciteer ik commissaris Michel met het werk dat hij heeft verricht met de – en ik gebruik dit woord voorzichtig – ‘legitieme’ regering in Tsjaad en andere gebieden om hen te stimuleren hun werk naar behoren te doen. Helaas deel ik niet zijn vertrouwen in de onafhankelijkheid van het onderzoek naar de vermisten, dat zal plaatsvinden onder leiding van de Tsjadische autoriteiten, maar hopelijk kan dit met de betrokkenheid van de Europese Unie worden gestimuleerd.</p>
      <p sl="en">Mijn laatste punt is dat onze troepen nu worden ingezet, dankzij de hulp van Rusland en andere landen. Vorige week sprak ik met luitenant-generaal Pat Nash, de bevelhebber van de operatie, die me vertelde dat er op dit moment 700 manschappen ter plaatse zijn – van wie 56 Iers – en dat de troepenmacht compleet zal zijn voor de regentijd, hopelijk begin mei.</p>
      <p sl="en">Het is nu de plicht van dit parlement om deze vredesmacht te steunen met onze politieke handelingen en met ons ze woorden, maar vooral door ervoor te zorgen dat ze de middelen hebben die ze nodig hebben om hun taken goed te kunnen uitvoeren.</p>
    </intervention>
    <intervention id="3-268" speaker_id="28213" name="Marie-Hélène AUBERT" is_mep="True" mode="spoken" nationality="France" birth_date="16-11-1955" birth_place="Nantes" p_group="Group of the Greens/European Free Alliance" m_state="FR">
      <p sl="fr">namens de Verts/ALE-Fractie . – Mijnheer de Voorzitter, de mensenrechtensituatie en de situatie van de burgerbevolking is nog altijd kritiek in Tsjaad, en geen enkel initiatief voor een politieke dialoog heeft enige kans van slagen als we niet eerst een duidelijke reactie krijgen betreffende het lot van de oppositieleden die op 3 februari zijn gearresteerd, en als er geen einde wordt gemaakt aan het geweld dat steeds maar wordt gebruikt, ook op dit moment, tegen degenen die Idriss Déby ijskoud ziet als tegenstanders die moeten worden uitgeschakeld.</p>
      <p sl="fr">Daarom, mijnheer de commissaris, is het van groot belang dat u druk blijft uitoefenen zoals u dat in het verleden hebt gedaan, om Idriss Déby te dwingen te zeggen waar met name Ibni Mahamat Saleh is en wat er met hem is gebeurd, en hem vrij te laten als hij nog leeft. Ik wil van deze gelegenheid gebruikmaken om zijn zoon, die hier vandaag aanwezig is, en parlementslid de heer Yorongar, die hier is om met ons over de situatie en toekomst van zijn land te praten, welkom te heten en mijn solidariteit te betuigen.</p>
      <p sl="fr">Mijnheer de commissaris, mijnheer de fungerend voorzitter, dames en heren, de Tsjadische diaspora, die vandaag sterk aanwezig is in Straatsburg, luistert aandachtig naar u en vertrouwt erop dat u een open dialoog tot stand brengt, waarvan geen van de politieke spelers in Tsjaad wordt uitgesloten. Onder deze omstandigheden zijn de vooruitzichten van vrede en een democratisch proces mogelijk, in samenwerking met alle partijen, en onder deze voorwaarde kan EUFOR eindelijk worden ingezet onder de beste omstandigheden, zodat de tweeslachtigheid en onzekerheid die de gebeurtenissen van de afgelopen tijd hebben veroorzaakt, tot het verleden behoren. De rol van de EU moet volledig duidelijk zijn in relatie tot de rol van Frankrijk in deze regio, dat Idriss Déby duidelijk de mogelijkheid heeft gegeven om aan de macht te blijven, ondanks dat de Franse president nu meer openheid geeft en oproept tot wijziging van het eerdere beleid.</p>
      <p sl="fr">Mijnheer de commissaris, mijnheer de Voorzitter, u moet uw aanzienlijke mogelijkheden om druk uit te oefenen gebruiken om echte garanties en bescherming van alle democraten in Tsjaad te bewerkstelligen en u moet een dwingendere houding aannemen ten aanzien van president Déby, die op dit moment alleen probeert tijd te rekken en zijn gezicht te redden.</p>
    </intervention>
    <intervention id="3-269" speaker_id="28249" name="Tobias PFLÜGER" is_mep="True" mode="spoken" nationality="Germany" birth_date="01-02-1965" birth_place="Stuttgart" p_group="Confederal Group of the European United Left - Nordic Green Left" m_state="DE">
      <p sl="de">namens de GUE/NGL-Fractie. – Mijnheer de Voorzitter, de EU heeft een EUFOR-missie ingezet in Tsjaad en een EUFOR-vredessoldaat is al om het leven gekomen. Dat was precies waarvoor we vreesden. Men zegt dat de Franse elitetroepen per ongeluk de grens waren overgestoken naar Sudan.</p>
      <p sl="de">Heeft deze EUFOR-missie enig nut? Wij vinden van niet! Deze troepen kunnen onmogelijk neutraal zijn. De meerderheid van de EUFOR-soldaten komt uit Frankrijk en Frankrijk heeft een militaire overeenkomst met Déby – die aan de macht is gekomen door middel van een militaire staatsgreep – en heeft hem geholpen door hem te voorzien van wapens en de luchthaven te beveiligen tegen aanvallen door de rebellen. Deze aanval van de rebellen vond plaats vlak voor de start van de EUFOR-inzet. Met andere woorden, de missie heeft het conflict laten escaleren en is dus contraproductief geweest.</p>
      <p sl="de">Idriss Déby heeft misbruik gemaakt van de situatie na de aanval van de rebellen om de democratische oppositie de kop in te drukken. De EU is in deze puinhoop verstrikt geraakt. We vragen u met klem de EUFOR-troepen terug te trekken! Frankrijk – en dus indirect de EU – is twee handen op één buik met de militaire leider van Tsjaad, Déby. De democratische oppositie in Tsjaad roept het maatschappelijk middenveld op meer druk uit te oefenen op de regering en dat zou eigenlijk ook ons standpunt in dezen moeten zijn, in plaats van verdere militarisering van het conflict.</p>
    </intervention>
    <intervention id="3-270" speaker_id="4559" name="Maria MARTENS" is_mep="True" mode="spoken" nationality="Netherlands" birth_date="08-01-1955" birth_place="Doetinchem" p_group="Group of the European People's Party (Christian Democrats) and European Democrats" m_state="NL">
      <p sl="nl">Mijn dank aan de Commissie en de Raad voor deze briefing. Ik denk dat die erg nuttig is. In Centraal-Afrika heerst de grootste humanitaire ramp ter wereld en die breidt zich steeds verder uit.</p>
      <p sl="nl">Zoals al gezegd, duizenden vluchtelingen zijn van Darfur naar Tsjaad getrokken, maar door het aanhoudend geweld in Tsjaad vluchten mensen nu ook naar Kameroen, Nigeria en de Centraal-Afrikaanse Republiek. Sudanese militairen en veiligheidsagenten steunen op grote schaal de goed bewapende Tsjadische rebellen in het grensgebied van Darfur en Tsjaad, behalve van de Sudanese overheid krijgen zij ook steun van Arabische milities in Darfur. En dat brengt die grote vluchtelingenstromen op gang.</p>
      <p sl="nl">Voorzitter, wij kunnen ons daar niet afzijdig van houden. Wij moeten alles doen om de impasse in Sudan en Tsjaad te doorbreken en het conflictgebied te stabiliseren, zowel wat betreft de politieke dialoog, alsook wat betreft de hulp aan en de bescherming van burgers en hulporganisaties. Het is goed dat de Europese Unie heeft besloten tot een gezamenlijke vredesmissie naar Tsjaad, met als doel burgers te beschermen en humanitaire hulp te garanderen.</p>
      <p sl="nl">Voorzitter, generaal Henri Bentegead, chairman of the EU military committee , heeft aangegeven dat materieel nog steeds een probleem is. Kan de Raad aangeven met welke landen nog wordt onderhandeld over mogelijke bijdragen?</p>
      <p sl="nl">En dan, miljoenen mensen leven al jaren in die gevaarlijke situatie, zonder dat daar wezenlijk verandering in komt. Wij kunnen ons niet veroorloven om niet succesvol te zijn. Mijn vraag aan de Commissie en de Raad is of er iets meer te zeggen is over de stand van zaken van het operationaliseren van de missie.</p>
    </intervention>
    <intervention id="3-271" speaker_id="28174" name="Thijs BERMAN" is_mep="True" mode="spoken" nationality="Netherlands" birth_date="26-09-1957" birth_place="Coevorden" p_group="Group of the Progressive Alliance of Socialists and Democrats in the European Parliament" m_state="NL">
      <p sl="nl">Een snelle beschikbaarheid van neutrale EUFOR-troepen en materieel in Tsjaad is noodzakelijk voor de veiligheid van vluchtelingen en van inwoners en voor de stabiliteit in de regio. Wil de EU daadwerkelijk daaraan bijdragen, dan moeten de lidstaten, ook Nederland, hun toezeggingen nakomen en zorgen dat EUFOR zo snel mogelijk volledig in actie kan komen. Het mag niet zo zijn dat door de trage reactie van lidstaten de levering van troepen en materieel en de inzet van EUFOR onnodig traag tot stand komt. Ook de helikopters zijn nodig, uit Rusland, dan kunnen die tenminste niet huishouden in Tsjetsjenië.</p>
      <p sl="nl">Maar niet alleen de humanitaire situatie, ook de stabiliteit in de hele regio is in gevaar. Het grensconflict tussen Tsjaad en Sudan verergert de situatie. De vredesonderhandelingen tussen de presidenten van Tsjaad en Sudan, via Senegal's president Abdoelaye Wade zijn misschien een stapje in de goede richting. De EU moet dit ondersteunen, zoals de EU in Kenia op de achtergrond bleef, maar Kofi Annan krachtig steunde.</p>
      <p sl="nl">Louis Michel heeft het terecht opgemerkt, de politieke dialoog tussen alle acteurs kan niet uitblijven. De EU moet wel veel krachtiger opkomen voor de onmiddellijke vrijlating van verdwenen oppositieleiders en mensenrechtenactivisten. Anders is die dialoog onmogelijk. En net als in Kenia in januari geldt hier business as usual , neen. Vrijheid en dialoog moeten de voorwaarden worden voor de continuering van hulp aan Tsjaad.</p>
    </intervention>
    <intervention id="3-272" speaker_id="37008" name="Jens HOLM" is_mep="True" mode="spoken" nationality="Sweden" birth_date="18-04-1971" birth_place="Sundsvall" p_group="Confederal Group of the European United Left - Nordic Green Left" m_state="SE">
      <p sl="sv">Mijnheer de Voorzitter, het conflict in Tsjaad kan niet los gezien worden van dat in Darfur, in Sudan. Het is vrij duidelijk dat de regering van Tsjaad de rebellen in Darfur steunt. De Tsjadische oppositie meldt dat rebellen uit Darfur zij aan zij met de Tsjadische regering tegen Tsjadische rebellen vechten.</p>
      <p sl="sv">Mijn land, Zweden, levert enige honderden soldaten aan de EUFOR-missie. Het doel van de missie is de veiligheid van de burgerbevolking garanderen, maar helaas zijn er aanwijzingen dat de strijdmacht wordt gebruikt als pion in het binnenlandse machtsspel in Tsjaad. De president van Tsjaad, Idriss Déby, heeft in een verklaring EUFOR opgeroepen zo snel mogelijk Oost-Tsjaad in te nemen. Déby wil EUFOR duidelijk gebruiken om het voortbestaan van zijn eigen regime veilig te stellen.</p>
      <p sl="sv">Ik wil de Commissie en de Raad een vraag stellen: hoe kunt u garanderen dat EUFOR volledig onafhankelijk van een dergelijke druk zal opereren? Wat vindt u van de samenwerking tussen de regering Déby en de rebellen in Darfur? Heb ik het mis? In dat geval, overtuig mij! Wat de gevangenen uit de burgeroppositie in Tsjaad betreft, is het goed dat er enkele vrijlatingen zijn geweest, maar er moet nog veel meer gebeuren. Wat doet de EU om ervoor te zorgen dat alle politieke gevangenen onmiddellijk worden vrijgelaten?</p>
    </intervention>
    <intervention id="3-273" speaker_id="4513" name="Geoffrey VAN ORDEN" is_mep="True" mode="spoken" nationality="United Kingdom" birth_date="10-04-1945" birth_place="Waterlooville" p_group="European Conservatives and Reformists Group" m_state="GB">
      <p sl="en">Mijnheer de Voorzitter, ik heb vanaf het begin aangegeven dat ik ernstige bedenkingen heb bij de operatie in Tsjaad. De EU zou zich niet moeten mengen in militaire zaken. In elk geval vereist de situatie in Darfur en de aangrenzende delen van Tsjaad en de Centraal-Afrikaanse Republiek een goed doordacht, coherent politiek gestuurd beleid, waar onder meer de instelling van een ‘no-fly zone’ deel van zou moeten uitmaken – een taak waartoe uitsluitend een organisatie als de NAVO bevoegd is. Wat we nu zien is een halfbakken, politiek beraamde operatie die hoofdzakelijk Franse doelstellingen nastreeft en waarin de EU probeert de zaken bij te houden.</p>
      <p sl="en">Het is ontstellend dat een dergelijke gevaarlijke operatie in gang is gezet zonder een goede inschatting te maken van de bedreigingen en zonder ervoor te zorgen dat vóór de inzet de benodigde uitrusting aanwezig was. Ik denk in het bijzonder aan het gebrek aan helikopters. Geen van de Europese bondgenoten was bereid die te leveren. Nu krijgen we achteraf te horen dat de Russen de helikopters zullen leveren – en dat niet alleen; Rusland wil ook deelnemen aan de missie. Wat zegt dat over de motieven van de EU? Wanhopig genoeg om elke losse, gevaarlijke alliantie aan te gaan zolang de Amerikanen er maar buiten blijven. Hieruit blijkt de realiteit van dergelijke activiteiten. Ik kan me geen ergere veroordeling van het Europese veiligheids- en defensiebeleid voorstellen.</p>
    </intervention>
    <intervention id="3-274" speaker_id="28299" name="Bogusław SONIK" is_mep="True" mode="spoken" nationality="Poland" birth_date="03-12-1953" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, een belangrijk element van onze missie naar Tsjaad zou een brede politieke actie moeten zijn, gericht op effectieve bemiddeling tussen de strijdende partijen. Als er geen overeenkomst wordt bereikt tussen de regeringen in Khartoem en Ndjamena, zal de missie mogelijk nutteloos blijken en worden eventuele resultaten snel weer teniet gedaan. Het is daarom belangrijk dat wij deelnemen aan brede bemiddeling waarbij internationale instellingen betrokken zijn, om de leiders van beide landen aan te moedigen de omstreden kwesties op te lossen.</p>
      <p sl="pl">De missie van de Europese Unie heeft als taak de veiligheid van de humanitaire missies in Oost-Tsjaad te verbeteren. Experts in internationale politiek hebben erop gewezen dat dit zou kunnen leiden tot een nog grotere stroom vluchtelingen uit de regio Darfur, die op zoek gaan naar een toevluchtsoord waar ze veilig zijn voor de gewapende rebellengroepen. Als dit inderdaad gebeurt, kunnen we in een moeilijke situatie terechtkomen als we terugdenken aan de uitspraken van de premier van Tsjaad, die de internationale gemeenschap recentelijk heeft verzocht de vluchtelingen te verwijderen. De premier dreigde tevens dat de Tsjadische autoriteiten, als er geen actie werd ondernomen, zelf de vluchtelingen uit Tsjaad zou verwijderen. Ik weet zeker dat dergelijke uitspraken ons allemaal herinneren aan de conflicten op de Balkan, waar de verschillende partijen op een soortgelijke manier omgingen met nationale minderheden en vluchtelingen.</p>
    </intervention>
    <intervention id="3-275" speaker_id="39763" name="Urszula GACEK" is_mep="True" mode="spoken" nationality="Poland" birth_date="17-03-1963" birth_place="Urmston " p_group="Group of the European People's Party (Christian Democrats) and European Democrats" m_state="PL">
      <p sl="en">Mijnheer de Voorzitter, de naam Darfur is inmiddels synoniem voor menselijk leed en ellende. De effecten van de oorlog in Sudan zijn overgeslagen naar Tsjaad, waar bijna 300 000 vluchtelingen uit Sudan een enorme last vormen voor de economie en de politieke stabiliteit in Tsjaad. Zonder een politieke oplossing voor de problemen in deze regio is er geen uitzicht op vrede. Op dit moment moeten we echter ook de onmiddellijke situatie aanpakken, en met dat doel voor ogen stuurt de EU 3 700 militairen om de vluchtelingen te beschermen.</p>
      <p sl="en">Polen stuurt een 400-koppig contingent met onder meer technisch en medisch personeel. Onze militairen krijgen te maken met gevaarlijke en zware omstandigheden en zullen getuige zijn van vreselijke taferelen. Ze verdienen onze dankbaarheid en ons respect voor de taak die zijn uitvoeren. Zij hebben de kritiek van de extreem linkse en eurosceptische leden van dit Huis niet verdiend.</p>
    </intervention>
    <intervention id="3-276" speaker_id="4260" name="Eija-Riitta KORHOLA" is_mep="True" mode="spoken" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">Mijnheer de Voorzitter, iedereen die we vandaag horen spreken, zegt dat er dringend behoefte is aan humanitaire hulp. Veel hulpverleners hebben zich echter moeten terugtrekken uit de regio omdat het er niet veilig is. Het vluchtelingenagentschap van de VN heeft gemeld dat de situatie met betrekking tot de veiligheid en hulp in vluchtelingenkampen bijzonder slecht is en dat seksueel geweld veel voorkomt.</p>
      <p sl="fi">Het feit dat de Tsjadische regering op 15 februari de noodtoestand heeft afgekondigd, heeft ervoor gezorgd dat het land nog verder is afgegleden naar chaos. Het uitroepen van de noodtoestand is een bijzonder zorgwekkende manier om om te gaan met de crisis en verwarring. In de praktijk geeft het de regering het recht om zowel de daadwerkelijke als de vermeende vertegenwoordigers van de oppositie het zwijgen op te leggen en vast te zetten. De noodtoestand geeft de regering ook het recht om de bewegingsvrijheid en de vrijheid van vereniging van de burgers te beperken en om controle uit te oefenen over de particuliere en staatsmedia.</p>
      <p sl="fi">De EU moet de Tsjadische regering oproepen de noodtoestand op te heffen en zij moet Tsjaad aanmoedigen om meer medewerking te verlenen teneinde organisaties die humanitaire hulp leveren toegang te garanderen tot de crisisgebieden en hun werk daar mogelijk te maken. Dit zou zo snel mogelijk moeten gebeuren.</p>
    </intervention>
    <intervention id="3-277" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">In Tsjaad wonen op dit moment meer dan 250 000 Sudanese vluchtelingen in twaalf vluchtelingenkampen in het oostelijk deel van het land. Tegelijkertijd (al wordt dit minder vaak genoemd) vormt Tsjaad nu ook een toevluchtsoord voor zo’n 57 000 vluchtelingen uit de Centraal-Afrikaanse Republiek, die in vier kampen in het zuiden van het land wonen.</p>
      <p sl="sk">Laten we niet vergeten dat meer dan 56 procent van de vluchtelingen vrouwen zijn. Meer dan 60 procent van de vluchtelingen zijn jonger dan 18 jaar en daarom wil ik dat er meer aandacht wordt besteed aan onderwijs en gezondheidszorg, naast de basisvoorwaarden om te overleven. Daarnaast is er in Tsjaad een grote groep van in totaal 180 000 mensen die in eigen land ontheemd zijn geraakt als gevolg van de binnenlandse veiligheidssituatie. De meesten van hen bevinden zich in het oosten van het land en hebben een tekort aan de primaire levensbehoeften als voedsel, alledaagse voorwerpen, kleding, drinkwater, medicijnen en vaccins.</p>
      <p sl="sk">Ik verzoek de Commissie effectieve mechanismen te vinden om onze missie naar Tsjaad veel meer autoriteit en veel betere technische middelen te geven, waaronder medische benodigdheden.</p>
    </intervention>
    <intervention id="3-278" speaker_id="28112" name="Gay MITCHELL" is_mep="True" mode="spoken" nationality="Ireland" birth_date="30-12-1951" birth_place="Dublin" p_group="Group of the European People's Party (Christian Democrats)" m_state="IE">
      <p sl="en">Mijnheer de Voorzitter, mijn collega heeft de cijfers genoemd en die zal ik niet herhalen. Ik wil alleen zeggen dat er van de 57 000 mensen die hij noemde sinds begin 2008 12 000 naar de Centraal-Afrikaanse Republiek zijn gegaan. We hebben nu een groot contingent Ierse militairen in Tsjaad. Ik wens hen het beste. Ze maken deel uit van een groot EU-contingent – 14 EU-staten in totaal, terwijl er 21 lidstaten actief zijn in het hoofdkwartier van de operatie.</p>
      <p sl="en">De situatie is als volgt: we hebben te maken met een zeer ernstig humanitair probleem. Ik ben het niet eens met degenen die zeggen dat dit alleen door de NAVO kan worden opgelost. Dit kan worden opgelost door Eurofor als ze georganiseerd zijn – en daar wordt nu aan gewerkt. Ik ben blij dat zij eindelijk de hulpmiddelen krijgen waarmee ze hun werk kunnen doen, maar laten we hen de tijd geven om hun plaats te vinden en de regio daadwerkelijk veilig te maken voor humanitaire hulp en hen steunen terwijl ze daar zijn, in plaats van hen te bekritiseren met de akelige politieke opmerkingen die we vandaag van uiterst links hebben gehoord.</p>
    </intervention>
    <intervention id="3-279" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter . − Ik wil graag antwoord geven op een aantal van de belangrijke vragen uit dit debat, ten eerste met betrekking tot enkele van de technische middelen en materialen, dat wil zeggen: helikopters. Dit is geen specifiek probleem voor de Europese Unie. Anderen hebben met dezelfde problemen te maken: de NAVO, de Verenigde Naties enzovoort, maar dat is natuurlijk geen excuus.</p>
      <p sl="sl">Ik wil de heer Morillon en de heer Van Orden geruststellen dat de Europese organen zich actief met deze kwestie bezighouden. Op dit moment werkt het Europees Defensieagentschap aan dit probleem, dat wil zeggen: aan een langetermijnoplossing voor het helikopterprobleem. Zoals al is gezegd, wordt er onderhandeld met de Russische Federatie over de levering van helikopters. Op dit moment heb ik geen informatie over de fase waarin de besprekingen zich bevinden en ik weet niet of deze inmiddels zijn afgerond. Ik weet echter wel dat ze plaatsvinden.</p>
      <p sl="sl">Met betrekking tot de inzet van deze missie, en in reactie op de vraag van enkele leden van het Parlement, onder wie mevrouw Martens, wil ik herhalen dat er een onderbreking van twaalf dagen is geweest in de inzet van de missie, maar dat deze nu voorbij is. De inzet wordt voortgezet en, zoals ik in mijn inleiding al zei, verwachten we niet dat het algehele tijdschema van de operatie hierdoor verandert. Deze vertraging van twaalf dagen is niet van invloed op het algehele raamwerk. De initiële werkcapaciteit zal, zoals gepland, over enkele dagen worden bereikt, halverwege deze maand.</p>
      <p sl="sl">Met betrekking tot het eerste slachtoffer van deze operatie, een lid van het Franse contingent, moet ik zeggen dat het onderzoek nog loopt. De uitvaart is vandaag bijgewoond door de Hoge Vertegenwoordiger, de heer Solana, en de bevelhebber van de operatie, generaal Nash, die namens de Europese Unie hun deelneming hebben betuigd.</p>
      <p sl="sl">Ik wil graag afsluiten met de volgende gedachten. De Europese Unie is zich bewust van de ernst van de crisis in Tsjaad en de regionale dimensie daarvan, die ik al eerder heb genoemd. Daarom blijft zij een dialoog tussen de regering en de oppositie in Tsjaad zelf, alsmede tussen de regeringen van Tsjaad en Sudan, aanmoedigen.</p>
      <p sl="sl">Wij zien EUFOR als een significante bijdrage aan deze inspanningen en we zijn ons bewust van het belang van goed materieel. Ik wil graag reageren op de uitspraak van de heer Holm en benadrukken dat de EUFOR-missie in Tsjaad deel uitmaakt van MINURCAT, de missie van de Verenigde Naties in de Centraal-Afrikaanse Republiek en Tsjaad. Daarom behoren onpartijdigheid en onafhankelijkheid tot de fundamentele beginselen van deze operatie, dat wil zeggen de missie van de Verenigde Naties en de EUFOR-operatie. Deze fundamentele beginselen van neutraliteit en onpartijdigheid zijn die van de EUFOR-operatie in Tsjaad en de Centraal-Afrikaanse Republiek.</p>
    </intervention>
    <intervention id="3-280" speaker_id="photo_generic" name="Louis Michel" is_mep="True" mode="spoken">
      <p sl="fr">lid van de Commissie . − Mijnheer de Voorzitter, dames en heren, ik wil ook beginnen met een eerbetoon aan de Franse soldaat die in actieve dienst is omgekomen tijdens een gevaarlijke vredesmissie. Wij condoleren de familie van deze soldaat, die het slachtoffer is geworden van een moeilijke missie.</p>
      <p sl="fr">Ik wist niet dat de heer Yorongar en de zoon van de heer Saleh op de tribune zaten. Ik wil hen ook welkom heten en hen mededelen dat ik – hoewel mij dat niet officieel is verzocht – uiteraard bereid ben hen te ontmoeten als zij mij op de hoogte willen brengen van eventuele informatie waarover ik nog niet beschik. Ik wil hen graag ontmoeten.</p>
      <p sl="fr">Meerderen van u hebben dingen gezegd die overeenkwamen met mijn opmerkingen aan het begin, die erop neerkwamen dat we in toenemende mate oproepen tot een open dialoog om alle betrokken partijen bij elkaar te brengen: de regering, natuurlijk, de regeringsmeerderheid, de vertegenwoordigers van de oppositie, onder wie – en dat heb ik president Déby heel duidelijk te kennen gegeven – de vertegenwoordiger van de gewapende rebellen, maar ook – en ik hoop dat iedereen mij hierin steunt – de vertegenwoordigers van het maatschappelijk middenveld, aangezien die tot nu toe ontbreken in het proces en ik bij geen van de andere kampen de wens bespeur om hen erbij te betrekken. Tijdens mijn bijeenkomst met de vertegenwoordigers van de toezichtcommissie onder leiding van de heer Lol heb ik hen kunnen vertellen dat het van even groot belang is dat het maatschappelijk middenveld bij het proces wordt betrokken.</p>
      <p sl="fr">Ten tweede ben ik van mening dat er geen blijvende oplossing mogelijk is zonder een dialoog, maar er kan geen blijvende oplossing zijn in Tsjaad als er geen oplossing of herstel van de betrekkingen tussen Sudan en Tsjaad komt. Het is duidelijk gesteld dat er meerdere factoren van invloed zijn en daarom lijkt mij dat een andere parameter van de oplossing.</p>
      <p sl="fr">Mevrouw Aubert, ik deel uiteraard uw bezorgdheid en ik ben het met u eens dat er maximale druk moet worden uitgeoefend op president Déby, sterker nog, op alle betrokkenen, om ervoor te zorgen dat de mensenrechten worden gerespecteerd. Ik heb me heel duidelijk en krachtig uitgesproken tegen de willekeurige buitengerechtelijke arrestaties. Er is ook verzocht de noodtoestand zonder voorbehouden op te heffen. Zoals ik al zei, hebben we ook verzocht de onderzoekscommissie open te stellen voor de vertegenwoordigers van de internationale gemeenschap, om de objectiviteit en tastbare resultaten te garanderen.</p>
      <p sl="fr">Ik wil echter een kleine verduidelijking aanbrengen met betrekking tot uw verzoek aan de EU om een ander beleid te hanteren dan dat van Frankrijk, omdat ik anders intellectueel niet eerlijk zou zijn. Ik was getuige van de zeer duidelijke boodschap van president Sarkozy aan de heer Déby. Ik kreeg niet de indruk dat er enige vorm van gedeelde belangen bestond tussen de Franse president, met andere woorden, de hoogste vertegenwoordiger van Frankrijk, en president Déby. De toon, inhoud en strekking van de boodschap waren volledig ondubbelzinnig. Ik moet zeggen dat zijn woorden een zeer positieve indruk op mij maakten. In mijn aanwezigheid sprak hij zich tegen de heer Déby heel duidelijk uit tegen de willekeurige buitengerechtelijke arrestaties en het feit dat niemand wist waar de vermiste personen waren, en hij benadrukte met klem de noodzaak van een open dialoog waarbij alle partijen betrokken zijn.</p>
      <p sl="fr">Met betrekking tot de inzet van EUFOR MINURCAT, kunnen we u tot ons genoegen mededelen dat de inzet van EUFOR Tsjaad/Centraal-Afrikaanse Republiek is hervat op dinsdag 12 februari. EUFOR is natuurlijk een essentiële bijdrage van de EU aan de bescherming van de burgerbevolking in Oost-Tsjaad en aan de regionale stabilisatie. Ik ben het niet eens met de tegenstanders hiervan, want ik denk dat zij ten onrechte het belang van deze missie onderschatten of zelfs beweren dat wij daar niets te zoeken hebben; daar ben ik het absoluut niet mee eens. De Europese Commissie heeft een actieplan opgesteld voor de begeleiding van het stabilisatieproces, voor het ondersteunen van de vrijwillige terugkeer van ontheemde bevolkingsgroepen naar hun dorpen van herkomst en voor het opnieuw starten van de ontwikkeling in de delen van oostelijk Tsjaad die zijn getroffen door het conflict.</p>
      <p sl="fr">De EUFOR-missie – die op dit moment uit 600 manschappen bestaat, van wie er 380 in Abéché zijn gestationeerd – is ingezet op 12 februari 2008 en zal naar verwachting half maart operationeel worden en in juni haar volledige operationele sterkte bereiken, d.w.z. 3 700 manschappen, waardoor de inzet van MINURCAT mogelijk wordt gemaakt. De inzet van MINURCAT is cruciaal voor het leveren van veiligheid en bescherming aan de burgers in Oost-Tsjaad en draagt natuurlijk ook bij aan het toezicht op en de bevordering en verdediging van de mensenrechten. Het is een zeer belangrijke, toegewijde toezichthouder. De inzet van MINURCAT is zeker ook belangrijk omdat de Commissie afspraken heeft gemaakt over een programma voor het controleren van het rechts- en gevangenisstelsel in 2007 en de hervorming van het veiligheidsstelsel in 2008-2011. We willen het Huis eraan herinneren dat de Tsjadische autoriteiten de werkprocedures van MINURCAT zo snel mogelijk moeten goedkeuren, omdat eventuele extra vertragingen uiteraard de planning voor de inzet van de Tsjadische politiemacht voor humanitaire bescherming kunnen verstoren, die voor meer dan de helft is gefinancierd door de Commissie.</p>
      <p sl="fr">Ik wil graag nog in het kort iets zeggen over de steun van de Gemeenschap in Oost-Tsjaad. De Commissie levert al sinds 2004 humanitaire hulp aan Oost-Tsjaad en in 2007 werd voor in totaal 30 miljoen euro hulp geleverd. De Europese Commissie heeft verder 10 miljoen euro uitgetrokken voor de inzet van de MINURCAT-politiemacht. Via het 9e Europese Ontwikkelingsfonds heeft zij meer dan 13 miljoen euro uitgetrokken voor de tenuitvoerlegging van een rehabilitatieprogramma voor Tsjaad en de Centraal-Afrikaanse Republiek. Zij heeft eveneens toegezegd om voor zover mogelijk steun te verlenen aan het verzoeningsproces tussen de etnische groepen die in 2006 met elkaar in conflict zijn geraakt en niet meer met elkaar hebben gesproken sinds de bevolking massaal ontheemd is geraakt. Voor de tenuitvoerlegging van deze programma’s is echter een duurzame stabilisatie van de subregio noodzakelijk.</p>
      <p sl="fr">Mijnheer de Voorzitter, dames en heren, ik vond dat het belangrijk was om deze punten te noemen. Ik wil dat u in elk geval weet – en dat wil ik graag publiekelijk verklaren – dat ik mij persoonlijk tot doel heb gesteld deze kwestie dagelijks te volgen. Ik ben bereid erheen te gaan als ik denk dat dat nodig en zinvol is en dat kan ik op zeer korte termijn doen. Ik heb afgesproken president al-Bashir spoedig te ontmoeten en opnieuw met president Déby te spreken, in het bijzonder over de betrekkingen tussen Sudan en Tsjaad. Daarnaast zal ik uiteraard de noodzakelijke contacten blijven onderhouden met de verschillende politieke spelers en het maatschappelijk middenveld om te proberen vooruitgang te boeken op het gebied van deze open dialoog, die een noodzakelijke voorwaarde vormt voor blijvende stabiliteit in de regio.</p>
    </intervention>
    <intervention id="3-281" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="nl">Het debat is gesloten.</p>
      <p sl="nl">Schriftelijke verklaringen (artikel 142 van het Reglement)</p>
    </intervention>
    <intervention id="3-282" speaker_id="28511" name="Bairbre de BRÚN" is_mep="True" mode="written" nationality="United Kingdom" birth_date="10-01-1954" birth_place="Baile Átha Cliath" p_group="Confederal Group of the European United Left - Nordic Green Left" m_state="GB">
      <p sl="nl">De Ierse soldaten zijn befaamd om hun betrokkenheid bij vredesoperaties van de Verenigde Naties op plaatsen waar een crisis of conflict heerst. Het zouden de Verenigde Naties moeten zijn die de weg bereiden als het gaat om vredesoperaties, maar dit kan niet worden bereikt door deelname aan dit soort Europese strijdgroepen.</p>
      <p sl="nl">Er is een specifiek probleem met de deelname aan de EUFOR-groep in Tsjaad. Frankrijk heeft een centrale rol in deze troepenmacht. Maar andere Franse soldaten hebben steun verleend aan Idriss Déby, de president van Tsjaad, die zwaar is bekritiseerd door Amnesty International. Daarnaast is Tsjaad een voormalige kolonie van Frankrijk.</p>
      <p sl="nl">Er bestaat gevaar dat de Ierse troepen worden gezien als een ondersteuningsmacht voor een regering met een verdachte reputatie op het gebied van de mensenrechten. Het gevaar bestaat dat Ierland niet meer zal worden gezien als neutraal.</p>
      <p sl="nl">Er is een internationale troepenmacht nodig om de mensen in Tsjaad die het moeilijk hebben te steunen, maar dit zou echt een troepenmacht van de Verenigde Naties moeten zijn.</p>
    </intervention>
  </section>
  <section id="creitem21" title="14. Mededeling van de Voorzitter">
    <intervention id="3-285" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Geachte collega’s, ik wil u vandaag informeren over de stappen die ik heb genomen na de ernstige verstoring van de formele zitting die hier in Straatsburg is gehouden op woensdag 12 december 2007 ter gelegenheid van de ondertekening van het Handvest van de Grondrechten, gebeurtenissen die u zich allemaal nog wel zult herinneren.</p>
      <p sl="nl">Nadat de Conferentie van voorzitters zich op basis van artikel 147 van het Reglement had gebogen over de betreffende incidenten, heb ik een aantal leden uitgenodigd voor een gesprek om hun versie van de gebeurtenissen te horen voordat ik een besluit zou nemen over mogelijke disciplinaire maatregelen. Ik heb elk van de betreffende leden geïnformeerd over de reden voor de uitnodiging.</p>
      <p sl="nl">De basis van een parlementair stelsel is vrijheid van meningsuiting. In een democratisch parlement mag geen enkele spreker worden belet in het geven van zijn of haar mening door middel van stelselmatige onderbrekingen door collega’s met een andere mening. Dat geldt natuurlijk al helemaal voor sprekers die de plenaire vergadering toespreken als gasten en vertegenwoordigers van andere instellingen. Ik heb duidelijk gemaakt dat ik de betrokken leden had uitgenodigd voor een gesprek omdat zij, ondanks mijn oproep tot orde in de plenaire vergadering, met hun onderbrekingen bleven proberen het de sprekers onmogelijk te maken het Parlement toe te spreken. Er worden geen disciplinaire maatregelen genomen omdat zij posters en spandoeken omhoog hielden. De kwestie waar het hier om gaat is de poging tot het beperken van de vrijheid van meningsuiting.</p>
      <p sl="nl">Na de voornoemde gesprekken heb ik, op grond van artikel 147, lid 3 van het Reglement, besloten de volgende maatregelen te nemen:</p>
      <p sl="nl">In negen gevallen verlies van het recht op de verblijfsvergoeding voor perioden variërend van twee tot vijf dagen, in één geval vijf dagen, in zes gevallen drie dagen en in twee gevallen twee dagen, en voorts in één geval een berisping.</p>
      <p sl="nl">Om uit te leggen waarom ik deze straffen heb opgelegd, wil ik u voorlezen wat ik aan de betrokken leden heb geschreven toen ik hen informeerde over de disciplinaire maatregelen die tegen hen werden genomen. Ik citeer: “Ik accepteer volledig uw recht en dat van elk ander lid om het oneens te zijn met het Handvest van de Grondrechten of het Verdrag van Lissabon en om die mening te uiten in overeenstemming met de bepalingen in het Reglement. Ik heb ook tot op zekere hoogte begrip voor de zeer emotionele reacties die dergelijke zaken soms oproepen.</p>
      <p sl="nl">Ik ben echter van mening dat er onderscheid moet worden gemaakt tussen gedrag dat legitiem is in het licht van het Reglement en ordeverstoring zoals die heeft plaatsgevonden op 12 december. Handelingen die tot gevolg hebben dat andere leden of officiële gasten – in dit geval de voorzitters van andere instellingen van de Europese Unie – niet op een waardige manier en zonder moedwillige onderbrekingen kunnen spreken nadat zij het woord hebben gekregen op grond van artikel 9, lid 2 van het Reglement en bovendien in overeenstemming met de agenda die door het Parlement zelf is aangenomen, kunnen wij niet toestaan. Het is een kernbeginsel van het parlementaire stelsel en de democratie dat bij de uitoefening van de vrijheid van meningsuiting de vrijheden van anderen ook moeten worden gerespecteerd – in dit geval de vrijheid van degenen die het woord hebben gekregen in de plenaire vergadering.”</p>
      <p sl="nl">Op grond van artikel 147 van het Reglement zijn de tien betrokken leden op de hoogte gebracht van het besluit ten aanzien van hen. Van de volgende personen is het recht op verblijfsvergoeding ingetrokken: Jim Allister voor drie dagen, Godfrey Blum voor twee dagen, Sylwester Chruszcz voor twee dagen, Paul Marie Coûteaux voor vijf dagen, Maciej Marian Giertych voor drie dagen, Roger Helmer voor drie dagen, Roger Knapman voor drie dagen, Hans-Peter Martin voor drie dagen en Philippe de Villiers voor drie dagen. Vladimír Železný heeft een berisping gekregen.</p>
      <p sl="nl">Voorts zijn de voorzitters van de organen, delegaties en commissies waar deze leden deel van uitmaken geïnformeerd.</p>
      <p sl="nl">In drie gevallen heb ik ervoor gekozen artikel 147 niet toe te passen, omdat ik na bespreking van de zaak met de betrokken leden tot de conclusie kwam dat deze collega’s niet hadden deelgenomen aan de actie.</p>
      <p sl="nl">Collega’s, dit is mijn besluit. Ik voelde het als mijn plicht dit officieel en publiekelijk aan u bekend te maken, zodat het Parlement op de hoogte is van wat ik heb moeten doen. Ik hoop dat we verder geen incidenten meer zullen meemaken zoals die op 12 december 2007 in het Europees Parlement hebben plaatsgevonden.</p>
      <a text="(Applaus)"/>
    </intervention>
  </section>
  <section id="creitem22" title="15. Vragenuur (vragen aan de Raad)">
    <intervention id="3-288" speaker_id="21918" name="Manuel dos SANTOS" is_mep="True" mode="spoken" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="nl">Aan de orde is het Vragenuur (B6-0013/2008).</p>
      <p sl="nl">Wij behandelen een reeks vragen aan de Raad.</p>
      <p sl="nl">Aangezien zij over een soortgelijk onderwerp gaan, worden de volgende vragen tezamen behandeld:</p>
      <p sl="nl">Vraag nr. 1 van Marian Harkin (H-0077/08)</p>
      <p sl="nl">Betreft: Verdrag van Lissabon</p>
      <p sl="nl">Zijn er in de huidige tekst van het Verdrag van Lissabon aangelegenheden die nog nadere verduidelijking vergen wanneer alle aandachtspunten van voorzitterland Slovenië wat betreft inhoud, procedure en tijdschema voor de ratificatie van het Verdrag afgehandeld zijn? Zo ja, kan de Raad dan uitleggen wat de hangende kwesties zijn?</p>
      <p sl="nl">Vraag nr. 2 van Gay Mitchell (H-0097/08)</p>
      <p sl="nl">Betreft: Voorzitter van de Raad</p>
      <p sl="nl">Zijn er al voorbereidende discussies in de Raad geweest over de vraag wie de voorzitter van de Raad van de Europese Unie wordt zodra het Verdrag van Lissabon is geratificeerd?</p>
    </intervention>
    <intervention id="3-289" speaker_id="28112" name="Gay MITCHELL" is_mep="True" mode="spoken" nationality="Ireland" birth_date="30-12-1951" birth_place="Dublin" p_group="Group of the European People's Party (Christian Democrats)" m_state="IE">
      <p sl="en">Mijnheer de Voorzitter, voor de goede orde: dit is zeker niet hetzelfde. Kunnen wij alstublieft wat respect opbrengen voor de rechten van de leden van het Parlement? Het is schandalig om vragen op deze manier samen te voegen. Het gaat van kwaad tot erger met het Vragenuur! Er is geen enkel verband tussen deze twee vragen. Ik maak ernstig bezwaar tegen de manier waarop de leden van dit Huis worden behandeld.</p>
    </intervention>
    <intervention id="3-996" speaker_id="21918" name="Manuel dos SANTOS" is_mep="True" mode="spoken" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="nl">Ik begrijp het, mijnheer Mitchell, maar hoe meer tijd we aan deze zaken besteden, hoe minder tijd we hebben om antwoord te krijgen op andere vragen die ook rechtmatig gesteld zijn door leden. Het was het besluit van de Raad om deze vragen samen te beantwoorden. Het geachte Parlementslid zal hier niet onder lijden aangezien hij uiteraard in de gelegenheid wordt gesteld om over zijn eigen vraag te spreken. Ik denk daarom niet dat hij er nadeel van zal ondervinden.</p>
      <p sl="nl">We zullen daarom doorgaan met ons werk, anders verspillen we nog meer tijd en dat kunnen we ons niet veroorloven. Het wordt steeds moeilijker om een minimumpeil van productiviteit te handhaven in deze Vragenuren, die zo belangrijk zijn voor ons parlementaire werk. Mijnheer de fungerend voorzitter van de Raad, het woord is aan u.</p>
    </intervention>
    <intervention id="3-290" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter . − Ik moet benadrukken dat het, wat de Raad betreft, geen verschil maakt of we deze vragen gezamenlijk of afzonderlijk beantwoorden. Het is niet aan ons om daarover te beslissen. Wij volgen hierin de wensen van dit Parlement.</p>
      <p sl="sl">Ik wil als eerste de vraag van mevrouw Harkin beantwoorden. Ik benadruk dat het van kracht worden van het Verdrag van Lissabon afhankelijk is van de ratificatie door alle 27 lidstaten. Het is echter duidelijk dat er, zoals bij alle significante wijzigingen van het Verdrag, een aantal voorbereidende handelingen noodzakelijk zijn voordat het Verdrag van Lissabon van kracht kan worden. In overeenstemming met de autoriteit die is verkregen op grond van de besluiten van de Europese Raad van december 2007, is het Sloveense voorzitterschap begonnen met deze voorbereidingen. Ik benadruk dat het werk met betrekking tot de tenuitvoerlegging dat niveau heeft bereikt en uitsluitend technisch en inleidend van aard is.</p>
      <p sl="sl">Zolang het ratificatieproces nog loopt en niet is afgerond, zal dit werk slechts van tijdelijke en voorlopige aard blijven. Veel aspecten van de tenuitvoerlegging van het Verdrag van Lissabon kunnen pas worden besproken nadat het van kracht is geworden. Er zijn ook veel voorbeelden waar bepaalde aspecten van de tenuitvoerlegging pas bespreekbaar worden op voorstel van de Commissie.</p>
      <p sl="sl">De Raad is voornemens het Parlement op de hoogte te houden van de voortgang en zal nauw samenwerken met het Parlement met betrekking tot alle aspecten van de voorbereidingen voor de tenuitvoerlegging van het Verdrag van Lissabon die voor beide instellingen van belang zijn.</p>
      <p sl="sl">Als tweede zal ik de vraag van de heer Mitchell beantwoorden. Het antwoord is ‘nee’, de Raad heeft nog niet besproken wie de voorzitter van de Raad van de Europese Unie moet worden, of om het preciezer te zeggen, wie de voorzitter van de Europese Raad moet worden. De Raad heeft dat niet besproken. Ik voeg hieraan toe dat het voorzitterschap van mening is dat dit nog niet is besproken omdat het hiervoor nog te vroeg is.</p>
    </intervention>
    <intervention id="3-291" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Ik wil de fungerend voorzitter van de Raad bedanken voor dit antwoord. Als ik het goed begrepen heb, hebt u gezegd dat dit een doorlopend proces is en dat er nog terreinen zijn waar verduidelijking nodig is.</p>
      <p sl="en">In de context van die verduidelijking zou ik graag willen weten wat uw mening is over de productie van een officiële geconsolideerde tekst van de Raad, want ik heb een aantal staatshoofden aangeschreven en een flink aantal van hen heeft mij geantwoord – de Spaanse premier, de ministers van Europese Zaken in Duitsland en Bulgarije – met betrekking tot de noodzaak van een geconsolideerde tekst. Het Parlement heeft hier slechts drie weken geleden voor gestemd en commissaris Margot Wallström heeft hier in dit Huis gezegd dat we zo snel mogelijk een geconsolideerde tekst nodig hebben. Ik vraag me af hoe u daarover denkt.</p>
    </intervention>
    <intervention id="3-292" speaker_id="28112" name="Gay MITCHELL" is_mep="True" mode="spoken" nationality="Ireland" birth_date="30-12-1951" birth_place="Dublin" p_group="Group of the European People's Party (Christian Democrats)" m_state="IE">
      <p sl="en">Als eerste kan ik zeggen dat, als de Raad moeite heeft met het verkrijgen van de geconsolideerde tekst, het Instituut voor Europese Zaken in Dublin hen met alle plezier een exemplaar in het Engels wil geven.</p>
      <p sl="en">Ten tweede wil ik de fungerend voorzitter naar aanleiding van zijn antwoord op mijn vraag vragen of het klopt dat er geen kandidaten zijn, dat er geen short list en geen long list is voor de functie van voorzitter van de Europese Raad, dat dit iets is waarover wordt besloten nadat het Verdrag van Lissabon is goedgekeurd – indien het wordt goedgekeurd – en dat dit in de verre toekomst ligt. Is dat de situatie?</p>
    </intervention>
    <intervention id="3-293" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter . − Ten eerste de aanvullende vraag van mevrouw Harkin.</p>
      <p sl="sl">De Raad, dat wil zeggen het voorzitterschap, is van mening dat er in elk geval een geconsolideerde tekst voor het Verdrag van Lissabon nodig is. Eerder in het debat van vandaag heb ik gezegd dat we deze half april verwachten en dat hij in de tweede helft van mei zou moeten worden gepubliceerd in het Publicatieblad van de Europese Unie. Sommige mensen vinden dat laat. We moeten echter beseffen dat dit zeer veeleisend juridisch redactiewerk is. Het is een complexe tekst en daarnaast moet de officiële geconsolideerde tekst in alle 23 officiële talen van de Europese Unie worden opgesteld. Als we daarmee rekening houden, duurt het niet al te lang voordat we een officiële, geconsolideerde versie van de tekst hebben.</p>
      <p sl="sl">Er zijn onofficiële versies en ik dank de heer Mitchell voor het feit dat hij hierop heeft gewezen. De onofficiële versies blijven onofficieel en kunnen niet worden gezien als de officiële tekst. Er zijn er veel van, waaronder die van het instituut in Dublin. Het is nuttig materiaal om te lezen, maar het kan de officiële versie, waarvan de opstelling enige tijd kost, niet vervangen.</p>
      <p sl="sl">Naar aanleiding van het tweede deel van de aanvullende vraag van de heer Mitchell kan ik namens het voorzitterschap en de Raad bevestigen dat er op dit moment geen short list of long list van mogelijke of daadwerkelijke kandidaten is. Die is er niet. De Raad heeft er niet over gesproken. We moeten waarschijnlijk wachten met de bespreking hiervan tot korter voor het van kracht worden van het Verdrag van Lissabon. De eerst mogelijke datum zou 1 januari 2009 zijn. Ik verwacht dat het debat over deze vraag later in 2008 zal beginnen. Het zal op een zeker moment moeten beginnen, omdat is voorzien dat bij de tenuitvoerlegging van het Verdrag van Lissabon, de Europese Unie ook een voorzitter van de Europese Raad zou krijgen.</p>
      <p sl="sl">Ik herhaal dat het voorzitterschap van mening is dat het op dit moment nog te vroeg is voor dergelijke besprekingen, maar we moeten er rekening mee houden dat slechts vijf van de 27 mogelijke ratificaties tot nu toe hebben plaatsgevonden.</p>
    </intervention>
    <intervention id="3-294" speaker_id="2309" name="Richard CORBETT" is_mep="True" mode="spoken" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijn vraag gaat over de toekomstige voorzitter van de Europese Raad. Is het voorzitterschap ook van mening dat dit geen voorzitterschap van de Unie betreft, maar een voorzitterschap van een van de instellingen, die allen hun eigen voorzitter hebben?</p>
      <p sl="en">En heeft het voorzitterschap al in detail gesproken over de aard van de functie, om er zeker van te zijn dat de rol echt niet wordt uitgebreid tot een soort ‘President van de Unie’, maar beperkt blijft tot het voorzitten en leiden van de vergaderingen van de Europese Raad?</p>
    </intervention>
    <intervention id="3-295" speaker_id="2206" name="Reinhard RACK" is_mep="True" mode="spoken" nationality="Austria" birth_date="07-08-1945" birth_place="Leoben/Stmk." p_group="Group of the European People's Party (Christian Democrats) and European Democrats" m_state="AT">
      <p sl="de">Mijnheer de Voorzitter, mijn vraag heeft betrekking op de samengestelde tekst, met andere woorden, de geconsolideerde versie. Ik dank de fungerend voorzitter van de Raad voor het ophelderen van het belangrijke verschil tussen particuliere en officiële teksten. Ik zou ook graag zien dat er, parallel aan de publicatie in het Publicatieblad, een gecoördineerde campagne zou worden gestart via de lidstaten om geïnteresseerde burgers toegang te geven tot de volledige tekst. We hoeven er geen enorme hoeveelheden van te produceren, maar als burgers een exemplaar van de tekst willen zien, moeten zij dat kunnen opvragen bij hun nationale regering.</p>
    </intervention>
    <intervention id="3-296" speaker_id="2304" name="Esko SEPPÄNEN" is_mep="True" mode="spoken" nationality="Finland" birth_date="15-02-1946" birth_place="Oulu" p_group="Confederal Group of the European United Left - Nordic Green Left" m_state="FI">
      <p sl="fi">Mijnheer de Voorzitter, Mijnheer de minister, afgelopen week is mij in Ljubljana ter ore gekomen dat het Sloveense parlement het Verdrag heeft geratificeerd zonder een geconsolideerde versie, wat mij verbijsterde. De parlementsleden hadden geen toegang tot de tekst in de vorm waarin deze nu aan hen is verstrekt.</p>
      <p sl="fi">Ik wil graag vragen of naar uw weten door de Raad van Ministers of tijdens de top is afgesproken dat de geconsolideerde tekst zo lang mogelijk zou worden uitgesteld. Is er toevallig afgesproken dat er geen referenda zouden worden gehouden over de Grondwet – het Verdrag van Lissabon?</p>
    </intervention>
    <intervention id="3-297" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Mijnheer de fungerend voorzitter, ik kan mij voorstellen dat er mogelijk een verlanglijst van mogelijke kandidaten is – een onofficiële lijst die wij nog niet hebben gezien.</p>
      <p sl="en">Ik ben echter blij dat u zich voorbereid op de belangrijke kwestie; u voorspelt de uitkomst niet, maar u hoopt, net als ik, dat deze positief zal zijn en dat het Verdrag van Lissabon wordt geratificeerd.</p>
      <p sl="en">Binnen de ‘nee’-campagne in Ierland heerst het idee dat dit een zelfwijzigend verdrag is, wat niet zo is, en ik zou u willen vragen zeer duidelijk te verklaren aan degenen van ons die zich in Ierland bezighouden met campagnevoeren dat dit verdrag en de toekomstige wijzigingen erin het ratificatieproces van alle lidstaten zullen respecteren.</p>
    </intervention>
    <intervention id="3-298" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter . − Ik heb de eerste drie vragen verstaan, maar de vertaling van de vierde is niet doorgekomen. Ik wil mevrouw McGuinness verzoeken de vraag te herhalen, dan zal ik ernaar luisteren in haar taal.</p>
    </intervention>
    <intervention id="3-299" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Misschien was ik te snel. In Ierland betoogt de ‘nee’-campagne ten onrechte dat er, als we dit verdrag steunen, in de toekomst geen referenda over volgende verdragen meer zullen worden gehouden in Ierland, als die nodig zouden zijn. En wie weet waar we in de komende vijftig jaar over moeten stemmen?</p>
      <p sl="en">Ik ben zeer duidelijk van mening – net als veel anderen in dit Huis – dat ‘ja’ stemmen voor Lissabon dit niet tot gevolg zal hebben en dat het ratificatieproces van de lidstaten altijd zal worden gerespecteerd. Ik zou graag willen dat u dat vanuit uw functie bevestigt.</p>
    </intervention>
    <intervention id="3-300" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter . − Heel hartelijk bedankt dat u uw vraag hebt willen herhalen, mevrouw McGuinness. Ik begrijp hem nu volledig, maar ik zal eerst de vraag van de heer Corbett beantwoorden. Als we het hebben over de voorzitter van de Europese Raad, wordt hiermee absoluut niets anders bedoeld dat de voorzitter van de Europese Raad. Als jurist kan ik het er niet mee eens zijn dat de voorzitter van de Europese Raad tegelijkertijd voorzitter van iets anders zou kunnen zijn.</p>
      <p sl="sl">De Europese Raad wordt een instelling. Met de tenuitvoerlegging van het Verdrag van Lissabon, wordt hij voor het eerst een nieuwe instelling. Hij krijgt een voorzitter die uitsluitend deze instelling zal voorzitten en geen van de andere instellingen die in het Verdrag van Lissabon worden genoemd.</p>
      <p sl="sl">Ik ben het eens met de mening van de heer Rack dat de geconsolideerde tekst te allen tijde een nuttig hulpmiddel is bij de parlementaire besluitvorming en voor het informeren van de burgers. Zoals ik al eerder heb gezegd, verandert dat echter niets aan het feit dat de relevante tekst uitsluitend die tekst is die is opgesteld door een bevoegde dienst van het secretariaat-generaal van de Raad als een officiële geconsolideerde tekst.</p>
      <p sl="sl">Dat brengt mij bij de vraag van de heer Seppänen. Het is waar dat het Sloveense parlement het Verdrag van Lissabon heeft geratificeerd zonder de officiële geconsolideerde tekst, aangezien deze nog niet beschikbaar is. Degenen die geïnteresseerd waren in de materie hadden toegang tot een onofficiële geconsolideerde tekst in verschillende talen.</p>
      <p sl="sl">Ik moet zeggen dat de regering zeer actief is geweest in het uitleggen van de verbeteringen die het Verdrag van Lissabon zal introduceren en het resultaat in het Sloveense parlement laat zien dat dit tamelijk succesvol is geweest. Dit is echter ons nationale probleem en het heeft weinig te maken met het voorzitterschap; desalniettemin vond ik dat ik u een verklaring schuldig was.</p>
      <p sl="sl">Terug naar de referenda. Ten eerste wil ik u, mijnheer Seppänen, vragen of u vroeg hoe wij, dat wil zeggen de Raad, referenda zouden kunnen voorkomen?</p>
    </intervention>
    <intervention id="3-301" speaker_id="2304" name="Esko SEPPÄNEN" is_mep="True" mode="spoken" nationality="Finland" birth_date="15-02-1946" birth_place="Oulu" p_group="Confederal Group of the European United Left - Nordic Green Left" m_state="FI">
      <p sl="fi">Ik vroeg of er door de Raad of tijdens de top is besloten dat er geen referenda zouden moeten worden gehouden – dat de lidstaten zou moeten worden geadviseerd geen referenda te houden. Dat was mijn vraag.</p>
    </intervention>
    <intervention id="3-302" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter . − Dank u voor uw aanvullende verklaring. Een dergelijk besluit is niet genomen en had ook niet genomen kunnen worden. De Raad respecteert het recht van elke lidstaat om een onafhankelijk en soeverein besluit te nemen over het ratificatieproces, in overeenstemming met de nationale regels hiervoor, en noch de Raad noch het voorzitterschap mengt zich in deze kwestie.</p>
      <p sl="sl">In antwoord op de vraag van mevrouw McGuinness kan ik, zoals ik zojuist heb gezegd, mededelen dat de keuze van de methode van ratificatie van het nieuwe verdrag een soeverein recht is van elke lidstaat, die onafhankelijk, in overeenstemming met de eigen wetgeving moet besluiten of er een referendum wordt gehouden of dat het nieuwe verdrag door het parlement wordt geratificeerd. Het nieuwe verdrag zal hier niets aan veranderen.</p>
      <p sl="sl">Ook na de tenuitvoerlegging van het Verdrag van Lissabon blijft deze kwestie de exclusieve soevereine bevoegdheid van elke lidstaat, dus ook van Ierland, en dit geldt ook voor toekomstige verdragen.</p>
    </intervention>
    <intervention id="3-303" speaker_id="21918" name="Manuel dos SANTOS" is_mep="True" mode="spoken" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="nl">Vraag nr. 3 van Marie Panayotopoulos-Cassiotou (H-0082/08)</p>
      <p sl="nl">Betreft: Pact voor de jeugd</p>
      <p sl="nl">In het kader van het Pact voor de jeugd heeft de Raad besluiten genomen om de werkgelegenheidsgraad van de Europese jongeren te verhogen en werk en gezin beter op elkaar af te stemmen. Is het nieuwe voorzitterschap van plan de tot op heden verwezenlijkte resultaten te beoordelen en deze doelstellingen verder te bevorderen?</p>
    </intervention>
    <intervention id="3-304" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter . − Ik wil mevrouw Panayotopoulos graag wijzen op het laatste initiatief van de Raad met betrekking tot haar vraag. Op 14 februari van dit jaar heeft de Raad een reeks belangrijke verslagen over de verdere tenuitvoerlegging van het Europese pact voor de jeugd aangenomen en doorgezonden naar de voorjaarszitting van de Europese Raad, die morgen zal beginnen. De verslagen zijn gebaseerd op de laatste analyse door de Commissie van de nationale hervormingsprogramma’s en bevatten een voortgangsevaluatie van de tenuitvoerlegging van het Europese pact voor de jeugd voor 2007.</p>
      <p sl="sl">Op basis van deze analyse heeft de Raad vastgesteld dat sinds de aanneming van het Europese pact voor de jeugd in 2005 de werkloosheid in bepaalde lidstaten is gedaald. Op het niveau van de Europese Unie is de werkloosheid echter nog steeds hoog, meer dan 17 procent. Daarom zijn de volgende aanbevelingen geformuleerd voor verdere tenuitvoerlegging van het pact, en de Raad zal die deze week ontvangen in de vorm van verslagen.</p>
      <p sl="sl">Werkgelegenheid voor jongeren, samenwerking op het gebied van onderwijs en scholing en maatschappelijke integratie van jongeren moeten de centrale taken van de economische en sociale strategieën blijven. We moeten speciale aandacht blijven besteden aan jongeren met minder kansen, in het bijzonder door middel van besluitvaardigere begeleiding, multidisciplinaire steun en aangepaste maatregelen.</p>
      <p sl="sl">Bij de toekomstige tenuitvoerlegging van de Lissabon-strategie moeten we ernaar streven het jongerenaspect te ontwikkelen. Het is gebaseerd op een intersectorale aanpak en een versterkte rol voor jongeren. De eerste aanbeveling roept de lidstaten op zich met name te richten op taken met betrekking tot jeugdwerkgelegenheid. In dat verband benadrukt de Commissie zaken als: overgang van onderwijs naar werkgelegenheid, onzekere arbeidsverhoudingen, flexizekerheid en inzetbaarheid van de jeugd.</p>
      <p sl="sl">Het Sloveense voorzitterschap heeft speciale aandacht gewijd aan de problemen en uitdagingen van jeugdwerkgelegenheid. Ik vermeld hier de internationale conferentie getiteld ‘Jobs for Youth – Prosperity for All ’, die volgende maand zal plaatsvinden in Slovenië tijdens dit voorzitterschap.</p>
    </intervention>
    <intervention id="3-305" speaker_id="28571" name="Marie PANAYOTOPOULOS-CASSIOTOU" is_mep="True" mode="spoken" nationality="Greece" birth_date="29-07-1952" birth_place="Chios" p_group="Group of the European People's Party (Christian Democrats) and European Democrats" m_state="GR">
      <p sl="el">Mijnheer de Voorzitter, de tekst van het Europese pact voor de jeugd beschrijft ook maatregelen voor het combineren van beroeps- en gezinsleven. De Raad heeft ook besloten tot de oprichting van een Europese alliantie voor het gezin. Jonge mensen moeten de mogelijkheid hebben om een gezin te stichten. Welke maatregelen is het voorzitterschap van plan te nemen om hen die mogelijkheid te bieden?</p>
    </intervention>
    <intervention id="3-306" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter . − De praktische realisatie berust bij de lidstaten. Wij verwachten dat de Europese Raad deze week op politiek niveau bepaalde besluiten zal aannemen over deze kwestie, onder meer over de Europese alliantie voor het gezin. We verwachten dus een extra stimulans voor inspanningen op dit gebied. Hoe deze worden toegepast, is primair een zaak van de afzonderlijke lidstaten.</p>
    </intervention>
    <intervention id="3-307" speaker_id="21918" name="Manuel dos SANTOS" is_mep="True" mode="spoken" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="nl">Vraag nr. 4 van Claude Moraes, vervangen door Glenis Willmott (H-0084/08)</p>
      <p sl="nl">Betreft: Samenwerking voor daklozen op EU-niveau</p>
      <p sl="nl">Het is de Raad misschien bekend dat onlangs bij het Europees Parlement schriftelijke verklaring 0111/2007 “over het uit de wereld helpen van dakloosheid” is ingediend. Eén van de doelstellingen van de verklaring is om een Europese benadering te ontwikkelen die een einde aan dakloosheid maakt en met dat doel betrouwbare statistische gegevens te verzamelen en uit te wisselen, die nodig zijn om te kunnen ingrijpen.</p>
      <p sl="nl">Wat is het standpunt van de Raad met betrekking tot een Europese samenwerking tegen dakloosheid? Beschouwt hij meer in het bijzonder uitwisseling van statistieken op Europees vlak als een positieve stap?</p>
    </intervention>
    <intervention id="3-308" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter . − De Raad is op de hoogte van het initiatief van het Europees Parlement dat oproept tot een pan-Europese alliantie voor de uitbanning van dakloosheid voor 2015. De Raad verwelkomt het initiatief en kijkt uit naar de resultaten ervan.</p>
      <p sl="sl">Ik wil u eraan herinneren dat de kwesties van dakloosheid als onderdeel van een beleid voor sociale zekerheid en sociale insluiting worden aangepakt volgens de open coördinatiemethode. Het Comité voor sociale bescherming is hiervoor verantwoordelijk. De open coördinatiemethode heeft meer bewustzijn gecreëerd voor het feit dat dakloosheid in alle lidstaten een probleem vormt. Door nationale actieplannen voor sociale insluiting op te stellen voor 2006-2008, hebben de lidstaten dakloosheid aangewezen als een van de primaire strategische prioriteitsgebieden.</p>
      <p sl="sl">Het gezamenlijk verslag inzake sociale zekerheid en sociale insluiting van 2007 behandelde de uitdaging van dakloosheid in relatie tot maatregelen voor actieve insluiting. Aan deze maatregelen moeten we een aantal andere diensten toevoegen, waaronder huisvesting, gezondheidszorg en sociale diensten. Het verslag stelde ook vast dat sommige lidstaten een meer structurele aanpak van uitsluiting op het gebied van huisvesting en dakloosheid ontwikkelen.</p>
      <p sl="sl">Met betrekking tot de vraag over statistische gegevens over dakloosheid in Europa, moet ik zeggen dat de indicatoren op dit gebied, ondanks alle inspanningen van de Europese waarnemingspost voor dakloosheid, nog steeds onderontwikkeld zijn. Veel lidstaten hebben dakloosheid helemaal niet gedefinieerd. Ook hebben de meeste lidstaten geen betrouwbare gegevens over het aantal daklozen. Zelfs als deze gegevens wel bestaan, is het moeilijk ze te vergelijken, doordat de methodologie van het tellen en het volgen van trends per lidstaat verschilt.</p>
      <p sl="sl">Als gevolg van het gebrek aan vergelijkbare gegevens over dakloosheid heeft de Subgroep indicatoren van het Comité voor sociale bescherming in zijn werkprogramma voor 2008 onder meer een plan opgenomen voor de analyse van het aandeel van materiële armoede dat wordt gevormd door huisvesting, een analyse van de kosten van huisvesting zoals die naar voren komen uit het Europese onderzoek naar inkomen en leefomstandigheden en verdere maatregelen op basis van het onderzoek naar de omvang van dakloosheid in de Europese Unie, dat de diensten van de Commissie in januari 2007 hebben gepubliceerd.</p>
      <p sl="sl">Daarnaast heeft het Comité voor sociale bescherming besloten dat dakloosheid in 2009 een van de mogelijke prioriteitstaken zal worden in het kader van de gerichte inspanningen voor het bereiken van sociale insluiting.</p>
    </intervention>
    <intervention id="3-309" speaker_id="35743" name="Dame Glenis WILLMOTT" is_mep="True" mode="spoken" nationality="United Kingdom" birth_date="04-03-1951" birth_place="Horden" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik was blij om te zien dat uit de onlangs door de Britse regering bekend gemaakte cijfers bleek dat in mijn kiesdistrict, de East Midlands, het aantal nieuwe gevallen van dakloosheid dat was geregistreerd door de lokale autoriteiten in het afgelopen jaar met 25 procent is afgenomen. Dit is te danken aan het feit dat de Labourregering het uitbannen van dakloosheid tot een topprioriteit heeft gemaakt en zich sterk heeft gericht op inspanningen om mensen te voorzien van de vaardigheden en scholing die ze nodig hebben om definitief van de straat te blijven. Dit vormt een sterk contrast met de resultaten die zijn behaald door de vorige, conservatieve regering, waaronder het aantal dakloze en zwervende mensen zelfs is toegenomen.</p>
      <p sl="en">Is de Raad daarom ook niet van mening dat dit een voorbeeld van ‘best practice’ is dat moet worden gedeeld en dat het dus noodzakelijk is dat hiervoor een geschikt platform op EU-niveau in het leven wordt geroepen?</p>
    </intervention>
    <intervention id="3-310" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter . − Ik dank u voor deze informatie, maar ik vraag uw begrip voor het feit dat ik als vertegenwoordiger van de Raad niet de vrijheid heb om mij uit te spreken over de gegevens of situatie van een afzonderlijke lidstaat. Wat u noemde kan een voorbeeld zijn van ‘good practice’, maar dat kan ik hier niet verklaren als vertegenwoordiger van de Raad.</p>
    </intervention>
    <intervention id="3-311" speaker_id="21918" name="Manuel dos SANTOS" is_mep="True" mode="spoken" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="nl">Vraag nr. 5 van Manuel Medina Ortega (H-0087/08)</p>
      <p sl="nl">Betreft: Bestrijding van internationale misdaad en het Europees Hof van Justitie</p>
      <p sl="nl">Kan de Raad informatie verschaffen over de vorderingen die zijn gemaakt en de urgente voorstellen die zijn gedaan voor de totstandbrenging van een gemeenschappelijk asielbeleid in de Europese Unie?</p>
    </intervention>
    <intervention id="3-995" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter . − In juni 2007 heeft de Commissie een groenboek gepubliceerd over een toekomstig gemeenschappelijk Europees asielstelsel. De Raad wacht nu op de voorstellen van de Commissie voor de tweede fase van de instrumenten, wetten en maatregelen voor de vestiging van een gemeenschappelijk Europees asielstelsel. Deze instrumenten en wetten zullen door het Parlement en de Raad worden aangenomen op grond van de medebeslissingsprocedure.</p>
      <p sl="sl">Voor de tijdsplanning van deze voorstellen moeten we de Commissie raadplegen, die ook het exclusieve wetgevingsinitiatief op dit gebied heeft.</p>
    </intervention>
    <intervention id="3-312" speaker_id="1337" name="Manuel MEDINA ORTEGA" is_mep="True" mode="spoken" nationality="Spain" birth_date="15-12-1935" birth_place="Arrecife " p_group="Socialist Group in the European Parliament" m_state="ES">
      <p sl="es">Mijnheer de Voorzitter, de heer Mehdi Kazemi, 19 jaar oud, heeft zojuist de mogelijkheid verloren om asiel te krijgen in Nederland nadat zijn aanvraag is afgewezen in het Verenigd Koninkrijk. De heer Kazemi kan worden teruggestuurd naar Iran en ter dood worden gebracht voor de misdaad van homoseksualiteit.</p>
      <p sl="es">Op dit moment hebben we hier in de EU geen regels voor en mijn vraag is of de Raad van mening is dat hij de procedures kan versnellen of dat we bijvoorbeeld kunnen wachten tot het Europees Hof van Justitie de lidstaten dwingt asiel te erkennen als een fundamenteel mensenrecht volgens de bestaande jurisprudentie op het gebied van de mensenrechten.</p>
    </intervention>
    <intervention id="3-313" speaker_id="2307" name="Hubert PIRKER" is_mep="True" mode="spoken" nationality="Austria" birth_date="03-10-1948" birth_place="Gries" p_group="Group of the European People's Party (Christian Democrats)" m_state="AT">
      <p sl="de">Mijnheer de fungerend voorzitter van de Raad, een van de doelstellingen met betrekking tot de ontwikkeling van een gemeenschappelijke asielprocedure is de versnelling van het besluitvormingsproces dat bepaalt of mensen de vluchtelingenstatus krijgen of niet. Eén ding waarom ik herhaaldelijk heb gevraagd is de opstelling van een lijst van veilige derde landen voor het bespoedigen van de beslissingen. Kunt u ons vertellen welke vooruitgang u tijdens uw besprekingen hebt geboekt met betrekking tot de opstelling van een dergelijke lijst?</p>
      <p sl="de">Mijn tweede punt is het volgende: we hebben vaak gevraagd om voorlichtingscampagnes om mensen te informeren over hoe asielprocedures werken, wat legale immigratie inhoudt en wat de gevolgen zijn van een afgewezen asielaanvraag of illegale immigratie.</p>
    </intervention>
    <intervention id="3-314" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter . − Het antwoord op de aanvullende vraag van de heer Medina Ortega is heel duidelijk. De Raad is niet bevoegd om de lidstaten te dwingen zich op een bepaalde manier te gedragen bij het nemen van beslissingen over asielaanvragen.</p>
      <p sl="sl">De lidstaten hebben verplichtingen op grond van het internationaal recht. Er komen echter aanvullende verplichtingen als we een nieuwe stap zetten in de richting van een gemeenschappelijk asielbeleid voor de Europese Unie, zoals ik eerder heb beschreven, namelijk in de richting van de vestiging van een gemeenschappelijk asielstelsel.</p>
      <p sl="sl">Mijnheer Pirker, ik kan niet meer zeggen dan ik in de inleiding al heb gedaan. Het geplande schema zal moeten worden voorgedragen door de Europese Commissie. Ik stel voor dat deze vraag ook wordt voorgelegd aan de Commissie.</p>
    </intervention>
    <intervention id="3-316" speaker_id="21918" name="Manuel dos SANTOS" is_mep="True" mode="spoken" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="nl">Dames en heren, laten wij verdergaan. De volgende vragen zullen niet worden behandeld omdat ze niet ontvankelijk worden geacht:</p>
      <p sl="nl">de eerste omdat hij gelijk is aan een vraag die in februari is gesteld;</p>
      <p sl="nl">nr. 7 en 8 omdat ze onderwerpen betreffen met betrekking tot de politieke situatie in Tsjaad, waarover we voor dit Vragenuur een debat hebben gevoerd.</p>
      <p sl="nl">Vraag nr. 9 van Jim Higgins (H-0093/08)</p>
      <p sl="nl">Betreft: Vervoer van vloeistoffen</p>
      <p sl="nl">Kan de Raad meedelen hoe ver het staat met de lopende onderhandelingen van de EU met Canada en de VS over het vervoer van vloeistoffen via luchthavens, en gaat de Raad ervan uit dat de nog bestaande problemen binnen afzienbare tijd kunnen worden opgelost?</p>
    </intervention>
    <intervention id="3-317" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter . − Het enige antwoord dat ik de heer Higgins kan geven, is dat ik zijn vraag niet kan beantwoorden omdat dit de bevoegdheid is van de Europese Commissie. Dit onderwerp valt onder haar bevoegdheid en ik kan er daarom geen zinnig antwoord op geven.</p>
    </intervention>
    <intervention id="3-318" speaker_id="28117" name="Jim HIGGINS" is_mep="True" mode="spoken" nationality="Ireland" birth_date="04-05-1945" birth_place="Ballyhaunis" p_group="Group of the European People's Party (Christian Democrats)" m_state="IE">
      <p sl="ga">Mijnheer de Voorzitter, ik begrijp dat de fungerend voorzitter van de Raad mijn vraag niet kan beantwoorden. Dit duurt duidelijk al veel te lang. Begrijpen de autoriteiten en regeringen van Canada en de Verenigde Staten niet dat we in de Europese Unie een oplossing hebben? Een oplossing die praktisch, eenvoudig en effectief is.</p>
      <p sl="ga">Ik wil de Commissie of de fungerend voorzitter van de Raad vragen waarom Canada en de Verenigde Staten deze oplossing niet accepteren. De wortel hiervan ligt bij de aanslagen op de Verenigde Staten van 11 september. Het is een veiligheidsmaatregel. En het is heel moeilijk te begrijpen waarom we deze oplossing niet overal ter wereld kunnen accepteren.</p>
    </intervention>
    <intervention id="3-319" speaker_id="2307" name="Hubert PIRKER" is_mep="True" mode="spoken" nationality="Austria" birth_date="03-10-1948" birth_place="Gries" p_group="Group of the European People's Party (Christian Democrats)" m_state="AT">
      <p sl="de">Mijnheer de Voorzitter, we roepen altijd op tot het nemen van gepaste maatregelen met betrekking tot onze reactie op, en in het bijzonder het voorkomen van, terrorisme en dat is de reden waarom deze maatregel is ingevoerd.</p>
      <p sl="de">Maar is dit instrument nog wel effectief, of hebben de terroristen al manieren gevonden om deze controles te omzeilen?</p>
      <p sl="de">Wat kan er worden gedaan om de controles te harmoniseren? We hebben weliswaar een enkele set bepalingen, maar de praktische uitvoering ervan varieert sterk tussen de verschillende luchthavens, en dat zorgt voor problemen en irritatie.</p>
    </intervention>
    <intervention id="3-320" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter . − Ik zal proberen antwoord te geven op enkele van de punten in de aanvullende vragen. De beperkingen voor vloeistoffen, sprays, gels en soortgelijke artikelen voor vliegtuigpassagiers zijn niet voor niets ingevoerd. Ze vormen een reactie op een bedreiging die ernstig en duidelijk was, een bedreiging van de veiligheid van de burgerluchtvaart.</p>
      <p sl="sl">We hebben vernomen dat deskundigen op diverse terreinen intensief op zoek zijn naar oplossingen en technologieën die het makkelijker kunnen maken een daadwerkelijke bedreiging te herkennen, waardoor de regels voor het vervoer van vloeistoffen, sprays, gels en soortgelijke artikelen in de handbagage van passagiers in de burgerluchtvaart kunnen worden versoepeld.</p>
      <p sl="sl">Op veel plaatsen is veel gesproken over dit onderwerp, in het bijzonder binnen de Internationale Burgerluchtvaartautoriteit. We volgen deze debatten, maar vooralsnog zijn er geen conclusies. Zodra er iets gebeurt, verwachten we dat de Commissie hiernaar handelt.</p>
    </intervention>
    <intervention id="3-322" speaker_id="21918" name="Manuel dos SANTOS" is_mep="True" mode="spoken" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="nl">Dames en heren, we hebben niet veel tijd meer, nog maar zes minuten, want de Raad heeft mij medegedeeld om 19.30 uur te moeten vertrekken. We hebben echter nog genoeg tijd om de volgende twee vragen te beantwoorden.</p>
      <p sl="nl">De Voorzitter. − Aangezien zij over een soortgelijk onderwerp gaan, worden de volgende vragen tezamen behandeld:</p>
      <p sl="nl">Vraag nr. 10 van Mairead McGuinness (H-0095/08)</p>
      <p sl="nl">Betreft: Perspectief EU van de westelijke Balkan</p>
      <p sl="nl">Het lot van de westelijke Balkan is onvermijdelijk van bijzonder belang voor het huidige Voorzitterschap van de Raad. Zal het Voorzitterschap van de Raad, gezien de recente ontwikkelingen rond de status van Kosovo, een actieve rol spelen bij de pogingen om de westelijke Balkanlanden nog meer in de EU-structuur op te nemen?</p>
      <p sl="nl">Vraag nr. 11 van Silvia-Adriana Ţicău (H-0106/08)</p>
      <p sl="nl">Betreft: Uitbouw van de betrekkingen van de Europese Unie met de westelijke Balkanlanden</p>
      <p sl="nl">Het Sloveense voorzitterschap heeft aangegeven dat de uitbouw van de betrekkingen van de Europese Unie met de westelijke Balkanlanden een van zijn prioriteiten is. Wat zijn de voornaamste beleidskeuzen die de Raad voor de komende overeenkomsten van de Europese Unie met de landen in kwestie denkt te treffen?</p>
      <p sl="nl">Vraag nr. 12 van Dimitrios Papadimoulis (H-0119/08)</p>
      <p sl="nl">Betreft: Rol van de EU-missie in Kosovo</p>
      <p sl="nl">De premier van Kosovo heeft onlangs verklaard dat de onafhankelijkheid van Kosovo nog slechts een kwestie van dagen is. De Russische minister van Buitenlandse zaken heeft de EU-missie in Kosovo gekoppeld aan een nieuwe resolutie van de VN- Veiligheidsraad over de aanwezigheid van de internationale gemeenschap in Kosovo.</p>
      <p sl="nl">Wat is het mandaat en het tijdschema van de EU-missie in Kosovo? Rekent de Raad op een nieuwe resolutie van de VN-Veiligheidsraad om veranderingen aan te brengen in de aanwezigheid van de internationale gemeenschap in Kosovo?</p>
    </intervention>
    <intervention id="3-323" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter . − Ik wil graag alle drie de vragen samen beantwoorden. Het antwoord wordt hierdoor wat langer, maar dit is ook een uiterst actueel onderwerp.</p>
      <p sl="sl">De Raad is vastbesloten het Europese perspectief van de westelijke Balkan te blijven steunen, door het meer binnen bereik van de burgers in de regio te brengen. Dit zal onder meer het begin van de dialoog met de landen van die regio over de liberalisering van visumregels bespoedigen.</p>
      <p sl="sl">Tijdens de vergadering van maandag 10 maart heeft de Raad de inaugurele zitting van de Regionale Samenwerkingsraad verwelkomd, waarbij het Stabiliteitspact officieel werd overgedragen op deze nieuwe raad. De oprichting van deze Raad is het bewijs dat er grote vooruitgang is geboekt op het gebied van regionale samenwerking aan democratie, economie en veiligheid.</p>
      <p sl="sl">De Raad heeft nadrukkelijk gewezen op het grote belang van regionale samenwerking en goede relaties tussen buurlanden en op de noodzaak van hernieuwde inspanningen van alle partijen om door middel van een constructieve benadering van de onderhandelingen aanvaardbare bilaterale oplossingen te vinden voor onopgeloste kwesties op het gebied van de betrekkingen tussen buurlanden.</p>
      <p sl="sl">In zijn besluiten van 18 februari heeft de Raad zijn vastberadenheid om volledige en effectieve steun te verlenen aan het Europese perspectief in de westelijke Balkanlanden bevestigd. Hij heeft de Commissie verzocht de instrumenten van de Gemeenschap te gebruiken om de economische en politieke ontwikkeling te stimuleren en de bredere regio concrete maatregelen te bieden voor vooruitgang op dat gebied.</p>
      <p sl="sl">Ik wil hier graag een zeer belangrijke gebeurtenis vermelden: op 5 maart heeft de Europese Commissie een speciale mededeling over de westelijke Balkan gepubliceerd. Hierin stelde de Commissie een reeks tastbare maatregelen voor om de betrekkingen tussen de Europese Unie en de landen van deze regio verder te verdiepen. Deze mededeling en de consolidatie van het Europese perspectief van de westelijke Balkanlanden blijft het hoofdonderwerp van de informele zitting van de ministers van buitenlandse zaken van de Europese Unie die aan het eind van deze maand zal plaatsvinden in Slovenië.</p>
      <p sl="sl">Het Sloveense voorzitterschap heeft speciale aandacht besteed aan de westelijke Balkan. De stabiliteit van deze regio is van cruciaal belang voor de veiligheid en welvaart van de gehele Europese Unie. Onder andere de volgende activiteiten zijn mogelijk in 2008: herziening van de agenda van Thessaloniki uit 2003, het sluiten van vele stabilisatie- en associatieovereenkomsten en versterking van de samenwerking binnen de regio op verschillende terreinen.</p>
      <p sl="sl">Gezien de beperkte tijd zal ik proberen de vele doelen van de Raad van de Europese Unie met betrekking tot de afzonderlijke landen kort uiteen te zetten. Omdat Kosovo in een van de vragen werd genoemd, zal ik daar in het kort iets over zeggen.</p>
      <p sl="sl">Het voorzitterschap is nog altijd van mening dat er een langetermijnoplossing nodig is voor de status van Kosovo binnen de algemene agenda van een Europese toekomst voor de westelijke Balkan. Het stabilisatie- en associatieproces is een strategisch raamwerk dat is ontwikkeld door de Europese Unie voor haar beleid ten aanzien van de westelijke Balkan. de instrumenten van dit raamwerk zijn ook van toepassing op Kosovo.</p>
      <p sl="sl">Ik wil u graag nogmaals herinneren aan de besluiten van de Raad van 18 februari, waarin hij heeft bevestigd te streven naar volledige en effectieve steun voor een Europese toekomst voor de westelijke Balkan. De Raad heeft de Commissie verzocht de instrumenten van de Gemeenschap te gebruiken om de economische en politieke ontwikkeling te stimuleren en de bredere regio concrete maatregelen te bieden om dichter bij dit doel te komen.</p>
    </intervention>
    <intervention id="3-324" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Mijnheer de Voorzitter, ik weet dat er niet veel tijd meer is, maar ik denk dat het interessant is dat het landschap is veranderd sinds ik deze vraag heb ingediend en ik ben blij dat de fungerend voorzitter ons in veel detail heeft bijgepraat over zijn bijzondere en logische zorgen over de regio. Ik zou hem nog graag willen vragen, specifiek met betrekking tot de EU-missie naar Kosovo, die uniek is en in deze fase nog tamelijk onbeproefd: kunt u ons ervan verzekeren dat we lering trekken uit deze interventie en dat we klaar zullen staan om soortgelijke steun te leveren aan andere landen in de regio als we hiervoor worden gevraagd?</p>
    </intervention>
    <intervention id="3-325" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Dank u voor de specificaties, maar ik zou graag nog wat aanvullende informatie ontvangen. We weten dat al in juli 2006 het verdrag over energie werd ondertekend om investeringen in energie aan te trekken en ik weet dat er in 2007 een lijst van voorrangsprojecten voor energie-infrastructuur in de regio is aangenomen en er zelfs een memorandum over sociale kwesties is ondertekend.</p>
      <p sl="ro">We weten ook dat er wordt nagedacht over de ondertekening van een communautair verdrag over transport met de landen in de regio om een binnenlandse markt op het gebied van weg-, spoor- en binnenvaartvervoer te creëren. Er is ook een lijst opgesteld van voorrangsprojecten op het gebied van transport en ik zou hierover graag meer details horen van de Raad …</p>
    </intervention>
    <intervention id="3-326" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter . − Met betrekking tot de eerste vraag van mevrouw McGuinness: de missie van de Europese Unie in Kosovo maakt deel uit van het gemeenschappelijk buitenlands en veiligheidsbeleid van de Europese Unie, dat wil zeggen, het is een GBVB ‘ISDP-missie’. Het is echter niet de enige missie naar de westelijke Balkan. De ISDP-missie naar Bosnië en Herzegovina is een van de missies en deze heeft een vergelijkbare status, wat wil zeggen dat het een politiemissie van de Europese Unie is. Zo was er ook de PROXIMA-missie naar de Voormalige Joegoslavische Republiek Macedonië, die nu is afgerond.</p>
      <p sl="sl">Ik wil het belang van de missie naar Kosovo, waarvoor het besluit is aangenomen, onderstrepen. Het wordt vaak benadrukt dat de Europese Unie verdeeld is over de status van Kosovo. Deze verdeeldheid is inderdaad duidelijk, maar men vergeet de eenheid van de Europese Unie over belangrijke kwesties als de Europese missie, waarover overeenstemming is bereikt en die we hopelijk volgens schema kunnen laten starten.</p>
      <p sl="sl">Dan nu de vraag van mevrouw Ţicău. We hebben al regionale samenwerking bereikt binnen het kader van de energieverklaring voor Zuidoost-Europa. We denken ook na over andere terreinen waarop we, met concrete maatregelen, de werkelijke integratie van de landen op de westelijke Balkan en hun banden met de Europese Unie zouden kunnen versterken.</p>
      <p sl="sl">U had het over transport. Dat is inderdaad een van de gebieden die we bestuderen, maar er zijn er nog meer, zoals samenwerking op het gebied van onderzoek, wetenschap en onderwijs. Ik wil in het bijzonder het belang van de liberalisering van de visumvereisten voor deze landen benadrukken, wat een van onze speerpunten blijft. We hopen dit snel te kunnen bewerkstellingen. De onderhandelingen met de meeste landen van de westelijke Balkan over een geleidelijke liberalisering van de visumvereisten zijn al begonnen onder het Sloveense voorzitterschap.</p>
    </intervention>
    <intervention id="3-327" speaker_id="28173" name="Zita PLEŠTINSKÁ" is_mep="True" mode="spoken" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">De manier waarop Europa de Balkanlanden ziet heeft een grote invloed op en veel belang voor de stabiliteit, zowel op de Balkan als op Europees en wereldwijd niveau.</p>
      <p sl="sk">De onafhankelijkheidsverklaring van Kosovo heeft vijandigheid gezaaid tussen Serviërs en Kosovaarse Albanezen, waardoor hun kwetsbare betrekkingen in gevaar komen. Wat is, wetende dat Slovenië ook op de Balkan ligt, volgens het voorzitterschap een duurzame oplossing die vrede en stabiliteit in deze regio kan garanderen? Is dit mogelijk zonder goedkeuring van Servië?</p>
    </intervention>
    <intervention id="3-328" speaker_id="28586" name="Dimitrios PAPADIMOULIS" is_mep="True" mode="spoken" nationality="Greece" birth_date="21-03-1955" birth_place="Athina" m_state="GR">
      <p sl="el">Mijnheer de Voorzitter, mijnheer de fungerend voorzitter van de Raad, in uw antwoord over Kosovo heeft u niet gesproken over ‘de VN’ of ‘internationaal recht’! Ik vraag u: kan het Europese perspectief van de westelijke Balkan worden bevorderd door de VN te omzeilen en het internationaal recht te overtreden? Bovendien zou ik, aangezien de Raad in zijn mededeling de internationale aanwezigheid in Kosovo op grond van VN-resolutie 1244 verwelkomt, willen vragen of we naar believen kunnen kiezen uit een à la carte menu? Is het geldig of niet, of kiest u alleen de punten die u uitkomen?</p>
    </intervention>
    <intervention id="3-329" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter . − Dank u voor uw aanvullende vragen. Met betrekking tot de vraag van mevrouw Pleštinská kan en durf ik geen voorspelling te doen, noch persoonlijk, noch als vertegenwoordiger van de Raad, over een mogelijke langetermijnoplossing voor de status van Kosovo. Het is een feit dat overeenstemming tussen de betrokken partijen de gewenste oplossing zou zijn. Zoals we weten, is er lang over het onderwerp onderhandeld, maar dit heeft niet tot een overeenkomst geleid.</p>
      <p sl="sl">Het zou eveneens wenselijk zijn als de Veiligheidsraad van de Verenigde Naties een standpunt zou innemen over deze kwestie, maar dat is zoals wij weten niet gebeurd. Daarom heeft de Europese Unie op de onafhankelijkheidsverklaring van Kosovo gereageerd zoals zij heeft gedaan, op 18 februari, met besluiten en resoluties van de Raad Algemene Zaken en Externe Betrekkingen. Dat is de context waarin binnen de Europese Unie overeenstemming is bereikt. Zoals we weten, geeft deze context de lidstaten de mogelijkheid om hun eigen beslissingen te nemen over het aangaan van betrekkingen met Kosovo.</p>
      <p sl="sl">In reactie op de vraag, of liever gezegd mening van mijnheer Papadimoulis wil ik benadrukken dat het geen twijfel lijdt dat het Europese perspectief voor de westelijke Balkan ook Kosovo omvat. Kosovo maakt deel uit van de regio die in 2003 in Thessaloniki al een Europees perspectief had gekregen en dat is niet veranderd.</p>
      <p sl="sl">Dit blijkt ook duidelijk uit de eerder genoemde mededeling van de Europese Commissie die is gepubliceerd op 5 maart van dit jaar, waarin een speciale paragraaf is gewijd aan Kosovo.</p>
    </intervention>
    <intervention id="3-330" speaker_id="21918" name="Manuel dos SANTOS" is_mep="True" mode="spoken" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="nl">De vragen die wegens tijdgebrek niet zijn beantwoord, zullen schriftelijk worden beantwoord (zie bijlage).</p>
    </intervention>
  </section>
  <section id="creitem23" title="16. Verbetering van de levenskwaliteit van ouderen door middel van ICT (debat)">
    <intervention id="3-334" speaker_id="4470" name="Luigi COCILOVO" is_mep="True" mode="spoken" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="nl">Aan de orde is het verslag (A6-0027/2008) van Neena Gill, namens de Commissie industrie, onderzoek en energie, betreffende het voorstel voor een besluit van het Europees Parlement en van de Raad over deelname van de Gemeenschap aan een programma voor onderzoek en ontwikkeling gericht op het verbeteren van de levenskwaliteit van ouderen door middel van het gebruik van nieuwe informatie- en communicatietechnologieën (ICT), uitgevoerd door diverse lidstaten [COM(2007)0329 - C6-0178/2007 - 2007/0116(COD) ].</p>
    </intervention>
    <intervention id="3-335" speaker_id="photo_generic" name="László Kovács" is_mep="True" mode="spoken">
      <p sl="nl">lid van de Commissie. − Mijnheer de Voorzitter, het doet mij veel genoegen dat ik mijn collega-commissaris Viviane Reding mag vervangen bij het inleiden van een dergelijk belangrijk en zeer goed onderwerp.</p>
      <p sl="nl">De vergrijzing van de bevolking in heel Europa stelt onze maatschappij en economie uiteraard voor aanzienlijke uitdagingen. Op dit moment zijn er voor elke gepensioneerde nog vijf personen die belasting betalen. In 2025 zal dit zijn afgenomen tot drie tegen één, en in 2050 zelfs tot twee tegen één. De kosten voor de zorg, in het bijzonder de zorg voor de groeiende groep mensen boven de tachtig, stijgen snel. We maken ons terecht zorgen over het waarborgen van een goede levenskwaliteit en de financiële duurzaamheid van de gezondheids- en maatschappelijke zorg voor de ouderen.</p>
      <p sl="nl">Tegelijkertijd wil ik benadrukken dat een vergrijzende bevolking ook een geweldige kans en een veelbelovende markt voor nieuwe producten en diensten voor gezond ouder worden en zelfstandig wonen betekent. We zijn er allemaal van overtuigd dat we de informatie- en communicatietechnologieën moeten mobiliseren voor prettig ouder worden in Europa. Het gemeenschappelijk programma ‘Ambient assisted living’ zal helpen deze uitdagingen het hoofd te bieden en de kansen te benutten. Het is ook een innovatieve samenwerking van lidstaten in marktgerichte onderzoeks- en ontwikkelactiviteiten die Europese steun verdient.</p>
      <p sl="nl">De compromisamendementen die u hebt voorgesteld hebben zeker geholpen de Europese dimensie van het initiatief te versterken door de omvang en de taken en verplichtingen van de lidstaten duidelijk te maken. Dit is nuttig om het succes van deze belangrijke Europese onderneming te garanderen in ons aller voordeel.</p>
    </intervention>
    <intervention id="3-336" speaker_id="4533" name="Neena GILL" is_mep="True" mode="spoken" role="rapporteur" nationality="United Kingdom" p_group="Group of the Progressive Alliance of Socialists and Democrats in the European Parliament" m_state="GB">
      <p sl="nl">Mijnheer de Voorzitter, zoals we hebben gehoord, is het verbeteren van de levenskwaliteit van de groeiende oudere bevolking van Europa een van de grootste uitdagingen waarmee we in Europa te maken hebben.</p>
      <p sl="nl">De samenstelling van onze maatschappij verandert en we moeten ons aanpassen om de levenskwaliteit en zelfstandigheid van de ouderen te waarborgen en te voorkomen dat zij buitengesloten raken.</p>
      <p sl="nl">Waar we voor moeten zorgen, is dat deze nieuwe maatschappij open staat voor iedereen. We moeten garanderen dat het toenemende aantal ouderen volledig kan deelnemen aan de maatschappij, want tussen 2010 en 2030 zal het aantal EU-burgers tussen de 65 en 80 met veertig procent toenemen.</p>
      <p sl="nl">Deze vergrijzing van de bevolking heeft ingrijpende gevolgen voor een aantal beleidsterreinen: maatschappij, werkgelegenheid, huisvesting, onderwijs, scholing, gezondheidszorg en bijstand. We hebben daarom een allesomvattende, niet-gefragmenteerde aanpak van de vergrijzing nodig.</p>
      <p sl="nl">Dit verslag is het resultaat van initiatieven van lidstaten op grond van artikel 169, dat medegefinancierd is door de Commissie voor het bedrag van 150 miljoen euro in vijf jaar. Dit zal de Europese industrie en onderzoeksinstituten helpen bij de ontwikkeling van nieuwe, geavanceerde ICT-diensten, -producten en oplossingen voor het verbeteren van de levenskwaliteit van ouderen.</p>
      <p sl="nl">Er zijn nu technologieën ontwikkeld die kunnen helpen het verlies van geheugen, gezichtsvermogen, gehoor en mobiliteit te compenseren. Er is al veel werk verricht, maar vaak is dit nauwelijks bekend en wordt het weinig toegepast. Ik hoop daarom dat dit initiatief daadwerkelijk nut zal hebben en zal helpen maatschappelijke problemen op te lossen.</p>
      <p sl="nl">Het doet mij veel genoegen om u te kunnen zeggen dat ik persoonlijk op veel plaatsen, in het bijzonder in mijn eigen regio, de West Midlands, heb gezien hoe een traditioneel huis kan worden aangepast met behulp van ondersteunende technologieën die de woonomgeving veiliger en toegankelijker maken.</p>
      <p sl="nl">Ik ben er ook trots op dat mijn regio voorop heeft gelopen bij de ondersteunende technologieën – niet alleen als het gaat om ouderen, maar er zijn ook technologieën ontwikkeld om mensen met een handicap te helpen.</p>
      <p sl="nl">AAL zou dus een grote stimulans moeten blijken voor dit soort activiteiten op drie gebieden. Ten eerste zal het onderzoek van de EU centraal worden gecoördineerd, de ontwikkeling van haalbare producten mogelijk maken en deze introduceren op de markt.</p>
      <p sl="nl">We moeten ons tot doel stellen het centrum van deskundigheid te worden op dit gebied en in heel Europa zouden kennis en ‘best practices’ moeten worden uitgewisseld.</p>
      <p sl="nl">Dat is alleen haalbaar als de deelnemende landen echt betrokken zijn. Ik ben daarom blij dat de Raad heeft ingestemd met een minimale bijdrage van 0,2 miljoen euro voor elk deelnemend land, naast een gemeenschappelijk evaluatiemechanisme en aanvaardbaarheidscriteria, in de hoop dat dit de coördinatie, transparantie en geloofwaardigheid van het programma zal vergroten.</p>
      <p sl="nl">Ten tweede zal het gunstig zijn voor de industrie in de EU, die een enorm potentieel heeft op dit gebied. Ik roep daarom de AAL-Association op effectieve bedrijfsmodellen voor deze ICT-producten en diensten te ontwikkelen, die essentieel zijn om de prijzen te verlagen en deze producten op de markt te krijgen.</p>
      <p sl="nl">Ze moeten er ook voor zorgen dat het MKB kan deelnemen en eerlijke toegang heeft tot onderzoeks- en financieringsmogelijkheden. Het programma kan echter alleen succesvol zijn als het zich richt op de ontwikkeling van Europese standaarden en interoperabiliteit om wereldleider te worden op dit gebied van ondersteunende technologie. Het is dringend noodzakelijk de technische en reglementaire obstakels weg te nemen die de ontwikkeling op dit gebied hinderen. Laten we niet vergeten dat men in de rest van de wereld, bijvoorbeeld in de VS, Japan en zelfs China, met soortgelijke demografische uitdagingen te maken heeft. Het is daarom aan ons om een wereldwijd concurrentievoordeel te ontwikkelen.</p>
      <p sl="nl">AAL draait niet alleen om het verbeteren van de mogelijkheden voor zelfstandig wonen, maar kan ook bijdragen aan het bereiken van de doelstellingen van de Lissabonstrategie. Maar hiervoor moeten we samen denken en samen handelen met andere programma’s – voor het creëren van banen en voor economische groei – in deze sector.</p>
      <p sl="nl">Ten derde kan de technologie weliswaar de levenskwaliteit van ouderen verbeteren, maar alleen als enkele grote problemen worden aangepakt: de producten moeten betaalbaar worden gemaakt zodat ze voor iedereen bereikbaar zijn, de nieuwe technologie moet gebruiksvriendelijk zijn (en we moeten ervoor zorgen dat de ouderen en hun zorgverleners de juiste scholing krijgen om deze te begrijpen), en, omdat we misschien wel in een informatiemaatschappij leven, maar nog niet in een niemand uitsluitende samenleving – een groot deel van de ouderen loopt het risico buitengesloten te raken. We moeten daarom Internet toegankelijker maken en scholing aanbieden en ouderen de mogelijkheid geven om sociaal verbonden te blijven en hun dagelijkse activiteiten uit te voeren die kunnen worden vereenvoudigd, zoals winkelen, rekeningen betalen en afspraken maken. Maar de beschikbaarheid hiervan mag niet gebonden zijn aan een geografische scheiding in Europa. Ik wil geen Europa van twee snelheden zien als het gaat om de demografische uitdaging van Europa.</p>
      <p sl="nl">Dit is nog maar het begin. We moeten nog veel meer doen en ik hoop dat dit programma een precedent zal scheppen voor verdere activiteiten en initiatieven van de Commissie en de Raad.</p>
    </intervention>
    <intervention id="3-337" speaker_id="28377" name="Lidia Joanna GERINGER de OEDENBERG" is_mep="True" mode="spoken" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">rapporteur voor advies van het advies van de Commissie vrouwenrechten en gendergelijkheid . − Mijnheer de Voorzitter, de vergrijzing van de Europese bevolking vormt een uitdaging voor de gehele Europese maatschappij. De gemiddelde levensverwachting is momenteel 80 jaar en naar verwachting zal het aantal pensioengerechtigden in 2030 met veertig procent zijn toegenomen.</p>
      <p sl="pl">De Europese Unie zou een brede benadering moeten aannemen voor deze uitdaging, want de demografische tendensen zijn van invloed op veel gebieden van de politiek, waaronder werkgelegenheid, huisvesting, onderwijs, bijstand en gezondheidszorg. Het algehele doel van het betreffende programma voor onderzoek en ontwikkeling is het verbeteren van de levenskwaliteit van ouderen en het versterken van de industriële basis van Europa. Dat moet worden bereikt met de implementatie van ICT, die ouderen zal helpen hun levenskwaliteit te verbeteren, een goede gezondheid te behouden en actief te blijven op de werkvloer en in de maatschappij.</p>
      <p sl="pl">De vaardigheden en ervaring die oudere mensen hebben vergaard zijn zeer waardevol, vooral in een op kennis gebaseerde maatschappij. Het is ook belangrijk om te benadrukken dat een vergrijzende samenleving een hoger percentage vrouwen dan mannen telt, aangezien de levensverwachting van vrouwen hoger is. Er moet daarom rekening worden gehouden met het genderelement bij het samenstellen en evalueren van het programma. Tot slot wil ik mevrouw Gill, de rapporteur, bedanken voor het uitstekend geschreven verslag.</p>
    </intervention>
    <intervention id="3-338" speaker_id="28165" name="Lambert van NISTELROOIJ" is_mep="True" mode="spoken" nationality="Netherlands" birth_date="05-03-1953" birth_place="Nuland" p_group="Group of the European People's Party (Christian Democrats)" m_state="NL">
      <p sl="nl">namens de PPE-DE-Fractie. – Het is goed dat we vandaag nu eens op een andere manier spreken over de demografische omslag in Europa, niet als iets dat alleen maar geld kost en dat alleen maar mensen oplevert die zorg nodig hebben; Er zit namelijk ook een heel belangrijke kans in. En dan praat ik zelf heel graag over die zilveren economie. Want als je goed kijkt naar dit programma, dan liggen daar zaken die te maken hebben met de kwaliteit van leven. Alleen, wat is dan dat Europees dilemma?</p>
      <p sl="nl">Aan de ene kant hebben wij heel goede fundamentele kennis, maar het uitrollen van innovatie richting markt duurt te lang. Internetfuncties, breedband was allang mogelijk. En ga nu eens na wat er daadwerkelijk via internet naar mensen die minder mobiel zijn aan services wordt verleend. Dat valt verdraaid tegen. Daar zit eigenlijk een kans, in die zilveren economie.</p>
      <p sl="nl">Aan de ene kant vind ik het goed dat in het zevende kaderprogramma al een half miljard opzij is gezet voor fundamenteel onderzoek en daar komt nu inderdaad van de Europese Gemeenschap, van de kant van de lidstaten en het bedrijfsleven, nog eens een half miljard bij. Dit is een goede match om deze kennis uit te rollen, een brug naar de markt.</p>
      <p sl="nl">Heel belangrijk is het dat wij, en mevrouw Gill zei dat ook al, dat wij er in Europa met die verdraaid versnipperde markt een draai aan geven en tot betere standaarden komen om de toepasbaarheid te vergroten. In Amerika of China hebben ze dat probleem bijvoorbeeld niet. Wij hebben heel verschillende financieringssystemen. Dus zowel de technologie, als het nadenken met partners op nationaal niveau over het uitrollen is noodzakelijk. Daarom is het goed om de nationale staten te binden en steeds drie landen in elk project te betrekken. Soms moeilijk, maar ik denk dat het nodig is om kennis snel te gebruiken.</p>
      <p sl="nl">Er zitten ook evaluatiemomenten in het programma, en ik ben echt heel erg benieuwd of die technologie die er is, die ICT-toepassingen het daadwerkelijk gaan maken. Ik heb er vertrouwen in en ik hoop dat met name de gebruikers een hele grote rol in dit programma gaan spelen; ik dank de rapporteur voor de geweldige wijze waarop zij ons mee op excursie heeft genomen en met name voor de inhoud van haar verslag.</p>
    </intervention>
    <intervention id="3-339" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">namens de PSE-Fractie . – Als gevolg van het ontbreken van beleid voor het bevorderen van een stijging van het geboortecijfer en bepaalde faciliteiten voor het opvoeden en verzorgen van kinderen, zal het deel van de bevolking dat ouder is dan 65 jaar in 2025 zijn gestegen van 20 procent tot 28 procent.</p>
      <p sl="ro">Ouderen hebben speciale behoeften en de maatschappij moet een verandering ondergaan om hierin te kunnen voorzien. We moeten het huizenbestand aanpassen en de gezondheidszorg en verpleegdiensten voor ouderen ontwikkelen. In deze context wordt de rol van ICT steeds belangrijker. Digitale televisie, mobiele telefoons, computers en zelfs internet worden al door sommige ouderen gebruikt. Veel ouderen communiceren met hun kinderen in het buitenland door middel van Internet en webcams, of ze nu op het platteland of in stedelijke gebieden wonen.</p>
      <p sl="ro">Het aantal Europese burgers boven de 65 dat gebruik maakt van Internet is echter slechts tien procent. Hierbij dient te worden opgemerkt dat meer dan 21 procent van de Europese burgers boven de 50 kampt met ernstige gehoor-, gezichts- of handvaardigheidsproblemen die het voor hen moeilijk maken standaard ICT-apparatuur te gebruiken.</p>
      <p sl="ro">In juni 2007 heeft de Commissie een beroep gedaan op de lidstaten en op de branche voor de ondersteuning van de tenuitvoerlegging van het actieplan ‘Integratie van ouderen in de informatiemaatschappij’. In deze context krijgt het programma voor hulp bij zelfstandigheid thuis, dat zal worden ontwikkeld binnen het zevende kaderprogramma voor onderzoek, een budget van 150 miljoen euro uit de gemeenschapsbegroting en zullen de lidstaten ten minste 150 miljoen euro uittrekken in de periode 2008-2013; dit geldt uiteraard voor de deelnemende lidstaten.</p>
      <p sl="ro">De doelen van dit programma zijn: bevorderen van de ontwikkeling van innovatieve producten, diensten en systemen op basis van ICT voor ouderen, creëren van een kritische massa van onderzoek, specifieke ontwikkeling en innovatie op Europees niveau op het gebied van technologieën en diensten voor de ouderen in de informatiemaatschappij, verbeteren van de voorwaarden voor het gebruik van onderzoeksresultaten door ondernemingen.</p>
      <p sl="ro">Elke lidstaat kan deelnemen aan dit programma. Binnen twee jaar na de start van het programma zal de Commissie een tussentijds verslag opstellen en in 2013 zal zij een eindbeoordeling van het programma maken. Ik ben van mening dat de ouderen een kans verdienen, en dat is onze plicht! Mijn felicitaties voor de rapporteur.</p>
    </intervention>
    <intervention id="3-340" speaker_id="28243" name="Jorgo CHATZIMARKAKIS" is_mep="True" mode="spoken" nationality="Germany" birth_date="21-04-1966" birth_place="Duisburg" p_group="Group of the Alliance of Liberals and Democrats for Europe" m_state="DE">
      <p sl="de">namens de ALDE-Fractie . – Mijnheer de Voorzitter, mijnheer de commissaris, ik had hier vandaag een groep bezoekers. Het zal voor veel van mijn collega’s een bekende situatie zijn. We ontvangen groepen bezoekers, soms groot, soms klein, en de grootste groepen zijn die van de zilveren generatie. Dat gold ook voor de groep van vandaag. Het waren 60 mensen, zeer geïnteresseerd, oprecht betrokken, heel actief, en zo is het steeds vaker. Dit is zeker de uitdaging voor Europa.</p>
      <p sl="de">Demografische veranderingen worden vaak afgespiegeld als bedreigingen. De cijfers spreken voor zich. Tussen 2010 en 2030 zal het aantal EU-burgers tussen de 65 en 80 naar verwachting met veertig procent toenemen. Ik zie dat echter, net als de heer Van Nistelrooij, niet als een bedreiging. Ik denk dat dit een belangrijke kans is voor de Europeanen om te laten zien dat wij het gebied van de wereld zijn dat zich het meest inzet voor een hoge levenskwaliteit in elke fase van het leven en voor elke leeftijdsgroep. We moeten meer zorg besteden aan de ouderen en dat moeten we doen als de inwoners van Europa, de regio van de wereld die het leven beschermt.</p>
      <p sl="de">Ik wil de Commissie feliciteren met dit voorstel. Dit Ambient Assisted Living (AAL)-programma koppelt deze belangrijke trend, namelijk demografische verandering – die in Europa sterker is dan in andere regio’s – aan onze kracht op het gebied van onderzoek en innovatie. We zijn sterk betrokken bij ICT-technologie en AAL brengt deze twee trends samen.</p>
      <p sl="de">Dames en heren, het is duidelijk dat wij als Europese Unie geen directe bevoegdheden hebben als het gaat om standaarden met betrekking tot ouderen, woningbouw, enz. Met behulp van deze proefprogramma’s kunnen we echter ‘best practices’ stimuleren en samenbrengen wat sommige lidstaten al het beste doen en dat voorzien van een Europees kwaliteitszegel zodat het werkelijk als een voorbeeld kan dienen voor anderen. Dames en heren, met dit programma helpt de Commissie de zogenoemde digitale kloof tussen de generaties in onze samenleving te overbruggen.</p>
      <p sl="de">Ik wil Neena Gill, de rapporteur, bedanken voor het zo duidelijk overbrengen van deze boodschap, veel duidelijker dan andere rapporteurs, naar mijn mening. Ik bedank haar heel hartelijk. Ze heeft ook zeer moedig het standpunt van het Parlement verdedigd in de trialoog en ervoor gezorgd dat onze argumenten effectief werden overgebracht. We hoeven ons niet te verstoppen. Als vertegenwoordiger van dit Huis wil ik zeggen dat we het AAL-programma veel succes wensen. We hopen dat het een groot succes wordt.</p>
    </intervention>
    <intervention id="3-341" speaker_id="26828" name="Guntars KRASTS" is_mep="True" mode="spoken" nationality="Latvia" birth_date="16-10-1957" birth_place="Rīga" p_group="Union for Europe of the Nations Group - Vice" m_state="LV">
      <p sl="lv">namens de UEN-Fractie. – Dank u, mijnheer de Voorzitter. Demografische, economische en sociale factoren in Europa vergen oplossingen die zorgen dat de beroepsmatige en culturele ervaring van ouderen goed wordt benut, waardoor wordt gewaarborgd dat hun kwaliteit van leven zo hoog mogelijk is en de uitgaven als gevolg van deze demografische trend tot een minimum worden beperkt.</p>
      <p sl="lv">Het door de Commissie voorgestelde programma is een antwoord op de behoefte en deels ook de zoektocht naar manieren om de technologische vooruitgang in deze sector te bevorderen. De digitale kloof – namelijk de obstakels voor het gebruik van informatie en communicatietechnologieën, soms zelfs zeer onbeduidende – leidt er feitelijk toe dat een aanzienlijk deel van de oudere bevolking wordt uitgesloten van een actief sociaal-economisch leven en wordt beperkt in zijn mogelijkheden om gebruik te maken van de nieuwe technologische diensten en ondersteuning die worden aangeboden.</p>
      <p sl="lv">Hoewel ik het voorstel van de Commissie volledig steun, moet wel worden onderkend dat de informatie en communicatietechnologieën in segmenten waar een commerciële vraag bestaat, zich in een indrukwekkend tempo ontwikkelen. Ik ben het evenzeer eens met het argument van de Commissie dat de koopkracht van ouderen stijgt, maar we moeten wel beseffen dat er tussen de lidstaten nog steeds aanzienlijke verschillen in inkomensniveau bestaan. Ook in de kansen van ouderen om gebruik te maken van informatie en communicatietechnologieën blijft er sprake van aanzienlijke regionale verschillen tussen de verschillende landen.</p>
      <p sl="lv">Ik wil beklemtonen dat het welslagen van de voorstellen van de Commissie niet alleen zal worden bepaald door het bestaan van de technologieën zelf, maar ook door de mogelijkheden om toegang te krijgen tot die technologieën en de mogelijkheden en stimulansen voor ouderen om te leren, en wel in die delen van Europa waar dit van groot belang is voor het verkleinen van de inkomensongelijkheid en regionale verschillen. De moeilijkste taak zal echter bestaan uit het overbruggen van de digitale kloof op het gebied van de informatie-inhoud. Daar waar de digitale kloof tussen kleine en grote landen en tussen kleine en grote economieën blijft bestaan, is het overbruggen van de digitale kloof tussen de generaties in economisch opzicht de moeilijkste taak.</p>
      <p sl="lv">Mijnheer de Voorzitter, hoewel de ministeriële verklaring over e-inclusie, die als basis diende voor het document waarover vandaag wordt gedebatteerd, in 2006 werd aangenomen in Riga, de hoofdstad van Letland, doet Letland niet mee aan het programma. In dit verband leeft bij mij de vraag, waaraan de rapporteur ook al refereerde, in hoeverre de bij het programma betrokken lidstaten er belang bij hebben dat ook andere lidstaten kunnen profiteren van de financiering in het kader van het zevende kaderprogramma wanneer deze financiering onveranderd blijft.</p>
    </intervention>
    <intervention id="3-342" speaker_id="28119" name="Kathy SINNOTT" is_mep="True" mode="spoken" nationality="Ireland" birth_date="29-09-1950" birth_place="Chicago " p_group="Independence/Democracy Group" m_state="IE">
      <p sl="en">namens de IND/DEM-Fractie. – Mijnheer de Voorzitter, het is een rare wereld. Enerzijds proberen we er in een gezondheidsverslag achter te komen hoe we onze kinderen kunnen losrukken van de computer om te zorgen dat ze buiten gaan spelen, terwijl we anderzijds onze ouderen proberen over te halen om achter de computer te gaan zitten en er gebruik van te maken.</p>
      <p sl="en">Maar nu serieus, computers hebben ouderen zeer veel te bieden, met name mensen die op het platteland wonen of geïsoleerd dreigen te raken door hun gezondheid. Maar ouderen kunnen pas meedoen aan de digitale samenleving wanneer de technologie op de eerste plaats gebruiksvriendelijk is, betaalbaar, voor iedereen toegankelijk en weinig onderhoud vergt. Met steeds meer ouderen in Europa kan het ontwikkelen van technologieën die gebruiksvriendelijk zijn voor ouderen, hun kwaliteit van leven verbeteren en ertoe bijdragen dat ze langer onafhankelijk blijven. Het ontwikkelen van computers voor ouderen is zonder meer een uitstekend idee voor de zakenwereld. Hoewel het ouderen misschien ontbreekt aan technische vaardigheden, hebben ze tijd in overvloed om de computer te gebruiken en willen ze graag in contact blijven met anderen. Dit is een markt die openligt.</p>
    </intervention>
    <intervention id="3-343" speaker_id="38603" name="Desislav CHUKOLOV" is_mep="True" mode="spoken" nationality="Bulgaria" birth_date="22-12-1974" birth_place="Ruse" p_group="Identity, Tradition and Sovereignty Group" m_state="BG">
      <p sl="bg">Geachte collega's, mijn land Bulgarije behoort helaas tot de landen in Europa waar de vergrijzing het hardst heeft toegeslagen.</p>
      <p sl="bg">Na het einde van de koude oorlog vertrokken jongeren uit mijn land, aangelokt door het vooruitzicht op een goed leven, massaal naar het Westen om daar afwasser te worden en bleven slechts hun oude ouders thuis achter. Uw idee om het leven van ouderen te verlengen is geweldig. Wie zou daar tegen kunnen zijn?</p>
      <p sl="bg">Maar voordat u overweegt om nieuwe informatie en communicatietechnologieën toe te passen, verzoek ik u dringend rekening te houden met het feit dat Bulgaarse gepensioneerden leven van een pensioen van 50 euro per maand. Dat is wat de sociale regering van de Bulgaarse Socialistische Partij hen toebedeelt. Dat is een onontkoombaar feit.</p>
      <p sl="bg">Ik richt me tot de vertegenwoordigers van de PSE in deze zaal: dames en heren internationalisten, beseft u wel wat 50 euro per maand betekent voor een gepensioneerde die zijn of haar hele leven hard heeft gewerkt? Beseft u wel dat deze 50 euro bedoeld zijn om te overleven en voedsel te kopen voor prijzen die vergelijkbaar zijn met die in Europa? Beseft u wel dat Bulgaarse gepensioneerden hun telefoons uitschakelen, omdat zij de woekerprijzen van de Bulgaarse Telecommunicatiemaatschappij, die men dwaas genoeg heeft geprivatiseerd, niet kunnen betalen?</p>
      <p sl="bg">Het is een aanfluiting dat er manieren worden geopperd om de informatiedienstverlening aan deze mensen te verbeteren. Bedenkt u eerst eens hoe u hun financiële onafhankelijkheid kunt vergroten. De meeste gepensioneerden in Bulgarije zijn immers niet van zigeunerafkomst en kunnen daarom niet leven van deze "gratis" vorm van liefdadigheid.</p>
    </intervention>
    <intervention id="3-344" speaker_id="28257" name="Ivo BELET" is_mep="True" mode="spoken" nationality="Belgium" birth_date="07-06-1959" birth_place="St Truiden" p_group="Group of the European People's Party (Christian Democrats)" m_state="BE">
      <p sl="nl">Prima programma, maar toch enkele bedenkingen.</p>
      <p sl="nl">Ten eerste het budget natuurlijk, 150 miljoen euro, dat is veel te weinig – daar is hier al op gewezen – voor een sector waarvan u zelf zegt dat het een van de booming sectoren wordt van de toekomst. De snelle implementatie van deze instrumenten is cruciaal voor het welzijn van de senioren, maar net zo goed voor de staatshuishouding, voor de nationale staatskas, en het is een sector met grote economische perspectieven. Collega Van Nistelrooy heeft hier al op gewezen. Vandaar een oproep om die investeringen, die incentives van Europese zijde de komende jaren drastisch op te trekken, zo mogelijk al bij de evaluatie van het meerjarenbudget.</p>
      <p sl="nl">Een tweede opmerking – en ik ga voor honderd procent akkoord met de opmerkingen van de rapporteur -: er mag geen tweedeling ontstaan, geen divide , zoals collega Chatzimarkakis al heeft gezegd, tussen senioren die voldoende opgeleid zijn en die het zich ook kunnen permitteren om van die nieuwe technologieën gebruik te maken, en anderen die er niet mee om kunnen gaan en die eenvoudigweg ook niet over de middelen beschikken om ze bij hen thuis te installeren. Een dergelijke dualiteit zou trouwens volledig in tegenspraak zijn met de hoofdbedoeling van het programma, dat erop gericht is om zoveel mogelijk senioren zo lang mogelijk thuis te kunnen blijven laten wonen. Dat is uiteraard veel goedkoper dan senioren naar een ziekenhuis of naar een rust- of verzorgingshuis te sturen. En het is uiteraard ook de beste zaak voor het welzijn van de senioren. En daar gaat het om.</p>
      <p sl="nl">Tenslotte is het cruciaal dat deze innoverende instrumenten betaalbaar blijven voor alle senioren, los van hun persoonlijke financiële situatie.</p>
    </intervention>
    <intervention id="3-345" speaker_id="28279" name="Justas Vincas PALECKIS" is_mep="True" mode="spoken" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik juich het initiatief van de Commissie toe en waardeer het verslag van mevrouw Gill, dat ongetwijfeld van groot nut zal zijn gezien de problemen waar ouderen mee te maken hebben. Het groeiende aantal ouderen in Europa brengt problemen met zich mee, maar biedt ook grote uitdagingen. Vandaag de dag zijn er nieuwe ondersteunende technologieën beschikbaar die ouderen een goede kwaliteit van leven kunnen bieden en hen in staat stellen om, afhankelijk van hun wensen en mogelijkheden, een actief leven te leiden. De lidstaten van de EU moeten zich daarom voorbereiden op de naderende revolutie op het gebied van de maatschappelijke en ondersteunende dienstverlening.</p>
      <p sl="lt">Producenten van moderne informatie en communicatietechnologieën hebben gemerkt dat er een stijgende vraag is naar hun producten. Nieuwe ondersteunende technologieën kunnen bijdragen aan de oplossing van problemen met zien, horen, mobiliteit en andere problemen. Hierdoor kunnen ouderen zich nuttig blijven voelen – en ook echt zijn – voor de maatschappij. Het feit dat EU-lidstaten van plan zijn om tot 2013 meer dan een miljard euro te investeren in de ontwikkeling van nieuwe, op de behoeften van ouderen gerichte technologieën, verdient alle lof.</p>
      <p sl="lt">ICT kan en zal ongetwijfeld de levenskwaliteit en het zelfrespect van ouderen vergroten. De vraag rijst echter: zal iedereen daarvan profiteren of slechts een handjevol 'uitverkorenen'?</p>
      <p sl="lt">Ik heb waardering voor het feit dat de rapporteur bezorgd is over de mogelijkheid dat slechts een klein aantal ouderen, die toevallig al een hoge kwaliteit van leven hebben, zal profiteren van de ICT-innovaties. Sommige EU-landen kunnen bogen op zeer luxueuze, hotelachtige huisvesting voor ouderen. Niet ver daarvandaan zijn echter armoedige bejaardentehuizen te vinden, waarvan de bewoners met moeite overleven. In deze laatste instellingen hebben de mensen nooit toegang gehad tot innovaties, ondersteunende technologieën of moderne apparatuur. In deze situatie moet dringend verandering worden gebracht.</p>
      <p sl="lt">Ik ben blij met het in het verslag beschreven standpunt dat ICT-producten voor ouderen betaalbaar en gebruiksvriendelijk moeten zijn. De EU heeft op vele gebieden een voortrekkersrol. Op het hier besproken terrein is die rol zowel noodzakelijk als eervol.</p>
    </intervention>
    <intervention id="3-346" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">Vandaag de dag is een op de vijf EU-burgers ouder dan 60 en ligt de levensverwachting boven de 80 jaar. De levenskwaliteit van de groeiende populatie ouderen in Europa is echter niet hoog genoeg. Zo omschrijft een op de vier ouderen in mijn land, Litouwen, zijn gezondheidstoestand als slecht, terwijl het percentage ouderen dat deelneemt aan de maatschappij slechts 57 procent bedraagt. Het moet een van de prioriteiten van de Europese Unie zijn om de levenskwaliteit van de vergrijzende bevolking te verbeteren.</p>
      <p sl="lt">Het initiatief van de Commissie om informatie en communicatietechnologieën in te zetten is een zeer belangrijke stap op weg naar de oplossing van problemen met geheugenverlies, zien, horen en mobiliteit onder ouderen. Desalniettemin is de Commissie er niet in geslaagd om het thema van de eerlijke toegang tot informatie en communicatietechnologieën volledig aan de orde te stellen.</p>
      <p sl="lt">Een van de belangrijkste problemen van de eerlijke toegang tot informatie en communicatietechnologieën is deze betaalbaar te maken. Het hoofdinkomen van ouderen is hun pensioen, dat laag is, met name in de nieuw toegetreden lidstaten. Het is van groot belang dat producten op basis van nieuwe informatie en communicatietechnologieën betaalbaar zijn voor alle EU-burgers.</p>
      <p sl="lt">Een ander belangrijk aspect van de toegankelijkheid is de gebruiksvriendelijkheid van nieuwe technologieën. Slechts achttien procent van de EU-bevolking tussen de 65 en 74 maakt gebruik van Internet, tegen zestig procent van de totale EU-bevolking. We moeten er daarom voor zorgen dat producten op basis van nieuwe informatie en communicatietechnologieën gebruiksvriendelijk zijn.</p>
    </intervention>
    <intervention id="3-347" speaker_id="28325" name="Sylwester CHRUSZCZ" is_mep="True" mode="spoken" nationality="Poland" birth_date="22-08-1972" birth_place="Głogów" p_group="Independence/Democracy Group" m_state="PL">
      <p sl="pl">Mijnheer de Voorzitter, het verschijnsel van de vergrijzende maatschappij in Europese landen is een feit en vormt een belangrijke uitdaging voor de maatschappij. Wanneer we maatregelen nemen op Europees niveau, moeten we rekening houden met demografische tendensen en de sociale en economische gevolgen ervan. Het aantal mensen tussen 65 en 80 zal tussen 2010 en 2030 met veertig procent stijgen.</p>
      <p sl="pl">Het is van prioritair belang dat deze mensen een waardig leven, alle mogelijke comfort en toegang tot alle essentiële diensten wordt geboden. Vergrijzing van de bevolking legt natuurlijk druk op de gezondheidszorg en sociale voorzieningen binnen het bestek van de financiële mogelijkheden, en ook op de beschikbaarheid van personeel in die sectoren. In het kader van de hier besproken situatie wil ik de aandacht vestigen op het gevaarlijke verschijnsel van de marginalisatie en het isolement van ouderen.</p>
      <p sl="pl">De pogingen om zieken en ouderen uit de weg te ruimen door middel van legale euthanasie vormt een zeer ernstige bedreiging voor het Europa van vandaag. Ik ben ontsteld over het feit dat de Europese Unie en haar Parlement zich ondanks hun betrokkenheid bij de bescherming van de fundamentele mensenrechten niet hebben uitgelaten over deze kwestie.</p>
    </intervention>
    <intervention id="3-348" speaker_id="28294" name="Ljudmila NOVAK" is_mep="True" mode="spoken" nationality="Slovenia" birth_date="01-08-1959" birth_place="Maribor" m_state="SI">
      <p sl="sl">Er is niets wat destructiever en vernederender is dan een gevoel van uitsluiting, onbeduidendheid en machteloosheid. Daarom steun ik het voorstel van de Europese Commissie om de Gemeenschap te laten deelnemen aan een gemeenschappelijk programma dat ouderen helpt om met behulp van informatie en communicatietechnologieën te integreren in de maatschappij en hun levenskwaliteit te verbeteren.</p>
      <p sl="sl">Dit is een volgende bouwsteen in het mozaïek van de Lissabonstrategie om een op informatie gebaseerd, digitaal geletterd en economisch concurrerender Europa op te bouwen. Om de integratie en digitale geletterdheid van ouderen daadwerkelijk te verbeteren, moeten de activiteiten naar behoren worden aangepast en echt toegankelijk zijn voor hen. Deze activiteiten moeten begrijpelijk, betaalbaar, eenvoudig toe te passen en te leren zijn. Zij moeten de vergrijzende bevolking en de gehandicapten in de steden en op het platteland weten te bereiken. Anders bestaat het risico dat het eindresultaat uitsluiting zal zijn in plaats van integratie.</p>
      <p sl="sl">Door het wijdverbreide gebruik van informatie en communicatietechnologieën zal de oudere generatie uiteindelijk ook profiteren van de innovaties van de moderne tijd. Hun kwaliteit van leven zal verbeteren, omdat zij onafhankelijker, mobieler en actiever zullen worden en zij beter zullen integreren in de maatschappij en het economische leven.</p>
      <p sl="sl">Aangepaste apparatuur, hulpmiddelen en talloze moderne elektronische systemen maken het mogelijk om in de eigen leefomgeving te functioneren. Tegelijkertijd stellen zij gebruikers in staat om controle te houden over hun leefomgeving, zodat zij een groter gevoel van veiligheid hebben en zich beter voelen over hun leven. Met behulp van dergelijke apparatuur kunnen gehandicapten en ouderen communiceren met de buitenwereld, gebruikmaken van zorg op afstand, werken en zich vermaken.</p>
      <p sl="sl">We willen allemaal een hoge leeftijd bereiken, maar niet eenzaam zijn en aan de zijlijn van de maatschappij staan. Daarom denken we nu aan onze toekomst en nemen we stappen om deze toekomst vorm te geven.</p>
    </intervention>
    <intervention id="3-349" speaker_id="33964" name="Roberta Alma ANASTASE" is_mep="True" mode="spoken" nationality="Romania" birth_date="27-03-1976" birth_place="Ploieşti" p_group="Group of the European People's Party (Christian Democrats) and European Democrats" m_state="RO">
      <p sl="ro">Volgens statistische gegevens zal het aantal ouderen in Europa tussen 2010 en 2030 met veertig procent toenemen. Dit verschijnsel stelt ons voor uitdagingen, maar biedt ook kansen voor het overheidsbeleid en de Europese toekomst. Een echt welvarend en concurrerend Europa moet het juiste antwoord vinden op dergelijke uitdagingen en de mogelijkheden van de nieuwe demografische trends ten volle benutten.</p>
      <p sl="ro">Oudere Europese burgers moeten profiteren van kwalitatief hoogwaardige diensten en voorwaarden, en de door hen vergaarde ervaring moet worden benut voor de verdere ontwikkeling van de maatschappij. Aangezien de Europese Unie een kenniseconomie en -maatschappij wil worden, vormen informatietechnologieën een innovatief antwoord op deze situatie. De betrokkenheid van de Europese Gemeenschap in de betreffende programma's is meer dan noodzakelijk.</p>
      <p sl="ro">Ik wil graag wijzen op twee belangrijke aspecten van de toepassing van nieuwe technologieën om de levensstandaard van ouderen te verhogen. In de eerste plaats moeten Europese burgers worden geschoold in en geïnformeerd over de nieuwe technologische mogelijkheden die worden geboden. Ouderen, met name in de nieuwe lidstaten, zijn in het geheel niet of deels op de hoogte van dit onderwerp, en de schade die daardoor ontstaat voor de maatschappij als geheel is overduidelijk. Daarom hangt het welslagen van de beschikking waarover vandaag wordt gesproken, grotendeels af van het Europese potentieel dat kan worden gemobiliseerd voor onderwijs en informatievoorziening aan deze mensen. Ten tweede moet er speciale aandacht worden besteed aan vrouwen, aangezien er onder ouderen meer vrouwen zijn dan mannen gezien hun hogere levensverwachting. Met dit aspect moet rekening worden gehouden in het wetenschappelijk onderzoek naar het verouderingsproces en in de concrete tenuitvoerlegging van overheidsbeleid.</p>
      <p sl="ro">Ten slotte wil ik herhalen dat het belangrijk is dat we ons richten op de situatie in de nieuwe lidstaten, waar de situatie voor ouderen minder gunstig is. De lagere levensstandaard, maar ook het gebrek aan kennis over het gebruik van nieuwe technologieën maakt deze categorie tot een prioritaire doelgroep voor toekomstige inspanningen op Europees niveau.</p>
    </intervention>
    <intervention id="3-350" speaker_id="28173" name="Zita PLEŠTINSKÁ" is_mep="True" mode="spoken" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">Het "Forum voor steun aan ouderen", het "Seniorenparlement" en het tijdschrift "Forum voor senioren" dat in Slowakije wordt uitgegeven met steun van de Commissie, zijn activiteiten waarvan ik mij op de hoogte heb kunnen stellen tijdens ontmoetingen met ouderen. Daarmee begin ik namelijk gewoonlijk mijn kalenderjaar. Deze activiteiten hebben me ervan overtuigd dat ouderen actief willen zijn en zeer snel leren. Mobiele telefoons zijn voor hen bijvoorbeeld geen onbekend terrein meer, maar het zijn belangrijke metgezellen voor hen geworden.</p>
      <p sl="sk">Helaas worden er zeer weinig middelen beschikbaar gesteld voor de digitale geletterdheid van ouderen en daarom ben ik zeer verheugd over het verslag van mevrouw Neena Gill. Het bevat een belangrijke boodschap van het Europees Parlement over de verbetering van de levenskwaliteit van ouderen en gehandicapten.</p>
      <p sl="sk">Het gebruik van nieuwe informatie en communicatietechnologieën kan een doeltreffend instrument zijn om te waarborgen dat deze groep Europese burgers, die een bron van kennis, ervaring, tradities en vaardigheden zijn, niet wordt verbannen uit de maatschappij. Het is echter belangrijk dat alle ouderen in de Europese Unie gelijke toegang wordt geboden tot informatie en communicatietechnologieën.</p>
    </intervention>
    <intervention id="3-351" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Mijnheer de Voorzitter, ik ben zeer verheugd over het initiatief van de 13 lidstaten die voor ouderen een gemeenschappelijk onderzoeksprogramma op het gebied van ambient assisted living hebben ontwikkeld, zodat ook die generatie ten volle gebruik kan maken van informatietechnologieën. Dit zal de communicatie voor ouderen ongetwijfeld eenvoudiger maken en hen in staat stellen om langer te werken. Daarom geef ik mijn volledige steun aan de inspanningen om het "Ambient Assisted Living"-programma op te nemen in ons besluit van morgen om het tot een gemeenschappelijk programma van de Europese Unie te maken. Ik denk dat we daardoor de middelen kunnen verdubbelen tot in totaal 600 miljoen euro. Naar mijn mening geeft ons verzoek om twintig procent medefinanciering uit nationale middelen de lidstaten voldoende motivatie om deze taken aan te pakken. We moeten groen licht geven aan dit programma dat de doeltreffende ontwikkeling van innovatieve producten en specifieke diensten mogelijk zal maken. Daarbij zullen informatie en communicatietechnologieën als instrument worden ingezet om te zorgen voor een waardige oude dag. Het programma biedt ook kansen voor kleine en middelgrote ondernemingen en strookt volledig met de doelstellingen van de Lissabonstrategie en onze waarden.</p>
    </intervention>
    <intervention id="3-352" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, de voorgestelde deelneming van de Unie aan een onderzoeks- en ontwikkelingsprogramma dat de levenskwaliteit van ouderen beoogt te verbeteren, moet worden toegejuicht.</p>
      <p sl="pl">Nieuwe vormen van ICT kunnen mensen van gevorderde leeftijd het leven gemakkelijker maken en hen helpen om zowel op hun werk als in hun privéleven actief te blijven. We moeten rekening houden met het feit dat het aantal ouderen stijgt als gevolg van betere levensomstandigheden.</p>
      <p sl="pl">Bij de gedetailleerde uitwerking van de operationele beginselen van dit programma moeten we er echter rekening mee houden dat de financiële situatie en de levensomstandigheden van ouderen in de lidstaten uiteenlopen. Er zijn aanzienlijke verschillen in levensstandaard. Daarom zijn er verschillende behoeften ten aanzien van diensten en is er een verschillende mate van voorbereiding nodig op een actief leven, met name als het gaat om mensen in plattelandsgebieden. Nieuwe technologieën, nieuwe kansen om te werken via Internet en om nieuwe technologie te benutten, kunnen ouderen helpen om actief te blijven op de arbeidsmarkt. Ook kan dit alles mensen in staat stellen om op een prettige manier oud te worden. Het probleem is met name van belang gezien de vergrijzing van de Europese bevolking.</p>
    </intervention>
    <intervention id="3-353" speaker_id="33987" name="Monica Maria IACOB-RIDZI" is_mep="True" mode="spoken" nationality="Romania" birth_date="30-06-1977" birth_place="Petroşani" p_group="Group of the European People's Party (Christian Democrats) and European Democrats" m_state="RO">
      <p sl="ro">Het feit dat ouderen worden uitgesloten van de voordelen van informatietechnologieën, is een probleem, vooral omdat het percentage ouderen tussen 65 en 80 jaar op de totale Europese bevolking spoedig veertig procent zal bedragen.</p>
      <p sl="ro">Het gemeenschappelijk onderzoeks- en ontwikkelingsprogramma waaraan de Europese Unie zal deelnemen, is dan ook toe te juichen als het gaat om de verbetering van de leefsituatie van deze mensen. Ik wil er echter op wijzen dat de financiële betrokkenheid van de Gemeenschap bij dit project beperkt is. De bijdrage van de Gemeenschap bedraagt maximaal 150 miljoen euro terwijl deze middelen afkomstig zijn uit het budget voor het kaderprogramma voor onderzoek en ontwikkeling met in totaal meer dan 50 miljard euro. Bovendien kan de bijdrage van de Gemeenschap niet meer bedragen dan vijftig procent van de aan dit project bestede overheidsmiddelen, een abnormaal laag percentage voor een dergelijk belangrijk project.</p>
      <p sl="ro">Naast de concrete voordelen die ouderen worden geboden door de IT-oplossingen die door het programma zijn vastgesteld, is de deelneming van de Unie aan het project een goede gelegenheid om een bijdrage te leveren aan de levenskwaliteit van de Europeanen. Daarom zou de financiële bijdrage van de Gemeenschap hoger moeten zijn dan de bedragen die nationaal ter beschikking worden gesteld voor dit type onderzoek.</p>
    </intervention>
    <intervention id="3-354" speaker_id="photo_generic" name="László Kovács" is_mep="True" mode="spoken">
      <p sl="en">lid van de Commissie . − Mijnheer de Voorzitter, als woordvoerder namens mevrouw Viviane Reding wil ik mijn waardering uitspreken voor de zeer constructieve aanpak van het Europees Parlement en in het bijzonder voor rapporteur Neena Gill gedurende de onderhandelingen over het voorstel voor “Ambient assisted living” (AAL). Dit valt niet onder mijn verantwoordelijkheid en het debat was voor mij dan ook niet alleen interessant, maar ook zeer educatief. Ik verzeker u dat ik niet alleen de felicitaties, maar ook de betrokkenheid en de voorstellen van mijn collega Viviane Reding zal overbrengen.</p>
      <p sl="en">Ik heb begrepen dat het gebruik van ICT door de grijze generatie van cruciaal belang is en ik ben het hiermee eens. Dit vereist weliswaar kennis en financiële middelen. ICT-scholing voor ouderen, met name voor hen die in plattelandsgebieden wonen, is zeker niet onbelangrijk, maar hier wordt al de nodige aandacht aan besteed door het actieprogramma “Gezond ouder worden”. Betaalbaarheid is ook zeer belangrijk en AAL zal hieraan werken. Wat ander landen betreft die hieraan deel willen nemen, is dit zeker mogelijk en om deze reden heeft u een lage drempel voorgesteld</p>
      <p sl="en">Tot slot wil ik nog benadrukken dat de Commissie de compromisamendementen die de rapporteur heeft voorgesteld en aan de hand waarvan een akkoord in eerste lezing kan worden bereikt, verwelkomt en ondersteunt. Dankzij uw toewijding is het mogelijk om in de lente met dit belangrijke initiatief van start te gaan. Uw steun is ook van cruciaal belang bij de tenuitvoerlegging van het initiatief. Ik wil erop wijzen dat het aannemen van deze uitdaging niet slechts een morele verplichting, maar ook een economische kans is. Dit standpunt is door tal van sprekers naar voren gebracht. Dit is van belang voor het toekomstige welzijn van ouderen en voor het toekomstig concurrentievermogen van de Europese Unie.</p>
    </intervention>
    <intervention id="3-355" speaker_id="4533" name="Neena GILL" is_mep="True" mode="spoken" role="rapporteur" nationality="United Kingdom" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijnheer de Voorzitter, ik zou alle collega’s van harte willen bedanken voor hun opmerkingen en bijdragen.</p>
      <p sl="en">De heer Krasts heeft gevraagd of ik verheugd zou zijn over de deelname van andere landen aan het initiatief. Het is de bedoeling dat dit programma op zo veel mogelijk lidstaten is gericht en zoals reeds het geval is, kan het programma zelfs verder reiken dan de lidstaten van de EU.</p>
      <p sl="en">Het knelpunt is de financiering en dit is al door velen aangekaart. Het probleem is namelijk dat de financiering maximaal 150 miljoen euro blijkt te bedragen. Waar we naar moeten kijken is hoe we dit, indien er veel belangstelling voor is, in de toekomst kunnen herzien of hoe dit door middel van andere initiatieven uit hoofde van het zevende kaderprogramma kan worden aangepakt.</p>
      <p sl="en">Ik heb vandaag horen zeggen dat vergrijzing samen met klimaatverandering een van de grootste uitdagingen van de 21e eeuw vormen. Het is van belang dat de Commissie dit probleem blijft aanpakken, niet alleen door middel van afzonderlijke programma’s zoals deze, die wel zeer belangrijk zijn, maar door middel van programma's die ook verband houden met andere gebieden – en ik herhaal – waarbij wij samen over dit probleem moeten nadenken.</p>
      <p sl="en">Ik ben van mening dat de Commissie hier op moet toezien, omdat enkele lidstaten duidelijk een grote voorsprong hebben op andere lidstaten. Er moet dringend voor worden gezorgd dat er na afloop van dit programma geen grote verschillen tussen de lidstaten meer zijn.</p>
      <p sl="en">Ik zal een aantal hoofdpunten uitlichten die enkele collega’s, waaronder met name mijn twee schaduwrapporteurs, hebben genoemd. De heer Van Nistelrooij heeft duidelijk gemaakt dat het te lang duurt voordat producten op de markt komen en als wij daadwerkelijk een verschil willen maken met dit programma, dan is het van belang dat vooral dit punt wordt aangepakt. En zoals de heer Chatzimarkakis heeft gezegd, komen wij over als het deel van de wereld dat zich het meest inzet voor een hoge kwaliteit van het leven van mensen, ongeacht hun leeftijd. Ik denk dat het belangrijk is dat onze woorden ondersteund worden door maatregelen.</p>
      <p sl="en">Mijn dank gaat ook uit naar mevrouw Geringer de Oedenberg, rapporteur voor advies van de Commissie rechten van de vrouw en gendergelijkheid, en alle andere medewerkers van het secretariaat van de Commissie, het secretariaat van de PSE-Fractie en mijn Fractie voor hun bijdragen en naar de Commissie en de Raad, onder het Portugese en het Sloveense voorzitterschap.</p>
      <a text="(Applaus)"/>
    </intervention>
    <intervention id="3-356" speaker_id="4470" name="Luigi COCILOVO" is_mep="True" mode="spoken" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="nl">Het debat is gesloten.</p>
      <p sl="nl">De stemming vindt donderdag 13 maart 2008 plaats.</p>
    </intervention>
  </section>
  <section id="creitem24" title="17. Belasting van loodvrije benzine en van gasolie (debat)">
    <intervention id="3-358" speaker_id="4470" name="Luigi COCILOVO" is_mep="True" mode="spoken" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="nl">Aan de orde is het verslag (A6-0030/2008) van Olle Schmidt, namens de Commissie economische en monetaire zaken over het voorstel voor een richtlijn van de Raad tot wijziging van Richtlijn 2003/96/EG tot aanpassing van de bijzondere belastingregeling voor als motorbrandstof voor commerciële doeleinden gebruikte gasolie en tot coördinatie van de belasting van als motorbrandstof gebruikte loodvrije benzine en gasolie [COM(2007)0052 - C6-0109/2007 - 2007/0023(CNS) ].</p>
    </intervention>
    <intervention id="3-359" speaker_id="photo_generic" name="László Kovács" is_mep="True" mode="spoken">
      <p sl="en">lid van de Commissie . − Mijnheer de Voorzitter, ik ben de Commissie economische en monetaire zaken dankbaar voor haar steun voor het voorstel van de Commissie en in het bijzonder voor de inspanningen van rapporteur Olle Schmidt om tot een compromis te komen.</p>
      <p sl="en">Het Commissievoorstel is in maart 2007 ingediend en heeft tot doel om tot betere minimum accijnstarieven voor diesel en loodvrije benzine te komen en deze tarieven onderling aan te passen om zodoende de reële waarde van de minimuminkomens te handhaven en de nationale accijnstarieven onderling aan te passen, waardoor het fenomeen brandstoftoerisme beduidend kan worden verminderd.</p>
      <p sl="en">De beperking van brandstoftoerisme zorgt niet alleen voor de goede werking van de interne markt voor de vervoerders, maar ook voor minder extra kilometers en daardoor ook minder extra broeikasgasemissies die schadelijk zijn voor het milieu.</p>
      <p sl="en">Ik wijs er met nadruk op dat een groot aantal lidstaten tijdens de bespreking in de Raad het positieve gevolg van het voorstel van de Commissie op het milieu hebben onderstreept en in het bijzonder op klimaatverandering, de opwarming van de aarde en de goede werking van de interne markt.</p>
      <p sl="en">Wat het verslag van de heer Schmidt betreft stel ik de positieve houding in het verslag ten opzichte van het voorstel van de Commissie en de inspanningen van de rapporteur om tot een compromis te komen die voor iedereen acceptabel is zeer op prijs. De Commissie kan echter niet akkoord gaan met de meeste amendementen die in het verslag worden voorgesteld. Ik zal hier nader op ingaan.</p>
      <p sl="en">De Commissie verzet zich tegen elk voorstel dat het komen tot een oplossing op de lange termijn van de problemen brandstoftoerisme, dat schadelijk is voor het milieu, en vervalsing van de mededinging op de interne markt ondermijnt.</p>
      <p sl="en">De aanpak met betrekking tot de voorgestelde overgangsperiode is gebaseerd op het principe van gelijke behandeling van oude en nieuwe lidstaten. Ons inziens is het daarom een evenwichtige aanpak. De Commissie erkent evenwel dat dit een politieke kwestie is die in de Raad verder besproken moet worden.</p>
      <p sl="en">Ik wil verder uitleggen dat in het voorstel rekening wordt gehouden met het concurrentievermogen van de EU door de voorgestelde kleine verhoging van de accijnstarieven. Door dit gelijk te houden met de verwachte inflatie tot 2017 wordt enkel de reële waarde van de minimum belastingtarieven gehandhaafd. De Commissie is van mening dat haar eigen voorstel rekening houdt met alle relevante factoren. De Commissie acht het ongewenst om een minder ambitieus of een verdergaand plan goed te keuren om de minimum belastingtarieven te verhogen zoals is voorgesteld in amendement 18 en 25.</p>
      <p sl="en">Wat betreft amendement 4 en 10 waarin een nieuwe definitie van diesel voor commerciële doeleinden voor motorvoertuigen die meer dan 3,5 ton wegen wordt voorgesteld, wil ik toelichten dat dit niet in het originele voorstel was opgenomen. Dit is echter een van de hoofdpunten van de besprekingen in de Raad die de Commissie rekening houdend met het advies van het Parlement zal volgen.</p>
      <p sl="en">De Commissie kan in principe akkoord gaan met amendement 7 en 27 met het oog op het verminderen van de CO2-uitstoot. Er zij echter op gewezen dat het in overeenstemming met het subsidiariteitsbeginsel aan de lidstaten is, te bepalen op welke wijze zij hun belastingopbrengsten verdelen.</p>
      <p sl="en">Tot slot spreek ik mijn oprechte hoop uit dat het Parlement positief advies kan uitbrengen voor het voorstel van de Commissie en de Raad een positief signaal kan geven om adequaat te reageren op de bezorgdheid van de lidstaten die problemen hebben met brandstoftoerisme en tegelijkertijd de milieudoelstellingen te halen.</p>
    </intervention>
    <intervention id="3-360" speaker_id="4274" name="Olle SCHMIDT" is_mep="True" mode="spoken" role="rapporteur" nationality="Sweden" birth_date="22-07-1949" birth_place="Skärv" p_group="Group of the Alliance of Liberals and Democrats for Europe" m_state="SE">
      <p sl="sv">Mijnheer de Voorzitter, commissaris, het feit dat belastingen op Europees niveau een gevoelig onderwerp zijn, is gebleken uit het werk dat voor dit verslag is verricht. Ik dacht dat de brede consensus over de noodzaak om radicaal in te grijpen teneinde een antwoord te geven op de uitdagingen van de klimaatverandering het gemakkelijker zou maken om sympathie te winnen voor echt krachtige voorstellen. Het pakte echter anders uit.</p>
      <p sl="sv">Ik kan de kritiek van mevrouw Rühle ten aanzien van het hoge ambitieniveau volledig begrijpen, maar tegelijkertijd is het werk in ons Parlement erop gericht om redelijke compromissen te bereiken, wat de commissaris ook heeft gezegd, die in de hele Unie doorgevoerd kunnen worden. Ik verschil hier van mening met betrekking tot zowel de omvang van de verhoging van de accijnzen als de periode waarin deze verhoging wordt doorgevoerd.</p>
      <p sl="sv">De uitstekende samenwerking van mijn collega’s, de heer Becsey en de heer Rosati, heeft me doen realiseren dat als we er al in slagen een verslag op te stellen, ik het ambitieniveau moest aanpassen zodat het doel van mijn oorspronkelijke voorstellen niet volledig wordt gedwarsboomd. Het voorstel van de Commissie is volledig verworpen. Ik heb niet alles gewonnen, maar ook niet alles verloren. Navigeren tussen Luxemburg en de Groenen was over het algemeen geen eenvoudige kwestie.</p>
      <p sl="sv">De uitstoot door het vervoer neemt aanzienlijk toe. We moeten hier iets aan doen. Het feit dat de EU-lidstaten met verschillende belastingniveaus voor diesel concurreren, is daarom niet redelijk en evenmin juist, zoals de commissaris terecht zegt. Niemand kan denken dat het goed is voor de interne markt dat vrachtwagens grote omwegen moeten maken om goedkoop diesel te tanken in plaatsen zoals Luxemburg. Dit zogenoemde brandstoftoerisme is niet alleen slecht voor het milieu, het beperkt ook de mededinging. Daarnaast leidt dit tot derving van belastingopbrengsten en bovendien is er geen reden om aparte belasting te heffen op loodvrije benzine en diesel.</p>
      <p sl="sv">We hebben hier dus een compromis bereikt dat min of meer unaniem door de commissie wordt gesteund. De minimum brandstofbelasting op diesel wordt langzamer verhoogd dan door de Commissie is voorgesteld. De accijns zullen tot 2015 van 302 euro per 1 000 liter stijgen naar hetzelfde belastingniveau voor loodvrije benzine, te weten 359 euro per 1 000 liter. De Commissie had graag gezien dat deze stijging al in 2012 gerealiseerd zou zijn.</p>
      <p sl="sv">Letland, Litouwen, Polen, Bulgarije en Roemenië krijgen tot 1 januari 2016 de tijd om het hogere minimum belastingtarief door te voeren. De Commissie wil tot 2014 het minimum belastingtarief verhogen naar 380 euro per 1 000 liter. Om te voorkomen dat de mededinging ernstig wordt verstoord, meent de commissie dat landen waarin het belastingtarief voor diesel meer dan 400 euro per 1 000 liter en voor loodvrije benzine meer dan 500 euro per 1 000 liter bedraagt, de belasting op deze brandstoffen niet voor 2015 moeten verhogen.</p>
      <p sl="sv">Mijnheer de Voorzitter, commissaris, dit is duidelijk een zeer gevoelige kwestie, waarbij in het bijzonder wordt gelet op subsidiariteit. Niettemin kan langs deze weg toenemende convergentie van belastingniveaus worden verwezenlijkt. Tegelijkertijd weten we dat de onvermijdelijke uitdagingen op het gebied van milieu invloed uit zullen oefenen op toekomstige beoordelingen van financiële controle.</p>
      <p sl="sv">Tot degenen die vinden dat ik niet streng genoeg ben geweest met betrekking tot mijn eisen en dat ik het ambitieniveau heb afgeremd, wil ik zeggen dat ik het in wezen met jullie eens ben. We hadden hogere niveaus en kortere doorvoerperiodes overeen moeten komen, zoals de Commissie en de commissaris zeiden, maar de huidige EU is niet dezelfde als het Europa van slechts vijf jaar geleden. Gelukkig niet.</p>
      <p sl="sv">De economische voorwaarden die zijn verbonden aan het harmoniseren van de accijnstarieven zijn niet meer hetzelfde als voorheen. Als wij grensoverschrijdende emissies aan willen pakken, dan moeten we tot redelijke compromissen komen waar iedereen mee kan leven. Dat moeten wij ons allen realiseren.</p>
      <p sl="sv">Voorts zou ik hieraan willen toevoegen dat de oude lidstaten kritiek verdienen aangezien zij eerder genomen beslissingen over belastingverhogingen niet hebben opgevolgd. De commissie heeft in haar conclusie ook rekening gehouden met de koopkracht en de inflatie.</p>
      <p sl="sv">De olieprijs bereikt een nieuw record. De laatste keer hoorde ik in het nieuws dat de olieprijs bijna 110 dollar per vat heeft bereikt.</p>
      <p sl="sv">Er bestaat nu ruime overeenstemming over de geleidelijke aanpassing van de belastingstelsels. Ik hoop dat de commissaris er ook zo over denkt of in ieder geval de commissie. En ik hoop dat ik morgen in het Huis op de brede steun van mijn collega’s kan rekenen, zodat we een verslag op kunnen stellen dat als een basis voor verdere maatregelen kan dienen.</p>
    </intervention>
    <intervention id="3-361" speaker_id="28138" name="Zsolt László BECSEY" is_mep="True" mode="spoken" nationality="Hungary" birth_date="12-01-1964" birth_place="Szeged" p_group="Group of the European People's Party (Christian Democrats) and European Democrats" m_state="HU">
      <p sl="hu">namens de PPE-DE-Fractie . – Dank u mijnheer de Voorzitter. Ik wil de rapporteur, Olle Schmidt, bedanken voor zijn uitstekende werk. Ik denk dat wij vandaag een doorbraak hebben bereikt, aangezien wij erin zijn geslaagd om op een brede basis van consensus een gemeenschappelijk parlementair standpunt te formuleren. Ik denk dat het belangrijk is om het gemeenschappelijk standpunt dat wij in onze commissie hebben bereikt in deze voltallige vergadering te handhaven. Het is een succes omdat we erin zijn geslaagd een minimum en een maximum accijnstarief vast te stellen die voldoet aan de doelstellingen om inflatie tegen te gaan zonder het idee van regelgeving volledig in te trekken. Het is beter om een mening te hebben dan helemaal geen, waardoor alleen nog het voorstel van de Commissie op tafel zou liggen. Het is tevens een succes omdat iedereen iets opoffert. Landen met hoge belastingtarieven zijn bereid om hun huidige hoge belastingtarieven in het belang van de convergentie te bevriezen en landen met een laag belastingtarief willen instemmen met een lichte stijging in het kader van de huidig geldende wetgeving met betrekking tot diesel.</p>
      <p sl="hu">Het grootste offer wordt in dit opzicht gebracht door de nieuw toegetreden Baltische staten en de Balkan, omdat de prijzen en het inkomen in deze landen lager liggen en zij ten aanzien van de inflatie en de mededinging en ook op sociaal gebied met in het bijzonder de voorbereidingen voor de introductie van de euro een enorme uitdaging zijn aangaan. Het is een succes omdat dit het zogenaamde cherry-picking in de weg staat. Eind 2015 zou iedereen dan binnen de voorgestelde bandbreedte vallen en daarmee komt een einde aan een reeks van onverklaarbare individuele uitzonderingen. Dit stelt ons in staat om de ernst van de Europese wetgeving te versterken. Ik vind discipline zeer belangrijk en daarom vragen wij de Commissie om in 2010 tussentijds verslag uit te brengen over de naleving van de doelstellingen om te controleren of de partijen die aanpassingen moeten doen de tarieven ook aanpassen of dit alleen maar veinzen te doen. Het is een succes omdat de Raad zal zien dat er een manier is om de gewenste convergentie te bereiken en de Commissie zal de filosofie van het Parlement begrijpen, namelijk het instellen minimum en maximum tarieven met als hoofdzaak de inflatie te verlagen in plaats van inflatie teweeg te brengen. Zij kan dit in de toekomst in overweging nemen, wanneer zij het geplande voorstel van de Commissie betreffende accijnstarieven indient. Ik dank u voor uw aandacht, mijnheer de Voorzitter.</p>
    </intervention>
    <intervention id="3-362" speaker_id="28394" name="Dariusz ROSATI" is_mep="True" mode="spoken" nationality="Poland" birth_date="08-08-1946" birth_place="Radom" p_group="Group of the European People's Party (Christian Democrats)" m_state="PL">
      <p sl="pl">namens de PSE-Fractie . – Mijnheer de Voorzitter, het voorstel van de Commissie inzake belasting van loodvrije benzine en diesel heeft tot doel overmatig gebruik van brandstof voor vervoer te beperken en daardoor milieuverontreiniging te verminderen.</p>
      <p sl="pl">De Commissie hoopt daarnaast dat haar voorstel tot minder grote verschillen in de door de afzonderlijke lidstaten opgelegde accijnstarieven zal leiden en daarmee zal bijdragen aan de totstandbrenging van gelijke concurrentievoorwaarden in de gemeenschappelijke markt. Deze doelen zijn over het algemeen wenselijk en zij verdienen steun. Tegelijkertijd bevat het voorstel van de Commissie echter oplossingen die negatieve gevolgen kunnen hebben voor de economieën van de lidstaten. Tot de eerstgenoemde behoren aanvullende verhogingen van de kosten van brandstof en toename van de inflatie, hogere kosten en een lager concurrentievermogen van de Europese bedrijven en een daling van de koopkracht van de Europese huishoudens. Deze gevolgen zijn mogelijk vooral merkbaar wanneer de olieprijs op de wereldmarkt uitzonderlijk hoog is, zoals nu het geval is. Daarnaast zouden de voorstellen van de Commissie tot gevolg hebben dat het leeuwendeel van de aanpassingen aan de nieuwe belastingtarieven ten laste komen van de minst ontwikkelde lidstaten van de Unie. Dit is een punt van grote bezorgdheid. Daarom heeft de heer Schmidt amendementen in zijn verslag voorgesteld die erop gericht zijn dergelijke negatieve gevolgen tot een minimum te beperken zonder dat de hoofddoelstellingen van de voorstellen van de Commissie worden ondermijnd.</p>
      <p sl="pl">In het kader van het bereikte compromis tussen de voornaamste fracties verlangen wij de invoering van drie belangrijke wijzigingen in het eerste ontwerp van de Commissie. Ten eerste stellen wij voor om het beoogde minimum accijnstarief voor brandstof te verlagen van 380 euro per 1 000 liter naar 359 euro per 1 000 liter. Ten tweede pleiten wij in de nieuwe lidstaten voor een verlenging met twee jaar van de overgangsperiode voor de invoering van de nieuwe tarieven, waardoor deze periode tot 2016 loopt. Ten derde stellen wij voor om te eisen dat lidstaten die op het ogenblik de hoogste accijns op brandstof heffen de accijns niet voor 2015 zullen verhogen teneinde het harmoniseren van de accijnstarieven te vergemakkelijken.</p>
      <p sl="pl">Mijnheer de Voorzitter, Commissaris, ik wil er op wijzen dat het geen gemakkelijke taak was om tot een compromis te komen. Dit vereiste concessies en de goede wil van iedereen die heeft deelgenomen aan de besprekingen in de Commissie economische en monetaire zaken. Ik wil van de gelegenheid gebruikmaken om de heer Schmidt te bedanken voor zijn grote inspanningen ten aanzien van dit compromis en hem te feliciteren met het succesvolle resultaat. Natuurlijk voldoet het compromis niet volledig aan alle wensen van iedereen die hierbij is betrokken, maar waarbij ernaar is gestreefd een reeks doelstellingen en standpunten met elkaar te verzoenen. Het compromis betekent een stap voorwaarts naar het verminderen van de verschillen in de accijnstarieven binnen de Unie. Ik verzoek de leden van het Huis om dit compromis te steunen en het verslag Schmidt goed te keuren.</p>
    </intervention>
    <intervention id="3-363" speaker_id="28332" name="Dariusz Maciej GRABOWSKI" is_mep="True" mode="spoken" nationality="Poland" birth_date="28-08-1950" birth_place="Warszawa" p_group="Independence/Democracy Group" m_state="PL">
      <p sl="pl">namens de UEN-Fractie . – Mijnheer de Voorzitter, de fungerend voorzitter van de Europese Raad en de commissarissen zijn geneigd om hun interventies te beginnen met verklaringen betreffende de bescherming en ondersteuning van economische vrijheden, vrije mededinging en KMO’s. De overgang van deze verklaringen naar de uiteenzetting van het onderwerp brengt verslagen met zich mee die vergelijkbaar zijn met het verslag waarover wij vandaag debatteren.</p>
      <p sl="pl">Het verslag stelt voor om één accijnstarief in alle lidstaten en harmonisering van de prijzen in te stellen om een en ander duidelijker, gemakkelijker en eerlijker te maken. Dit speelt zich af in de context van een premisse die a priori als correct wordt beschouwd, namelijk dat één belastingstelsel, één monetair stelsel, één stelsel voor keuring en handel, één regelgeving voor productiegrenzen enzovoorts de beste oplossing is voor de lidstaten van de Europese Unie.</p>
      <p sl="pl">Het voorstel bepaalt dat er ongeacht de afstand tot de voorzieningsbron van brandstof en ongeacht de loonkosten geen verschillen zijn in de kosten voor levering van brandstof binnen de Europese Unie. Dit is gewoon niet waar. Ik zou graag willen vragen wat economische vrijheid en vrije mededinging binnen de Europese Unie eigenlijk inhoudt. Zouden we het niet moeten hebben over economische dwang? Is één brandstofprijs waarbij alle concurrentie wordt uitgeschakeld niet de ideale oplossing voor multinationale brandstofleveranciers ten nadele van kleine bedrijven en eindgebruikers? Is één brandstofprijs niet vooral in het voordeel van sterk ontwikkelde landen ten koste van minder ontwikkelde landen? Tot slot, als de Europese Unie bovengenoemd verslag goedkeurt en brandstofprijzen onder het mom van het uit de weg ruimen van obstakels voor bedrijven en landen harmoniseert, zorgt dit er dan niet voor dat zij in de vorm van belastingheffing opnieuw worden gehinderd? Of erger nog, worden zij hierdoor niet regelrecht tot armoede gedreven? Wij zullen dan ook tegen dit verslag stemmen.</p>
    </intervention>
    <intervention id="3-364" speaker_id="39534" name="Cornelis VISSER" is_mep="True" mode="spoken" nationality="Netherlands" birth_date="14-11-1965" birth_place="Stellendam" p_group="Group of the European People's Party (Christian Democrats) and European Democrats" m_state="NL">
      <p sl="nl">Voorzitter, het is de eerste keer dat ik in de plenaire vergadering spreek. Ik hoop nu en in de toekomst de belangen van de Europese Nederlandse burgers op deze plaats te mogen verdedigen.</p>
      <p sl="nl">Er is veel onderhandeld voordat dit gedegen verslag van de heer Schmidt tot stand is gekomen. Ik ben blij dat de rapporteur en de andere fracties uiteindelijk dit compromis hebben bereikt. Het Commissievoorstel is bedoeld om de accijnstarieven in stappen te verhogen en aldus de verschillen tussen de lidstaten te verkleinen.</p>
      <p sl="nl">Het milieuargument speelt een rol, maar ik ben van mening dat de stijging van de brandstofprijzen hierin al een voldoende sturende factor is. Daarnaast gebruikt de Commissie concurrentieverstoring als argument om de minimumaccijns op diesel voor professioneel gebruik te verhogen. Ik ben verbaasd dat tanktoerisme wordt gebruikt als argument om de minimumaccijns op diesel voor professioneel gebruik te verhogen, omdat dit argument sterk overdreven is. Tanktoerisme in het wegtransport is een randverschijnsel met weinig invloed op de onderlinge concurrentiepositie en de werking van de interne markt.</p>
      <p sl="nl">De Commissie stelt een forse verhoging van de minimumaccijns voor tot 380 euro per duizend liter. Ik ben van mening dat een zodanige verhoging van de minimumaccijns in combinatie met de toch al extreem hoge brandstofprijzen té grote gevolgen zal hebben voor de portemonnee van de consument en de inflatie. De parlementaire commissie is het uiteindelijk eens geworden over een verhoging tot 359 euro per duizend liter per 1 januari 2015. Nederland zit hier op dit moment al iets boven.</p>
      <p sl="nl">Dan nog iets anders. De wegtransportsector klaagt terecht dat de steeds hogere accijnzen een opwaartse druk op de brandstofprijs betekenen. In het Commissievoorstel voor de harmonisatie van de dieselaccijns ontbrak een bovengrens. Op die manier zouden de verschillen blijven voortbestaan. Het Parlement is van mening dat de lidstaten het accijnstarief voor diesel boven de 400 euro per duizend liter tot 1 januari 2015 moeten bevriezen.</p>
      <p sl="nl">Tot slot hoop ik dat de ministers van Financiën in hun besluit het belang van de consument op het punt van koopkracht en inflatiebeperking voorrang zullen geven.</p>
    </intervention>
    <intervention id="3-365" speaker_id="28308" name="Elisa FERREIRA" is_mep="True" mode="spoken" nationality="Portugal" birth_date="17-10-1955" birth_place="Porto" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Mijnheer de Voorzitter, commissaris, dit verslag behandelt een uiterst delicate kwestie op het gebied van het Europees economisch beleid, namelijk belastingen, aangezien het verslag betrekking heeft op bijzondere belastingen voor benzine en gasolie voor het commercieel vervoer. Deze belastingen vormen voor veel lidstaten een belangrijke bron van belastingopbrengsten. Het ontbreken van haalbare alternatieven om het wagenpark voor commercieel goederenvervoer van brandstof te voorzien, betekent dat de brandstofprijzen een strategische factor is in de mededinging van veel landen.</p>
      <p sl="pt">De erkenning van de bevoegdheid van de lidstaten om bijzondere verbruiksbelastingen te heffen is zeker. Als deze belastingen echter direct de prijs van verkochte goederen beïnvloeden, dan hebben buitensporige verschillen een directe invloed op de werking van de interne markt. Zoals eerder al is genoemd leiden deze verschillen ook tot grensoverschrijdende bewegingen en dit heeft weer gevolgen voor het milieu.</p>
      <p sl="pt">Het in de Commissie economische en monetaire zaken bereikte compromis is een echt compromis en daarom wil ik in dat opzicht alle schaduwrapporteurs en in het bijzonder hoofdrapporteur Schmidt prijzen voor hun uitstekende werk. Ik kan het feit niet negeren dat enkelen graag zouden zien dat het minimum accijnsniveau onze milieuoverwegingen duidelijker zou weerspiegelen. Persoonlijk betwijfel ik echter of het, gezien het huidige niveau van de olieprijzen, nodig is om dit soort signalen door middel van belastingheffing te versterken. Daarom is de keuze gemaakt om het minimum en maximum belastingniveau dichter bij elkaar te brengen, waardoor het volgens enkelen met gedeeltelijke opoffering van deze milieuoverwegingen mogelijk is om de vervalsing van de mededinging door belastingen te verminderen. Wij hebben grote inspanningen geleverd en wij hopen dan ook dat wij op een passende waardering van de Commissie en de Raad kunnen rekening en dat hierdoor verdere vooruitgang op het gebied van belastingen binnen de Europese Unie mogelijk is.</p>
    </intervention>
    <intervention id="3-366" speaker_id="1186" name="Astrid LULLING" is_mep="True" mode="spoken" nationality="Luxembourg" birth_date="11-06-1929" birth_place="Schifflange" p_group="Group of the European People's Party (Christian Democrats)" m_state="LU">
      <p sl="fr">Mijnheer de voorzitter, als mevrouw Kauppi niet kan komen, dan staat zij mij toe om in haar plaats te spreken, aangezien zij als gastvrouw optreedt bij een belangrijk dinerdebat.</p>
      <p sl="fr">Mijnheer de voorzitter, geachte collega’s, het verslag van onze liberale collega Olle Schmidt heeft betrekking op een nieuwe confrontatie tussen het Huis en de Europese Commissie die een niet-gerechtvaardigde verhoging van de indirecte belastingen heeft voorgesteld. Dit voorstel is ingediend door een commissaris die mijn inziens het contact met de economische werkelijkheid volledig heeft verloren. De heer Kovács stelt een aanzienlijke toename van het minimumtarief voor loodvrije benzine en gasolie voor. Met het oog op de recordinflatie die de Europese Centrale Bank grote zorgen baart en op de economische neergang die op het ogenblik aan de gang is, lijkt het mij een bijzonder slecht moment om de accijns op gasolie en stookolie te verhogen.</p>
      <p sl="fr">Persoonlijk had ik dit niet inspirerende voorstel van de Commissie eenvoudigweg verworpen, maar gezien de meerderheidsverhouding in het Huis kon ik dit niet doen. Ik steun het door de voornaamste fracties van het Europees Parlement bereikte compromis aangezien ik denk dat deze erin bestaat om schade te beperken.</p>
      <p sl="fr">De geleidelijke verhoging van de minimumaccijns op diesel tot 359 euro per 1 000 liter tot 2015 en bevriezing van de minimumaccijns voor loodvrije benzine met eenzelfde waarde zoals in het compromis is bepaald, ligt duidelijk lager dan het door de Commissie voorgestelde niveau. De Commissie heeft namelijk voorgesteld om de accijnzen in uiterlijk 2014 te verhogen naar 380 euro voor zowel diesel als loodvrije benzine. De rapporteur wilde in zijn verslag zelfs nog een stap verder gaan en een minimumniveau van 400 euro vaststellen. Ik verwelkom de bereidheid van onze rapporteur om tot een compromis te komen waarbij de tarieven tijdens de bespreking van zijn verslag in de Commissie economische en monetaire zaken omlaag zijn gebracht.</p>
      <p sl="fr">Naar mijn mening moet de echte essentie van dit verslag gezocht worden in amendement 19. Hierin eisen we van de lidstaten die nu buitensporige accijnzen toepassen van meer dan 400 euro per 1 000 liter diesel en 500 euro per 1 000 liter loodvrije benzine dat zij deze tarieven tot 2015 niet verder verhogen. Zonder zo ver gaan minimumaccijns in het voorstel vast te leggen die de Commissie nooit heeft durven voorstellen, zijn wij in ieder geval voorstander van om de prijzen aan te passen.</p>
      <p sl="fr">Mijnheer de Voorzitter, er is slechts een manier om harmonisatie van de accijnstarieven in Europa te waarborgen: het instellen van tegelijkertijd zowel minimum als maximum tarieven. Het heeft geen nut om de minimumaccijns te verhogen en de lidstaten die erop aandringen extreem hoge tarieven toepassen niet in te dammen.</p>
      <p sl="fr">Mijnheer de Voorzitter, tot slot zou ik, indien u mij toestaat, graag het woord willen voeren voor een beroep op het Reglement. Ik wil de commissaris vragen wie heeft beweerd dat wij dit voorstel steunen en of hij misschien van een andere planeet komt, want wij steunen zijn voorstel namelijk niet.</p>
    </intervention>
    <intervention id="3-367" speaker_id="39315" name="Margaritis SCHINAS" is_mep="True" mode="spoken" nationality="Greece" birth_date="28-07-1962" birth_place="Thessaloniki" p_group="Group of the European People's Party (Christian Democrats) and European Democrats" m_state="GR">
      <p sl="el">Mijnheer de Voorzitter, nu dat de inflatie in de eurozone een historisch hoogtepunt heeft bereikt en de olieprijs 110 dollar per vat bedraagt, wil het Europese Parlement de indirecte belastingen op brandstof verhogen. Indien dit geen grap is, dan is dit zeker bedoeld om een glimlach te toveren op de gezichten van de lezers van de vrijdagskrant. Mijn inziens geven we op een verkeerd moment een verkeerd signaal af. We laten zien dat we niet begrijpen hoe de samenleving in elkaar steekt.</p>
      <p sl="el">Voorts zal mijn delegatie het compromis niet steunen. Wij zijn erop tegen dat zes lidstaten die al een hoge belasting heffen alle andere lidstaten via commissaris Kovács intimideren om de prijzen in de context van brandstoftoerisme te verhogen. Ik kan dit niet tegenover mijn kiezers rechtvaardigen. Laten we in plaats hiervan een ander beleid voeren dat ten gunste is van het milieu. We moeten dergelijke belastingverhogende toestanden zien te vermijden.</p>
    </intervention>
    <intervention id="3-368" speaker_id="34229" name="Atanas PAPARIZOV" is_mep="True" mode="spoken" nationality="Bulgaria" birth_date="05-07-1951" birth_place="Sofia" p_group="Socialist Group in the European Parliament" m_state="BG">
      <p sl="bg">Mijn land heeft grote inspanningen geleverd om de accijnzen in de afgelopen jaren te verhogen en de accijnzen op loodvrije benzine zijn in 2004 van 254 naar 350 euro gestegen, terwijl de accijnzen op diesel respectievelijk van 203 naar 307 euro zijn gestegen. Wij waren bereid om de belastingtarieven snel te laten stijgen om het inflatoire effect in de komende jaren te verminderen.</p>
      <p sl="bg">Het nieuwe voorstel van de Commissie trekt onze strategie in twijfel. Daarom klinkt het in het verslag ingediende voorstel van de Economische Commissie redelijk. Landen zoals Bulgarije en Roemenië worden daarin minder benadeeld.</p>
      <p sl="bg">Ik hoop dat de Commissie dit compromis goedkeurt, ondanks dat zelfs dit voorstel een enorme inspanning vergt voor de Bulgaarse economie. Het vormt een inflatoire factor zonder dat dit gevolgen heeft voor het milieu, omdat benzine en stookolie geen elastische producten zijn. Zij zijn afhankelijk van veel economische factoren en niet alleen van accijnzen.</p>
    </intervention>
    <intervention id="3-369" speaker_id="28257" name="Ivo BELET" is_mep="True" mode="spoken" nationality="Belgium" birth_date="07-06-1959" birth_place="St Truiden" p_group="Group of the European People's Party (Christian Democrats)" m_state="BE">
      <p sl="nl">Even heel kort, mijnheer de Commissaris, het lijkt me toch nuttig om erop te wijzen dat hier uiteraard omzichtigheid geboden is; het lijkt me ook nuttig om de publieke opinie erop te wijzen wat hier op het spel staat, want de criticasters staan uiteraard klaar om dit te verkopen als een pure belastingverhoging, terwijl zeker het voorstel van het Parlement een heel bescheiden maatregel is en dit als een belastingverhoging voorstellen zou natuurlijk desastreus zijn in deze context van peperdure prijzen.</p>
      <p sl="nl">Dit voorstel, dat wij hopelijk morgen gaan goedkeuren, is in eerste instantie goed om een jarenlange concurrentiescheeftrekking, zeker in grensregio's, eindelijk uit te bannen en het is bovendien ook goed voor het milieu, dat is meegenomen. En daarom, beste collega's, mijnheer de commissaris, Voorzitter, mijn tweede opmerking: wij rekenen erop dat de Europese Commissie en wij allemaal de komende tijd, een heel offensieve, met name de Commissie, een heel offensieve en proactieve rol gaan spelen bij het ontwikkelen en de promotie van milieuvriendelijke brandstoffen en, met andere woorden, een effectief uitdoofbeleid voor de fossiele brandstoffen, voor benzine en diesel.</p>
    </intervention>
    <intervention id="3-370" speaker_id="28389" name="Zbigniew KUŹMIUK" is_mep="True" mode="spoken" nationality="Poland" birth_date="19-09-1956" birth_place="Komorowo" m_state="PL">
      <p sl="pl">Mijnheer de Voorzitter, ik zou graag de aandacht willen vestigen op drie punten. Ten eerste ziet het ernaar uit dat de olieprijs in de toekomst niet meer beneden de 100 euro per vat zal komen, wat ertoe leidt dat de brandstofprijs voortdurend blijft stijgen. De drastische toename van brandstofprijzen in Europa is alleen voorkomen dankzij de zwakke Amerikaanse dollar. We kunnen er echter niet vanuit gaan dat de Verenigde Staten altijd een zwakke munt zal hebben. In het licht van deze situatie lijkt het voorstel om de komende jaren de accijnstarieven in de Europese Unie dan ook niet te getuigen van enige economische realiteit.</p>
      <p sl="pl">Ten tweede is het BBP per hoofd van de bevolking evenals het niveau van het persoonlijke inkomen in de nieuwe lidstaten lager dan in de oude lidstaten. Het is voor nieuwe lidstaten dan ook pas mogelijk om de belastingen te harmoniseren zodra het persoonlijke inkomen een vergelijkbaar niveau heeft bereikt.</p>
      <p sl="pl">Tot slot zouden de lidstaten uit hoofde van het subsidiariteitsbeginsel meer vrijheid moeten genieten met betrekking tot het verlagen van belastingen op brandstoffen die niet van olie zijn gemaakt. Dergelijke maatregelen stimuleren het belang in het gebruik van hernieuwbare brandstoffen. Zij zouden er ook toe bijdragen de CO2-uitstoot te verminderen en ons kunnen helpen om aan onze internationale verplichtingen met betrekking tot de bescherming van het milieu te voldoen.</p>
    </intervention>
    <intervention id="3-371" speaker_id="4432" name="Claude TURMES" is_mep="True" mode="spoken" nationality="Luxembourg" birth_date="26-11-1960" birth_place="Diekirch" p_group="Group of the Greens/European Free Alliance" m_state="LU">
      <p sl="fr">Mijnheer de Voorzitter, ik wil alleen kort het woord voeren om te onderstrepen dat niet alle leden van Luxemburg erop uit zijn goedkope benzine te scoren. Ik denk dat de heer Belet een goede uiteenzetting heeft gegeven. We moeten een compromis vinden in ons beleid met betrekking tot de problemen ten aanzien van de oliebronnen en klimaatverandering en een balans zien te vinden tussen de landen en de regio’s.</p>
      <p sl="fr">Ik deel u mee dat het Luxemburgse Parlement dinsdag klimaatverandering heeft behandeld en tanktoerisme heeft besproken. De meeste leden van het Luxemburgse Parlement, waaronder ook leden van mevrouw Lulling’s eigen partij, zijn het erover eens dat dit fenomeen ten minste lokaal een halt moet worden toegeroepen.</p>
      <p sl="fr">Ik wil alleen nog zeggen dat Luxemburg in zijn geheel een totaal andere houding heeft dan die van mevrouw Lulling die in deze kwestie een vertegenwoordigt.</p>
    </intervention>
    <intervention id="3-372" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, het lijkt erop dat een interne markt met vrij verkeer van goederen en diensten gelijk staat aan volledige mededinging. Dit is echter niet het geval aangezien de kosten voor productiemiddelen, waaronder de kosten voor brandstof vallen, een aanzienlijke invloed heeft op de winstgevendheid van de productie. Op het ogenblik verschillen de belastingen op brandstof zelfs tussen aangrenzende landen wat in grensgebieden aanleiding geeft tot het zogenoemde brandstoftoerisme. Dit komt echter maar op kleine schaal voor.</p>
      <p sl="pl">Onderlinge aanpassing van accijnstarieven lijkt redelijk, maar het proces tot aanpassing zou geleidelijk en in meerdere stappen moeten gebeuren. Harmonisatie van de minimumaccijns op dieselbrandstof en loodvrije benzine dient ook te worden gespreid. We zouden ons hierbij moeten laten leiden door het streven naar het zo laag mogelijk houden van belastingen en accijns op brandstoffen om het opdrijven van inflatie en productiekosten en toenemende consumptie van huishoudens te voorkomen. Dit is met name relevant voor de nieuwe lidstaten waar de inkomens beduidend lager liggen.</p>
    </intervention>
    <intervention id="3-373" speaker_id="photo_generic" name="László Kovács" is_mep="True" mode="spoken">
      <p sl="en">lid van de Commissie . − Mijnheer de Voorzitter, allereerst wil ik u graag bedanken voor de opmerkingen en standpunten in dit debat.</p>
      <p sl="en">Het is erg belangrijk om een positief advies van het Parlement te krijgen voor het voorstel van de Commissie over een bijzondere belastingregeling voor commerciële diesel. Wij hebben er echter nota van genomen dat uw verslag vergeleken met het voorstel van de Commissie minder ambitieus is, met name het niet onderschrijven van de herwaardering van de algemene minimum belastingniveaus op diesel en loodvrije benzine.</p>
      <p sl="en">Ik ben de economische beweegredenen niet uit het oog verloren. Integendeel: economische beweegredenen spreken de extra miljoenen kilometers en extra tonnen CO2 en andere broeikasgassen tegen die door brandstoftoerisme worden veroorzaakt. Ik moet rekening houden – en dat moeten wij allemaal – met de groeiende bedreiging van klimaatverandering en opwarming van de aarde voor de mensheid. Deze bedreiging is zelfs nog alarmerender dan de inflatie. Wat de voorgestelde verhoging van de accijnstarieven betreft, zal dit niet tot inflatie leiden. De verwachte inflatie van 2,2 procent per jaar tot 2017 zal gewoon hetzelfde blijven.</p>
      <p sl="en">Hoewel de Commissie amendement 1 gedeeltelijk en amendement 7 en 27 in beginsel kan aanvaarden, moeten we de andere amendementen formeel verwerpen. Wij zullen echter tijdens de besprekingen in de Raad trachten zo veel mogelijk rekening te houden met de door het Parlement voorgestelde amendementen. Een positief advies van het Parlement is een belangrijk signaal van het toenemende bewustzijn ten aanzien van de groeiende negatieve invloed die vervoer op het milieu heeft en die wij door middel van belastingen op brandstof moeten aanpakken.</p>
    </intervention>
    <intervention id="3-374" speaker_id="4274" name="Olle SCHMIDT" is_mep="True" mode="spoken" role="rapporteur" nationality="Sweden" birth_date="22-07-1949" birth_place="Skärv" p_group="Group of the Alliance of Liberals and Democrats for Europe" m_state="SE">
      <p sl="sv">Bedankt mijnheer de Voorzitter. Mijn dank gaat tevens uit naar de Commissie en naar het secretariaat van onze commissie.</p>
      <p sl="sv">In eerste instantie dacht ik dat de commissaris niet echt geneigd was om de opvattingen van de commissie te aanvaarden. Ik kan dit begrijpen op formele gronden. Nu ik de Commissie opnieuw heb gehoord, dacht ik de opvatting politiek is politiek te bespeuren. Ik erken dat we ambitieuzer hadden kunnen zijn. De commissaris gebruikt de woorden “minder ambitieus.” Inderdaad, maar luister eens naar alle kanten van dit debat. Alle standpunten zijn uitgesproken, waarbij mevrouw Lulling tussen twee vuren zat. Commissaris, juist op grond van politieke realiteit, waar u zich inderdaad van bewust bent, moesten we een verslag en een voorstel formuleren. Nu zal de Commissie economische en monetaire zaken hopelijk morgen met een verslag komen die niet helemaal in lijn ligt met uw standpunt en die u niet in alle opzichten kunt accepteren, maar het is in ieder geval een verslag.</p>
      <p sl="sv">Tot slot wil ik nog tot de commissaris zeggen dat ik desondanks denk dat we – wanneer we morgen een positief resultaat bereiken – vooruitgang hebben geboekt door een eind te maken aan de confrontatie betreffende deze kwesties tussen de commissie, het Parlement en de Commissie en de Raad. U hebt gezegd dat we brandstoftoerisme in het belang van de interne markt moeten aanpakken. Dit is juist, maar we moeten ook drastische en krachtige maatregelen treffen ten gunste van het milieu. We moeten het over dergelijke maatregelen in de Unie eens zijn en ik geloof dat we erin zijn geslaagd om het juiste balans hierin te vinden.</p>
    </intervention>
    <intervention id="3-375" speaker_id="1186" name="Astrid LULLING" is_mep="True" mode="spoken" nationality="Luxembourg" birth_date="11-06-1929" birth_place="Schifflange" p_group="Group of the European People's Party (Christian Democrats)" m_state="LU">
      <p sl="fr">Mijnheer de Voorzitter, ik wil graag het woord voeren voor een persoonlijk feit. De heer Turmes noemde mij een drugsverslaafde. Ik voel mij beledigd en ik eis van hem dat hij zijn woorden terugneemt.</p>
      <p sl="fr">Met betrekking tot deze kwestie kan ik meedelen dat mijn partij en mijn regering het door de rapporteur voorgestelde compromis, waartoe ik een belangrijke bijdrage heb geleverd, volledig steunen. De heer Turnes daarentegen lijkt te zijn vergeten dat gasolie in België momenteel goedkoper is dan in Luxemburg en dat alle brandstoftoeristen op het ogenblik niet naar Luxemburg maar naar België gaan.</p>
    </intervention>
    <intervention id="3-376" speaker_id="4470" name="Luigi COCILOVO" is_mep="True" mode="spoken" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="nl">Goed, wij nemen nota van wat mevrouw Lullig heeft gezegd en ik ben ervan overtuigd dat de bewering die in dit Huis zijn gemaakt nader worden verklaard.</p>
      <p sl="nl">Het debat is gesloten.</p>
      <p sl="nl">De stemming vindt donderdag 13 maart 2008 plaats.</p>
    </intervention>
  </section>
  <section id="creitem25" title="18. Wereldfonds voor energie-efficiëntie en hernieuwbare energie (debat)">
    <intervention id="3-378" speaker_id="4470" name="Luigi COCILOVO" is_mep="True" mode="spoken" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="nl">Aan de orde is het verslag (A6-0006/2008) van de heer Turmes, namens de Commissie industrie, onderzoek en energie, over het Wereldfonds voor energie-efficiëntie en hernieuwbare energie [2007/2188(INI) ].</p>
    </intervention>
    <intervention id="3-379" speaker_id="4432" name="Claude TURMES" is_mep="True" mode="spoken" role="rapporteur" nationality="Luxembourg" birth_date="26-11-1960" birth_place="Diekirch" p_group="Group of the Greens/European Free Alliance" m_state="LU">
      <p sl="de">Mijnheer de Voorzitter, Martin Luther King had een droom. Hij droomde van een samenleving waarin huidskleur niet tot discriminatie leidt. Het was een droom dat Amerika en de rest van de wereld ingrijpend heeft veranderd. Vandaag de dag heeft Europa een droom of liever gezegd een visie: het ontwikkelen van de energie van de toekomt, niet alleen Europa, maar ook daarbuiten. De visie van hernieuwbare energie speelt halverwege deze eeuw een hele belangrijke rol. Deze visie zal bijdragen aan het vermijden van conflicten over de overgebleven olie- en gasbronnen, het matigen van de klimaatverandering en ervoor zal zorgen dat miljarden mensen over de hele wereld toegang hebben tot de energie die nu buiten hun bereik ligt.</p>
      <p sl="de">Mijn inziens heeft de Commissie, vertegenwoordigd door haar milieubewustzijn, de heer Dimas, alle reden heeft om trots te zijn op haar Wereldfonds voor energie-efficiëntie en hernieuwbare energie (GEEREF). Wij veronderstellen dat dit fonds binnen vier of vijf jaar 500 miljoen euro omvat, waarmee dit het grootste fonds wereldwijd voor investeringen in hernieuwbare energie en energie-efficiëntie is.</p>
      <p sl="de">Deze 500 miljoen euro wordt deels door belastinggelden gefinancierd. Rond de 80 tot 150 miljoen euro komt beschikbaar uit de Europese begroting en uit de begroting van de nationale overheden. We hebben nu van Duitsland en ook van Noorwegen specifieke toezeggingen.</p>
      <p sl="de">Wat wil dit fonds bereiken? Financiële analisten die de investeringsstromen in afzonderlijke projecten voor hernieuwbare energie en energie-efficiëntie nader hebben bekeken, hebben geconstateerd dat het moeilijk is om risicokapitaal aan te trekken voor investeringen van minder dan 10 miljoen euro. Dit fonds is vooral bedoeld voor middelgrote projecten tot 10 miljoen euro.</p>
      <p sl="de">Dit fonds is daarom een dakfonds. Dat wil zeggen dat dit fonds niet direct investeert in windboerderijen in Marokko of zonne-energiesystemen in China, maar het zal aandelen kopen in investeringsfondsen in Zuid-Afrika, Midden-Afrika, China, Rusland of in Zuid-Amerika. De belastinggelden bepalen waar de financiering naartoe gaat</p>
      <p sl="de">Het fonds is aantrekkelijk voor particuliere investeerders, omdat het investeringsrisico in feite door belastinggelden wordt gedekt. Indien deze investeringen rendement opleveren, dan gaat dit rendement eerst naar particuliere investeerders en daarna pas naar de belastingpot. Voor particuliere investeerders is dit een hele veilige deal.</p>
      <p sl="de">Wij hebben vier of vijf punten met betrekking tot dit fonds naar voren gebracht. Het eerste punt is ook een specifieke vraag aan commissaris Dimas. In een tijd waarin biobrandstof een controversiële kwestie is, zijn wij parlementariërs van mening dat wij zeer strenge criteria moeten toepassen op investeringen uit het fonds in projecten voor biomassa of biobrandstof. Niet alleen het milieubalans kan problematisch zijn. Het imago van het fonds kan ook worden aangetast als zijn reputatie door een dergelijke investering wordt geschaad. Commissaris, kunt u dan opnieuw garanderen dat de Commissie haar best zal doen om waar nodig strenge criteria toe te passen?</p>
      <p sl="de">De tweede belangrijke kwestie voor ons parlementariërs en naar mijn mening vooral voor diegenen onder ons die met ontwikkeling zijn belast, is dat wij willen dat dit fonds een belangrijke bijdrage zal leveren aan het overwinnen van energieschaarste. Daarom moeten we de knowhow van microkredietinstellingen zoals de Grameen Bank en andere instellingen die reeds projecten voor de allerarmsten ten uitvoer leggen, zoals het plaatsen van zonnecollectors of zonnepanelen. We moeten deze microkredietinstellingen hierbij betrekken. Mijn tweede vraag aan u commissaris is hoe u als de voornaamste openbare donor ervoor wilt zorgen dat 20-25 procent van de financiering daadwerkelijk wordt gebruikt voor dit soort microprojecten door middel van microfinancieringsregelingen?</p>
      <p sl="de">Ten derde zijn wij bang dat als het investeren in China zo eenvoudig wordt alle financiering uit GEEREF die kant uit gaat. Wat wij echter willen is een goede geografische spreiding van de investeringen en daarom is de politieke toezegging van de Commissie nodig dat er ook financiering wordt gereserveerd voor investeringen in landen zoals Afrika, de Caraïben en Zuid-Amerika.</p>
      <p sl="de">Als Parlement moeten wij de voortgang afdoende controleren en beoordelen en regelmatig verslag aan het Huis en haar Begrotingscommissie en Commissie begrotingscontrole uitbrengen, omdat wij dit fonds indien mogelijk in de komende vijf jaar willen laten toenemen. Hiervoor hebben wij natuurlijk het vertrouwen van het Huis in de werking van het fonds nodig.</p>
      <p sl="de">Ziehier mijn eerste opmerkingen. Ik kijk uit naar het debat met mijn collega’s.</p>
      <a text="(Applaus)"/>
    </intervention>
    <intervention id="3-380" speaker_id="photo_generic" name="Stavros Dimas" is_mep="True" mode="spoken">
      <p sl="el">lid van de Commissie . Mijnheer de Voorzitter, geachte collega’s, er is nu meer dan een jaar verstreken sinds de publicatie van de Mededeling van de Commissie getiteld “Publieke en particuliere middelen mobiliseren voor een wereldwijde toegang tot klimaatvriendelijke, betaalbare en zekere energiediensten: het Wereldfonds voor energie-efficiëntie en hernieuwbare energie” (het zogenaamde GEEREF).</p>
      <p sl="el">Sinds die tijd zijn er heel wat ontwikkelingen geweest, zoals het akkoord van Bali in afgelopen december. Daardoor lijkt dit initiatief nu belangrijker en beter geschikt. Het is dan ook het juiste moment om dit verslag te bespreken en ik neem er met voldoening nota van dat het Europees Parlement bijzonder positief is over deze nieuwe en innovatieve manier om projecten voor energie-efficiëntie en hernieuwbare energie te steunen.</p>
      <p sl="el">Sta mij toe eerst uit te leggen waarom de Commissie heeft voorgesteld om overheidssubsidies aan te wenden voor het wereldfonds voor risicokapitaal van bedrijven, ondanks dat de heer Turmes al de hoofdpunten heeft genoemd die tot deze beslissing hebben geleid en hij enkele vragen heeft gesteld. Ondanks de waargenomen continue vooruitgang in het gebruik van hernieuwbare energiebronnen blijft het totale aandeel van hernieuwbare energiebronnen wereldwijd laag.</p>
      <p sl="el">Het is ook algemeen bekend dat het verbeteren van de energie-efficiëntie grotere voordelen kunnen opleveren dan het opzetten van een nieuwe energie-infrastructuur. Niettemin worden ondanks de wereldwijde investeringen in de sector voor energie-efficiënte de bestaande verbeteringsmogelijkheden niet volledig benut. Het is dan ook een groot probleem dat het zeer moeilijk is om particuliere middelen te vinden voor het financieren van projecten voor energie-efficiëntie en hernieuwbare energie.</p>
      <p sl="el">De redenen hiervoor zijn complex en hebben vooral betrekking op het ontbreken van risicokapitaal van bedrijven. Er is risicokapitaal van bedrijven nodig in de ontwikkelingslanden. Naar schatting is er in overgangseconomieën meer dan 9 miljard euro per jaar nodig. Dit is meer dan het bedrag dat momenteel beschikbaar is. Hoewel de overheidssubsidies in de laatste jaren zijn toegenomen, is het totale beschikbare bedrag nog steeds niet voldoende. Er moet aanvullend kapitaal worden gevonden. Dit is in de energiesector tot 2030 nodig. Daarom is het zoeken naar middelen uit de particuliere sector van het uiterste belang.</p>
      <p sl="el">De vele jaren die de terugbetaling van investeringen in schone technologieën behelzen, houden investeerders tegen. Vooral in geografische regio’s die aan grote risico’s zijn blootgesteld. Zo zijn er bijvoorbeeld maar weinig particuliere investeringen in Afrika ten zuiden van de Sahara. Dit is nu precies waarom een van de doelstellingen van GEEREF het bevorderen van investeringen in deze regio is. Het bedrag waarnaar de heer Turmes heeft verwezen, is indicatief. Het is het minimumbedrag dat in deze regio’s geïnvesteerd moet worden.</p>
      <p sl="el">Een tweede probleem waar de heer Turmes naar heeft verwezen is de omvang van de projecten. De administratie- en executiekosten kunnen voor kleinschalige projecten hoger zijn. Daardoor zijn internationale financieringsorganen niet bereid om dergelijke projecten te financieren en nog minder als de waarde ervan onder de 10 miljoen euro ligt, zoals u hebt gezegd.</p>
      <p sl="el">Dit is nou precies het doel van GEEREF: het overwinnen van dergelijke obstakels bij kleinschalige investeringen. We zullen ons focussen op inspanningen voor dergelijke projecten. Het fonds trekt particuliere investeerders aan door hen met behulp van overheidsmiddelen te beschermen tegen de risico’s die ik eerder heb genoemd. De Europese Commissie zegt tussen nu en 2010 ongeveer 80 miljoen euro toe om GEEREF goed en wel op te starten. Zoals u eerder al zei, hebben wij samen met de toezegging van de regeringen van Duitsland en Noorwegen meer dan 100 miljoen euro. We verwachten nog aanvullend risicokapitaal van bedrijven uit de particuliere sector, oplopend tot ten minste 300-500 miljoen euro of misschien op iets langere termijn zelfs tot 1 miljard euro.</p>
      <p sl="el">Mijnheer de Voorzitter, ik ben zeer verheugd dat het Europees Parlement de ontwikkeling van het Wereldfonds voor energie-efficiëntie en hernieuwbare energie in dit verslag steunt. Mijn dank gaat uit naar de rapporteur, de heer Turmes, voor zijn inspanningen en naar de heer Wijkman en mevrouw Korhola van respectievelijk de Commissie ontwikkelingssamenwerking en de Commissie milieubeheer, volksgezondheid en voedselveiligheid voor hun bijdrage. Dit is een belangrijk initiatief dat op het juiste moment komt en laat zien dat Europa actie onderneemt en vastberaden is om ontwikkelingslanden te helpen om toegang te krijgen tot energie-efficiënte en hernieuwbare energiebronnen.</p>
      <p sl="el">De wezenlijke voorwaarde voor de financiering van projecten – en niet alleen projecten die verband houden met biomassa of biobrandstoffen – is ongetwijfeld het voldoen aan duurzame criteria. Deze zullen niet minder streng zijn dan de criteria die in verschillende EU-wetgeving zijn vastgelegd. Hierdoor wordt de vertrouwensrelatie versterkt die we tussen deze landen moeten bewerkstelligen met het oog op de wereldwijde overeenkomst over klimaatverandering die eind 2009 gesloten zou kunnen worden.</p>
      <a text="(Applaus)"/>
    </intervention>
    <intervention id="3-382" speaker_id="4260" name="Eija-Riitta KORHOLA" is_mep="True" mode="spoken" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">rapporteur voor advies van de Commissie milieubeheer, volksgezondheid en voedselveiligheid. – Mijnheer de Voorzitter, klimaat- en energiekwesties zijn in bijna elk werkgebied van het beleid van de Europese Unie zeer snel van cruciaal belang geworden. De noodzaak om meer hernieuwbare energie te gebruiken is een zeer actueel onderwerp, onder meer door de kwalitatieve streefcijfers die nu voor hernieuwbare energie zijn vastgesteld.</p>
      <p sl="fi">Dit fonds is een uitstekend en ook een hoopgevend voorbeeld. De kwestie is echter niet altijd vanzelfsprekend. Iets dat politiek trendgevoelig is, kan een lakmoestest voor politieke correctheid worden en de situatie kan leiden tot een wedstrijd om te zien wie er het meest op is gebrand om te kiezen voor alles dat goed is. Zo lijkt het onlangs te zijn gegaan met de aangekondigde streefcijfers voor hernieuwbare energie. Het voorstel bevat dan ook overdreven elementen en het vastgestelde tijdschema levert duidelijke risico’s op.</p>
      <p sl="fi">Wanneer het echte technologische potentieel nog altijd ontbreekt, bestaat het gevaar dat een bindend streefcijfer wordt gehaald op een manier dat onherroepelijk leidt tot het vernietigen van natuurlijke waarden. Niet alle biobrandstoffen zijn ten gunste van het milieu en niet alle vormen van hernieuwbare energie zorgen voor een vermindering van de uitstoot, zoals de heer Turmes nu terecht heeft verklaard.</p>
      <p sl="fi">Er is behoefte aan hernieuwbare energie, maar deze kwestie moet slim worden aangepakt. Het Wereldfonds voor energie-efficiëntie en hernieuwbare energie dat momenteel wordt besproken is een uitstekend voorbeeld van hoe goede inspanningen gestimuleerd kunnen worden op een manier waarop dit een hele reeks voordelen oplevert. Er is een oud gezegde dat verteld dat je niet zo maar vis moet geven aan de armen, maar hen ook moet leren vissen. Dit is ook van toepassing op het financieren van lokale projecten, zodat knowhow en vaardigheden in derde landen worden verbeterd en behouden blijven. Dit is de manier om projecten duurzaam te maken en ervoor te zorgen dat ze niet doodbloeden.</p>
    </intervention>
    <intervention id="3-383" speaker_id="28291" name="Romana JORDAN" is_mep="True" mode="spoken" nationality="Slovenia" birth_date="08-01-1966" birth_place="Celje" p_group="Group of the European People's Party (Christian Democrats)" m_state="SI">
      <p sl="sl">namens de PPE-DE-Fractie . – Matiging van de klimaatverandering en energie zijn twee belangrijke onderdelen van het ontwikkelingsbeleid van de Europese Unie. En zo hoort het ook. Ik ben verheugd over ieder voorstel dat zou kunnen bijdragen tot een zekere en duurzame energievoorziening in zowel Europa als in derde landen. Sta mij toe om de nodige twijfels met betrekking tot enkele punten te uiten die we moeten wegnemen voordat we dit fonds oprichten.</p>
      <p sl="sl">Ten eerste neemt het aantal initiatieven op het gebied van energie- en ontwikkelingsbeleid gestaag toe. Helaas worden de gewenste resultaten relatief zelden bereikt. De initiatieven in de vorm van diverse fondsen zijn niet onderling geharmoniseerd en bovendien worden individuele projecten zelden direct gefinancierd. Dit laatste is ook van toepassing op fondsen die momenteel worden besproken die via het opzetten en financieren van regionale subfondsen in ontwikkelingslanden zouden moeten functioneren. We moeten nagaan hoe dit van invloed is op de transparantie met betrekking tot het gebruik van middelen en tot welke hoogte institutionele voorwaarden in ontwikkelingslanden het bedoelde gebruik hiervan vergemakkelijken.</p>
      <p sl="sl">Ten tweede zijn alleen tijdige maatregelen effectief. Wat betreft het voorgestelde wereldfonds is er geen sprake van een aantoonbaar tijdschema. Het voorstel is al in 2006 ingediend en wordt nu pas besproken.</p>
      <p sl="sl">Ten derde wil ik het volgende onderstrepen, dat in het document zelf wordt genoemd: de beoogde middelen voor het fonds zijn niet voldoende. Het beoogde minimale bedrag voor de succesvolle werking van het fonds is zelfs nog niet gehaald. Dit is nauwelijks een bijdrage aan het stimuleren van investeringen door de particuliere sector.</p>
      <p sl="sl">Ten vierde vind ik het moeilijk te geloven dat het fonds louter effectief kan werken dankzij de samenwerking tussen de Unie en internationale financieringsinstellingen. In ons voorstel ontbreekt een duidelijk plan en de ambitie voor samenwerking met andere geïndustrialiseerde landen in de wereld en voor de internationalisering van het wereldfonds.</p>
      <p sl="sl">Zoals ik eerder heb gezegd, is het idee goed, maar moet er nog grondig worden nagedacht over de toegevoegde waarde en de daadwerkelijke uitvoering.</p>
    </intervention>
    <intervention id="3-384" speaker_id="34728" name="Matthias GROOTE" is_mep="True" mode="spoken" nationality="Germany" birth_date="21-10-1973" birth_place="Leer" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">namens de PSE-Fractie . – Mijnheer de Voorzitter, commissaris, geachte collega’s, ten eerste wil ik rapporteur, de heer Turmes, feliciteren met zijn goede werk en toewijding. Het Wereldfonds voor energie-efficiëntie en hernieuwbare energie is een actieve bijdrage van Europa in de strijd tegen klimaatverandering.</p>
      <p sl="de">Ik wil als schaduwrapporteur van de Commissie milieubeheer, volksgezondheid en voedselveiligheid twee punten aan de orde stellen. Ten eerste is het belangrijk om ervoor te zorgen dat duurzaamheid absolute prioriteit heeft in verband met de projecten die door het fonds worden gesteund. De analyse van de broeikasgasemissies moet worden gebaseerd op de totale levenscyclus. Projecten die op CO2-emissies geen bevredigend resultaat scoren, moeten geen financiering krijgen. Deze analyse is vooral belangrijk voor projecten, die deels betrekking hebben op biomassa.</p>
      <p sl="de">Ten tweede ben ik een optimist, dus ik veronderstel dat de VN-klimaatveranderingsconferentie die volgend jaar in Kopenhagen plaatsvindt succesvol zal zijn en dat wij de volgende stap kunnen zetten naar een overeenkomst ter opvolging van het Protocol van Kyoto, waarbij het gebruik van hernieuwbare energie een belangrijke rol zal spelen in de ontwikkelingslanden. De Commissie moet hier nu al rekening mee houden en het fonds dienovereenkomstig aanpassen.</p>
    </intervention>
    <intervention id="3-385" speaker_id="28477" name="Fiona HALL" is_mep="True" mode="spoken" nationality="United Kingdom" birth_date="15-07-1955" birth_place="Swinton" p_group="Group of the Alliance of Liberals and Democrats for Europe" m_state="GB">
      <p sl="en">namens de ALDE-Fractie . – Mijnheer de Voorzitter, het voorstel van de Commissie voor een Wereldfonds voor energie-efficiëntie en hernieuwbare energie (GEEREF) is natuurlijk welkom. Het is om tal van redenen van essentieel belang dat energie-efficiëntie en hernieuwbare energie een steeds belangrijkere rol gaat spelen in ontwikkelingslanden en in opkomende landen. De uitstoot van koolstofdioxide verminderen, de afhankelijkheid van energievoorziening terugdringen, de bestrijding van energieschaarste en het creëren van werkgelegenheid en ontwikkelingsmogelijkheid zijn allemaal redenen waarom het uitermate belangrijk is dat energie-efficiëntie en hernieuwbare energie een steeds belangrijkere rol in de EU gaan spelen.</p>
      <p sl="en">Ik heb echter een aantal bezwaren tegen het voorstel van de Commissie. Ten eerste is de voorgestelde financiering erg laag gezien de omvang van het project. 15 miljoen euro overheidsfinanciering per jaar stelt niets voor, zelfs als zaaikapitaal bedoeld om particuliere investeringen aan te trekken en te ondersteunen. Dit kan heel gemakkelijk worden verbruikt voor maar enkele projecten in grotere opkomende landen zoals China of India. Hoewel in de mededeling van de Commissie wordt gesproken over de mogelijkheid om cofinanciering uit het negende Europees Ontwikkelingsfonds (EOF), is het absoluut niet duidelijk hoe er wordt besloten over de verdeling van het budget over de ACS-landen en de meer ontwikkelde en geavanceerde Oost-Europese landen die niet tot de EU behoren die door middel van cofinanciering door de Europese Bank voor Wederopbouw en Ontwikkeling (EBWO) worden gesteund. Daardoor is het in zijn geheel niet duidelijk hoe het fonds zal bijdragen aan het verminderen van de armoede. Het lijkt meer op een macrofonds dan een microfonds dat bedoeld is om particuliere financiering aan te trekken ter ondersteunen van projecten die volgens Europese begrippen klein zijn, maar die voor veel Afrikaanse landen groot zijn. Het is onduidelijk hoe financiering uit het GEEREF zullen doordringen tot projecten op gemeenschapsniveau zoals zonnepanelen voor gezondheidscentra en scholen of zonnekooktoestellen en zonneboilers. De ontwikkeling aan de basis levert over het algemeen het meeste op ten aanzien van het verbeteren van de levensomstandigheden van de armste mensen.</p>
      <p sl="en">Tot slot maak ik me zorgen over het feit dat de relatie tussen het fonds en het mechanisme voor schone ontwikkeling (Clean Development Mechanism, CDM) niet duidelijk is uitgelegd. Ik zou graag zien dat de Commissie aangeeft hoe het fonds zal bijdragen aan de verbetering van de toegankelijkheid van ontwikkelingslanden tot het CDM.</p>
    </intervention>
    <intervention id="3-386" speaker_id="2304" name="Esko SEPPÄNEN" is_mep="True" mode="spoken" nationality="Finland" birth_date="15-02-1946" birth_place="Oulu" p_group="Confederal Group of the European United Left - Nordic Green Left" m_state="FI">
      <p sl="fi">namens de GUE/NGL-Fractie . – Mijnheer de Voorzitter, het verslag van de heer Turmes heeft betrekking op een zeer ambitieuze doelstelling voor ontwikkelingslanden om efficiënt van hun energiebronnen gebruik te maken. Het gaat vaak om landen in geografische gebieden waar het mogelijk is om goedkoop natuurlijke hernieuwbare energiebronnen te exploiteren.</p>
      <p sl="fi">Vooruitgang in ontwikkeling is ook mogelijk zonder omvangrijke investeringen in de laatste technologieën. De productie van houtskool van de houtreserves in de gebieden ten zuiden van de Sahara, in Afrika, dat in woestijn verandert, is kosteneffectiever dan het eenvoudigweg verbranden van hout. Ze moeten weten hoe ze hout moeten verkolen, voordat ze het verbranden. Er is niet veel geld nodig om vaardigheden zoals deze aan anderen te leren.</p>
      <p sl="fi">Ik interpreteer de beginselen waarop het GEEREF is gebaseerd als zodanig dat het niet mogelijk is om geld uit het fonds te krijgen om ervaring en kennis op te doen, maar er kunnen natuurlijk andere vormen van ontwikkelingshulp voor dit doel worden aangewend.</p>
      <p sl="fi">De financiering van projecten door middel van risicokapitaalinvesteringen is een interessante mogelijkheid. Wat zowel vanuit het oogpunt van de ontvanger van de middelen als van de investeerder goed is aan deze vorm van investeringen, is dat deze vorm de schuldenlast van landen die schulden hebben niet nog meer vergroot. De vraag rijst echter hoe duur het zal zijn om deze investering te beheren en toezicht te houden op het vermogen van kleine bedrijven om het geld terug te betalen.</p>
      <p sl="fi">Dit fonds kan ontwikkelingslanden in het gunstigste scenario voorbereiden op een langzamere groei van het gebruik van fossiele brandstoffen. Onze fractie staat eenparig achter de goedkeuring van het verslag van de heer Turmes.</p>
    </intervention>
    <intervention id="3-387" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Mijnheer de Voorzitter, hartelijk dank. U hebt ongelofelijk veel vergaderingen over dit onderwerp gehouden. Het is een zeer complex onderwerp en ik wil u in het bijzonder danken dat u tijdens deze onderhandelingen voortdurend transparant bent geweest en dat u het ons mogelijk heeft gemaakt om het project vanuit holistisch perspectief te bekijken.</p>
      <p sl="de">De uitdaging waar wij nu wereldwijd voor staan, is het nadenken over efficiënt energieverbruik, maar ook over energieproductie. Dit kan echter niet alleen op macroniveau worden toegepast. We moeten ons laten leiden door de stelregel “think small first”, door eerst naar de kleine bedrijven op microniveau te kijken en als het daar werkt, dan werkt het op macroniveau ook.</p>
      <p sl="de">Wij moeten inspanningen leveren om ervoor te zorgen dat we de best beschikbare technologie toepassen die er waar ook ter wereld bestaat. Dit kan eenvoudige, duidelijk gestructureerde technologie zijn. Het hoeft niet noodzakelijkerwijs elektronica of nanotechnologie te zijn. We moeten proberen om deze technologie zo veel mogelijk financieel beschikbaar te maken, zodat iedereen zich het gebruik van deze technologie kan permitteren.</p>
      <p sl="de">Aan de andere kant moeten we degenen straffen die de hulpbronnen van onze Aarde verspillen. Het kijken naar de wereldstructuren vormt ook een grote uitdaging voor onze commissaris: het straffen van degenen die energie verspillen en het belonen van degenen die de beste en meest efficiënte technologieën gebruiken. Dit is tevens een kernbeginsel in het klimaatbeleid.</p>
      <p sl="de">Onderzoek in de Europese Unie laat zien dat de kosten van klimaatverandering in de miljarden loopt. Daarom is het noodzakelijk om niet alleen wat te doen voor de landen binnen Europa. De Raad zou ook moeten nadenken over nieuwe financiering voor onderzoek en ontwikkeling op het gebied van energie-efficiëntie en met name voor het nieuwe Europees Technologie-Instituut.</p>
    </intervention>
    <intervention id="3-388" speaker_id="28243" name="Jorgo CHATZIMARKAKIS" is_mep="True" mode="spoken" nationality="Germany" birth_date="21-04-1966" birth_place="Duisburg" p_group="Group of the Alliance of Liberals and Democrats for Europe" m_state="DE">
      <p sl="de">Mijnheer de Voorzitter, commissaris, bedankt voor uw bijdrage. Het Europees Parlement verwelkomt dit fonds. Commissaris Dimas, u hebt het juiste initiatief op het juiste moment gelanceerd.</p>
      <p sl="de">Indien wij als Europeanen begaan zijn met het verminderen van CO2-emissies dan doet het er niet toe waar de CO2 wordt uitgestoten. CO2-emissies moeten overal ter wereld worden verminderd en daarom moeten wij de nieuwe technologieën overal toepassen.</p>
      <p sl="de">Ik zie dit fonds echter niet alleen als een ontwikkelingsinstrument, maar ook als een strategisch instrument. Het fonds is niet alleen bedoeld voor ontwikkelingssteun. Europeanen moeten niet alleen pioniers zijn met betrekking tot het probleem klimaatverandering, maar ook anderen aanmoedigen om ons hierbij te helpen. Zij moeten in staat zijn om ons te volgen op de weg die we zijn ingeslagen. Dat is waar dit fonds naar mijn mening een cruciale bijdrage kan leveren. Als we overdreven ambitieuze doelstellingen vaststellen en uiteindelijk alleen overblijven, betekent dit ook het einde voor onze industriële basis. Daarom is “global governance” hier zo belangrijk. Bali was een goede benadering en Kopenhagen zal dat ook zijn. Bij een systeem van wereldwijd bestuur, of global governance, gaat het echter niet alleen om een machtsspel. We moeten stimuleringssystemen creëren en ik denk dat dit fonds de juiste vorm van stimulans creëert.</p>
      <p sl="de">Claude Turmes verwijst aan het begin van zijn speech naar Martin Luther King’s droom. Als Europeanen kunnen wij alleen onze eigen droom, het redden van het klimaat, werkelijkheid doen worden als we consistent dit pad blijven volgen. De heer Turmes, u zult morgen de steun van een zeer grote meerderheid voor uw verslag krijgen en ik wil u nu feliciteren met deze prestatie. Ik ben erg blij voor u.</p>
    </intervention>
    <intervention id="3-389" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Het Europees fonds voor efficiëntie en hernieuwbare energie is een innovatieve oplossing voor het maximaliseren van de doeltreffendheid van overheidsgelden die worden ingezet op het gebied van energie-efficiëntie en hernieuwbare energiebronnen voor het mobiliseren van particuliere investeringen.</p>
      <p sl="ro">Dit fonds is een publiekprivate samenwerking, bedoeld voor de financiering van bijzondere projecten die door KMO’s worden voorgesteld en wier waarde de 10 miljoen euro niet overschrijdt. De opstartkosten van projecten betreffende hernieuwbare energie liggen 37 keer hoger dan projecten op het gebied van conventionele energiebronnen en daarom betreuren wij dat de voorziene waarde van het fonds momenteel slechts 100 miljoen euro bedraagt.</p>
      <p sl="ro">In 2005 betrok de Europese Unie vijftig procent van zijn energie uit import en onder de lidstaten is alleen Denemarken een netto-exporteur. Het gebruik van hernieuwbare energiebronnen in de Unie is over de periode 1995-2005 met veertig procent toegenomen. In 2005 vertegenwoordigde niet verontreinigde energiebronnen 42 procent van de Europese energieproductie.</p>
      <p sl="ro">Doeltreffend gebruik van dit fonds zou energie kunnen leveren aan 1 tot 3 miljoen burgers en tegelijkertijd de CO2-uitstoot met 1 tot 2 miljoen ton per jaar verminderen. Mijn gelukwensen aan de rapporteur.</p>
    </intervention>
    <intervention id="3-390" speaker_id="28349" name="Teresa RIERA MADURELL" is_mep="True" mode="spoken" nationality="Spain" birth_date="13-10-1950" birth_place="Barcelona" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de voorzitter, commissaris, ik zou graag willen beginnen met mijn gelukwensen aan de heer Turmes voor zijn verslag en aan de Commissie voor haar initiatief.</p>
      <p sl="es">Velen zijn van mening dat de Europese Unie niet alleen als integraal onderdeel van haar beleid voor energie en klimaatverandering, maar ook als integraal onderdeel van haar ontwikkelingsbeleid steun moet overwegen voor hernieuwbare energie en energie-efficiëntie.</p>
      <p sl="es">Daarom is het voorstel om een Wereldfonds voor energie-efficiëntie en hernieuwbare energie te creëren voor het mobiliseren van particuliere investeringen voor ontwikkelingslanden en overgangseconomieën uitermate interessant.</p>
      <p sl="es">Voor kleine financieringen is het nodig om prioriteiten vast te stellen en synergie met andere bestaande programma’s en met de Wereldbank en regionale ontwikkelingsbanken te bewerkstelligen die steeds meer investeren in hernieuwbare energie en in energie-efficiëntie.</p>
      <p sl="es">Na de eerste vijf jaar na de tenuitvoerlegging van een nieuw instrument moeten de resultaten echter worden beoordeeld en moeten er inspanningen worden geleverd om een aanzienlijke toename van de bijdrage van de betrokken actoren te bevorderen.</p>
      <p sl="es">Ik ben het ermee eens dat momenteel alles erop duidt dat de steun voornamelijk gericht moet zijn op Afrika en Latijns-Amerika.</p>
    </intervention>
    <intervention id="3-391" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="pl">Mijnheer de Voorzitter, ik wil graag de commissaris en onze rapporteur bedanken voor een uitstekend ontwerp waar ik volledig achter sta. Het is een zeer goed signaal van de Europese Unie. Ik verwijs naar de bereidheid om ontwikkelinglanden te steunen en ook klimaatverandering te bestrijden. Ik heb echter de volgende vraag aan de commissaris. Hoe denkt de Commissie ontbossing, dat vaak in verband staat met de productie van biomassa en biobrandstoffen in ontwikkelingslanden, te voorkomen? Neemt de Commissie een gepaste afstand in acht van de productie van de eerste generatie biomassa en biobrandstoffen aangezien het alom bekend is dat dit geen bijzonder veilige kwestie is?</p>
      <p sl="pl">Ik verklaar dat ik krachtige steun betuig voor de verklaring van de heer Chatzimarkakis. De Europese Unie moet een dergelijk signaal afgeven. Wij zijn verantwoordelijk voor de conferenties inzake klimaatverandering die in de nabije toekomst in Poznań en in Kopenhagen plaats zullen vinden en voor het succes van de post-Kyoto onderhandelingen. Wij zijn ook verantwoordelijk voor het afgeven van het juiste signaal aan de rest van de wereld. Dit programma is een dergelijk signaal.</p>
    </intervention>
    <intervention id="3-392" speaker_id="28389" name="Zbigniew KUŹMIUK" is_mep="True" mode="spoken" nationality="Poland" birth_date="19-09-1956" birth_place="Komorowo" m_state="PL">
      <p sl="pl">Mijnheer de Voorzitter, ik wil graag uw aandacht vestigen op drie kwesties. Het is volstrekt terecht dat de auteur van het verslag onderstreept dat de ernstigste gevolgen van klimaatverandering in de armste landen merkbaar zijn. Dit komt omdat laatstgenoemde alleen zeer beperkte middelen en met name zeer beperkte financiële middelen heeft om te kunnen reageren op klimaatverandering.</p>
      <p sl="pl">Ten tweede is het in het licht van wat net is genoemd terecht om het voorstel van de Commissie ter oprichting van een fonds te steunen, ook al is de voorgestelde 80 miljoen euro een klein bedrag. Niettemin is dit fonds bedoeld om investeringen van de particuliere sector voor de financiering van lokale projecten te helpen stimuleren en het zou wel eens zeer doeltreffend kunnen zijn.</p>
      <p sl="pl">Ten derde wil ik deze gelegenheid benutten om te onderstrepen dat de last van de bestrijding van klimaatverandering allerminst eerlijk is verdeeld binnen de Europese Unie zelf. Zo zijn CO2-emissiegrenzen aan de verschillende landen toebedeeld zonder voldoende in acht te nemen in hoeverre deze landen een ontwikkelingsachterstand hebben. Daardoor zijn voor landen zoals Polen zeer lage emissiegrenzen vastgesteld en dit heeft bijna onmiddellijk geleid tot een stijging van de elektriciteitskosten tussen tien en twintig procent.</p>
    </intervention>
    <intervention id="3-393" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, Het hoofddoel van dit fonds is het stimuleren van particuliere investeringen en het steunen van regionale fondsen voor de armste en minst ontwikkelde landen ter wereld. Het fonds is bedoeld om energie-efficiëntie, energiebesparing, de ontwikkeling van hernieuwbare energie en de vermindering van de uitstoot van broeikasgassen te steunen. Het fonds is daarnaast bedoeld om de toegankelijkheid tot de elementaire energievoorzieningen te helpen verbeteren. De maatregelen van de Unie op dit gebied zouden armere regio’s moeten helpen bij de bestrijding van klimaatverandering en de diversificatie van hun energiebronnen.</p>
      <p sl="pl">We moeten in gedachten houden dat de gevolgen van klimaatverandering het eerste merkbaar zijn bij de armste inwoners van deze planeet. Het zou verkeerd zijn om maatregelen tegen klimaatverandering en voor vermindering van het energieverbruik alleen tot ons gebied te beperken. Door hulp beschikbaar te maken voor maatregelen die beschikbaar zijn voor armere landen, kunnen relevante activiteiten op hun grondgebied beter worden opgezet. De hulp zal een aanzienlijke invloed hebben en het bewustzijn van de omvang van deze problemen vergroten. Dit is het juiste initiatief op het juiste moment.</p>
    </intervention>
    <intervention id="3-394" speaker_id="39022" name="Ewa TOMASZEWSKA" is_mep="True" mode="spoken" nationality="Poland" birth_date="14-04-1947" birth_place="Płock" p_group="Union for Europe of the Nations Group" m_state="PL">
      <p sl="pl">Mijnheer de Voorzitter, ik wilde er nog op wijzen dat we onder de hernieuwbare energiebronnen weinig aandacht hebben besteedt aan geothermische bronnen, oftewel, aan schone energie. Door gebruik te maken van bestaande boorgaten die voor geologisch onderzoek werden gebruikt, kan bespaard worden op de hiermee gemoeide kosten.</p>
    </intervention>
    <intervention id="3-395" speaker_id="photo_generic" name="Stavros Dimas" is_mep="True" mode="spoken">
      <p sl="en">lid van de Commissie . − Mijnheer de Voorzitter, natuurlijk wordt geothermische energie behandeld. Wij zijn zeer geïnteresseerd in zowel geothermische energie, als andere vormen van hernieuwbare energiebronnen.</p>
      <p sl="en">Wat betreft Polen en de toekenning van vergunningen: voor de eerste handelsperiode hebben ze meer dan genoeg ontvangen, zelfs veel meer dan waar ze aan energiebehoefte en voor hun industrie behoefte aan hadden, en deze overmatige toekenning heeft geleid tot het probleem van de financiering van de vergunningen. Voor de tweede handelsperiode zijn we van mening dat de aan Polen verstrekte vergoedingen wederom meer dan voldoende zijn om in de behoefte van de Poolse industrie te voorzien. Voor de derde handelsperiode wordt er een nieuw systeem ontwikkeld, dat gebaseerd zal zijn op de vereisten van de industrie of de energiecentrales, waarbij het veilen een nader overeen te komen onderdeel zal uitmaken.</p>
      <p sl="en">Wat betreft ontbossing wordt dit natuurlijk als een belangrijke kwestie gezien en verbonden met biodiversiteit en klimaatverandering – beide van even groot belang. Het aanpakken van de ontbossing draagt zowel bij aan het stopzetten van de afname van de biodiversiteit als het tegengaan van klimaatverandering en is dus zeer belangrijk. Ontbossingsprojecten hebben echter een karakteristieke eigenschap: ze zijn bijzonder moeilijk. Desondanks is ontbossing een van de eerste prioriteiten die we moeten aanpakken, niet alleen met behulp van dit fonds, maar ook door middel van andere maatregelen, met name door overeen te komen welke stimuleringsmaatregelen zouden moeten worden toegepast op de verschillende benaderingen om ontbossing tegen te gaan, zoals het afremmen van de snelheid van de ontbossing, het onderhouden van bossen of andere benaderingen die door de verschillende lidstaten worden gestimuleerd. We zijn ermee bezig, met name in samenwerking met de Wereldbank, en er zal een aantal proefprojecten worden opgezet. Er zijn dus verschillende financieringsmiddelen voor verschillende doeleinden voorhanden.</p>
      <p sl="en">Ik wil graag eerst mijn waardering uitdrukken voor de bijzonder goede en positieve bijdragen en ik kan u verzekeren dat uw suggesties en opmerkingen in ons eindresultaat zullen worden meegenomen. Ze zijn bijzonder nuttig en snijden verschillende belangrijke kwesties aan.</p>
      <p sl="en">Ik ga op dit moment bijvoorbeeld geen mededeling doen over het belang van projecten in het teken van mechanismen voor schone ontwikkeling voor de Afrikaanse landen ten zuiden van de Sahara. Ik wil u er alleen graag op wijzen dat er in 2006 in Nairobi een initiatief was van Kofi Annan, de toenmalige secretaris-generaal van de Verenigde Naties, om projecten in het teken van mechanismen voor schone ontwikkeling in de Afrikaanse landen ten zuiden van de Sahara te stimuleren. Wij zetten ons, net als de Verenigde Naties, in om meer projecten in dat gebied te realiseren en we concentreren ons niet alleen op projecten in China en India. Uw opmerking is dus erg belangrijk, maar er kan natuurlijk een verband worden gelegd tussen dit fonds en de projecten in het teken van mechanismen voor schone ontwikkeling en dit kan van belang zijn.</p>
      <p sl="en">Ik zou verder nog drie opmerkingen willen maken. Ten eerste vraagt u om tegemoet te komen aan de behoeften van de ACS-landen en de Afrikaanse landen ten zuiden van de Sahara. Natuurlijk zijn we bezorgd dat projecten in toonaangevende landen als China en Rusland de aanwezige hulpmiddelen in zijn geheel of een te hoog percentage ervan zullen opeisen. Dit is overigens wat er met de projecten in het teken van mechanismen voor schone ontwikkeling is gebeurd, dus is uw opmerking terecht. Het Wereldfonds voor energie-efficiëntie en hernieuwbare energie zal gericht zijn op bestaande investeringsmogelijkheden, maar we zijn het erover eens dat meer aandacht moet worden besteed aan het tegemoet komen aan de behoeften van ACS-landen. We zullen er ook op toezien dat subfondsen die uitsluitend voor één land zijn bestemd, niet alle beschikbare hulpmiddelen of het merendeel ervan zullen opeisen. Het Wereldfonds voor energie-efficiëntie en hernieuwbare energie moet over verschillende delen van de wereld worden verspreid, ook met het oog op het verspreiden van de investeringsrisico’s, en de suggestie van de heer Turmes over het percentage is dan ook zeer juist.</p>
      <p sl="en">Ten tweede wil ik graag terugkomen op de armoededimensie, die duidelijk cruciaal is. Zoals u vandaag heeft opgemerkt, hebben ongeveer 1,6 miljard mensen in de armere landen van de wereld nog steeds geen normale toegang tot betrouwbare energievoorzieningen. Ik ben van mening dat we dankzij het Wereldfonds voor energie-efficiëntie en hernieuwbare energie de mogelijkheid hebben om een bijdrage te leveren aan de toegang tot schone en betaalbare energiebronnen, wat een noodzakelijke vereiste is voor de bestrijding van de armoede op de wereld en het bevorderen van duurzame ontwikkeling.</p>
      <p sl="en">Afsluitend wil ik ten derde opmerken dat u het verwelkomt dat in het fonds de hefboomwerking van private gelden wordt benadrukt – hoewel u aangaf dat de fondsen niet toereikend zijn; ik denk dat de fondsen nooit toereikend zullen zijn – en u verzoekt meer lidstaten om aanvullende financiële steun te leveren. Natuurlijk ben ik het helemaal eens met wat u zei, en steun ik u hierin volledig en de Commissie is en blijft bezig om meer investeerders aan te trekken om zich aan te sluiten.</p>
      <p sl="en">Wat dit betreft wil ik u verzoeken bij te dragen aan het stimuleren van het Wereldfonds voor energie-efficiëntie en hernieuwbare energie bij alle betrokken partijen. Hoe meer steun we hebben, hoe meer tastbare maatregelen we in de echte wereld kunnen bewerkstelligen.</p>
    </intervention>
    <intervention id="3-396" speaker_id="4432" name="Claude TURMES" is_mep="True" mode="spoken" role="rapporteur" nationality="Luxembourg" birth_date="26-11-1960" birth_place="Diekirch" p_group="Group of the Greens/European Free Alliance" m_state="LU">
      <p sl="en">Mijnheer de Voorzitter, dit fonds zal in potentie een waarde hebben van 500 miljoen euro, omdat het een hefboomeffect van 3 tot 5 heeft op het particuliere kapitaal. De honderd miljoen, honderdtwintig miljoen of honderdvijftig miljoen euro aan publieke middelen zal – althans dat hopen we – door middel van de hefboomwerking een verdere driehonderd of vierhonderd miljoen euro genereren om samen vijfhonderd miljoen op te brengen. En er kunnen nog steeds regeringen besluiten aan boord te komen. Als we een goed controlesysteem hebben, dan krijgt de Commissie toestemming van het Parlement om meer te besteden.</p>
      <p sl="en">Mevrouw Jordan Cizelj stelde een zeer belangrijke vraag: in hoeverre zijn bepaalde regio’s op de wereld voorbereid op het ontvangen van investeringen? In het Parlement hebben we voor 5 miljoen euro extra gestemd uit hoofde van een andere begrotingslijn om institutionele capaciteiten op te zetten als onderdeel van dit programma. We moeten dus in Afrikaanse landen en in India kleine en middelgrote ondernemingen opzetten die vervolgens bedrijfsmodellen zullen ontwikkelen. We moeten leren van de fouten die bij ons vroegere ontwikkelingsbeleid optraden, waarbij we slechts technologieën financierden zonder in te zien dat we de mensen over deze technologieën ook moesten informeren. Ik zeg dit in het bijzijn van de commissaris voor ontwikkelingsaangelegenheden en we weten dat het DG Ontwikkeling zich inzet om de institutionele capaciteiten van deze landen te verbeteren.</p>
      <p sl="en">Wat we nu dus dienen te doen – en commissaris, u hebt gelijk – is om investeerders te benaderen. Er zal deze vrijdag in Luxemburg, het op een na grootste investeringscentrum van de wereld, een bijeenkomst van bankiers zijn. Wij zullen daar een SICAV presenteren, een instrument dat in Luxemburg gehuisvest is. Ik hoop dat de Commissie een degelijke communicatiestrategie zal ontwikkelen. Ga naar Londen, ga naar Frankfurt, ga naar Parijs en ga naar Zurich, want de bankiers dienen van dit instrument op de hoogte te zijn.</p>
      <p sl="en">Waarom is dit juist nu belangrijk? We zijn op dit moment nog bezig het Liechtensteinschandaal en de kredietcrisis te verwerken. Binnen een tijdsbestek van enkele maanden hebben we honderden miljarden aan kapitaal vernietigd. Het inzetten van financiële middelen voor ecologische doeleinden zou misschien zelfs belangrijker kunnen zijn voor deze planeet en de beleidsmakers dan het milieuvriendelijker maken van de industrie. Dit soort instrumenten zorgt ervoor dat het kapitaal naar de juiste investeringen vloeit. De opbrengst zal misschien niet zo hoog zijn als bij sommige speculatieve investeringen, maar het is een investering voor de middellange en lange termijn en dit is waarschijnlijk waar bepaalde pensioenfondsen en anderen naar op zoek zijn. Dankzij dit fonds ontstaan er enorme nieuwe mogelijkheden om institutionele investeerders aan te trekken en dit is waar we naar op zoek moeten gaan.</p>
      <p sl="en">Hartelijk dank voor uw steun voor wat ik zou willen noemen de supporters voor een hernieuwbare en betere wereld.</p>
    </intervention>
    <intervention id="3-397" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Mijnheer Turmes, ik wil u graag complimenteren met uw uitmuntende Engelse vaardigheden en uw toewijding voor deze kwestie.</p>
      <p sl="nl">Het debat is gesloten.</p>
      <p sl="nl">De stemming vindt woensdag 14 maart plaats.</p>
      <p sl="nl">Schriftelijke verklaringen (artikel 142 van het Reglement)</p>
    </intervention>
    <intervention id="3-398" speaker_id="23938" name="John ATTARD-MONTALTO" is_mep="True" mode="written" nationality="Malta" birth_date="07-02-1953" birth_place="Sliema" p_group="Group of the Progressive Alliance of Socialists and Democrats in the European Parliament" m_state="MT">
      <p sl="en">De achterliggende redenen om dit fonds op te richten zijn prijzenswaardig. De hulpmiddelen die voor dit fonds worden vrijgemaakt zijn ronduit belachelijk.</p>
      <p sl="en">De belangrijkste doelstellingen van dit fonds zouden het bevorderen van energie-efficiëntie, energiebesparing en hernieuwbare energiebronnen, het terugdringen van de uitstoot van broeikasgassen en verbetering van de toegang tot energievoorzieningen in de armste landen moeten zijn, om nog maar te zwijgen over de diversificatie van de energiebronnen van de ontwikkelingslanden.</p>
      <p sl="en">De statistieken (die nu al verouderd zijn) geven aan dat 1,6 miljard mensen geen toegang hebben tot noodzakelijke energievoorzieningen. 2,6 miljard mensen zijn afhankelijk van traditionele biomassa voor het koken en voor verwarming.</p>
      <p sl="en">Het Internationaal Energieforum schat dat er tegen 2010 241 miljard dollar zal moeten worden geïnvesteerd in het genereren van hernieuwbare energiebronnen. Wat betreft de ontwikkelingslanden wordt geschat dat hiervoor minstens 10 miljard dollar of 9 miljard euro nodig zal zijn.</p>
      <p sl="en">De voorgestelde begroting voor het fonds waar wij nu over debatteren, is tachtig miljoen euro tussen 2007 en 2010, met een bedrag van 15 miljoen euro in 2008 om het initiatief een krachtige impuls te geven. De getallen spreken voor zich. Deze hulpmiddelen vormen slechts een druppel op de gloeiende plaat, terwijl er veel meer nodig is. De bedoelingen zijn goed, maar goede bedoelingen die worden gedragen door onvoldoende financiering, komen niet overeen met serieuze initiatieven.</p>
    </intervention>
    <intervention id="3-399" speaker_id="23806" name="Gyula HEGYI" is_mep="True" mode="written" nationality="Hungary" birth_date="30-04-1951" birth_place="Békéscsaba" p_group="Socialist Group in the European Parliament" m_state="HU">
      <p sl="hu">EU-steun voor afstandsverwarming!</p>
      <p sl="hu">Ik verwelkom het initiatief van de Europese Commissie voor een Wereldfonds voor energie-efficiëntie en hernieuwbare energie (GEEREF). Het veiligstellen van onze energievoorzieningen – en ervoor zorgen dat de ervoor gehanteerde methoden niet indruisen tegen onze opvattingen over het milieu, onze strategische veiligheid of ons mededingingsvermogen, is een van de grootste uitdagingen van de eenentwintigste eeuw. De goedkoopste energie is natuurlijk de energie die we niet gebruiken, oftewel de energie die we besparen. In deze tijden van energieschaarste is energiebesparing van cruciaal belang voor iedereen, zowel voor de consument als voor grote gemeenschappen. Vanuit een links perspectief dient ook nog te worden benadrukt dat energiebesparing en efficiënt energieverbruik ook een sociale dimensie hebben, aangezien met name de armste mensen vaak de meeste energie verspillen. Dit geldt met name voor de nieuwe lidstaten, zoals bijvoorbeeld in Hongaarse woonwijken, waar huishoudens meer dan twee keer zoveel energie verbruiken per vierkante meter dan in West-Europa. Het is daarom van belang om hulpmiddelen van de Gemeenschap beschikbaar te stellen met als doel de afstandsverwarmingssystemen in Oost-Europa te moderniseren. Afstandsverwarming is in theorie een energiebesparend systeem en heeft als voordeel gemakkelijk te kunnen worden aangepast aan hernieuwbare energiebronnen, terwijl individuele verwarming hiervoor in ieder huis apart moet worden aangepast. Het is daarom cruciaal om hulpmiddelen van de EU beschikbaar te stellen voor afstandsverwarming. Bovendien kan worden overwogen om binnen de EU een uniform belastingvoordeel toe te kennen met als doel investering in energiebesparing te bevorderen, en om fondsen hiervoor op te zetten.</p>
    </intervention>
    <intervention id="3-400" speaker_id="28343" name="Bogusław ROGALSKI" is_mep="True" mode="written" nationality="Poland" birth_date="11-03-1972" birth_place="Maków Mazowiecki" p_group="Independence/Democracy Group" m_state="PL">
      <p sl="pl">Hernieuwbare energie en energie-efficiëntie dragen bij aan het tegengaan van de stijging van de gemiddelde temperatuur in de wereld. Uit onderzoek en rapporten is gebleken dat juist arme samenlevingen en de armste burgers hiervan het meest direct de negatieve gevolgen van klimaatverandering ondervinden. Het is dan ook onze plicht deze onderdelen van de samenleving te beschermen vanwege hun verhoogde kwetsbaarheid op economisch gebied.</p>
      <p sl="pl">Het gebruik van hernieuwbare energiebronnen draagt onder andere bij aan het verhogen van de milieunormen zoals het verminderen van de uitstoot van CO2 en andere broeikasgassen. Het leidt ook tot meer werkgelegenheid en verlaging van de kosten. Nog een belangrijk argument dat ervoor spreekt, is dat de afhankelijkheid van bepaalde energiebronnen erdoor zal verminderen, terwijl er een toename is van het aantal mensen dat geen toegang heeft tot noodzakelijke energievoorzieningen. Dit is met name van belang in het kader van de economische ontwikkeling van ontwikkelingslanden. Ontwikkeling van hernieuwbare energiebronnen in ontwikkelingslanden is bijzonder relevant voor maatregelen die erop zijn gericht de uitstoot van broeikasgassen te verminderen en de energievoorziening veilig te stellen voor landen die slechts ten dele in hun eigen energiebehoefte kunnen voorzien.</p>
      <p sl="pl">De Unie hoort derhalve steun te verlenen aan hernieuwbare energiebronnen en energie-efficiëntie, met name in ontwikkelingslanden, aangezien zij een belangrijk onderdeel uitmaken van de strategie inzake energie en klimaatverandering en van het ontwikkelingsbeleid.</p>
    </intervention>
  </section>
  <section id="creitem26" title="19. Specifieke situatie van vrouwelijke gevangenen en de effecten van de detentie van ouders op het maatschappelijke leven en het gezinsleven (debat)">
    <intervention id="3-402" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Aan de orde is het verslag van Marie Panayotopoulos-Cassiotou, namens de Commissie rechten van de vrouw en gendergelijkheid, over de specifieke situatie van vrouwelijke gevangenen en de effecten van de detentie van ouders op het maatschappelijke leven en het gezinsleven (A6-0033/2008).</p>
    </intervention>
    <intervention id="3-403" speaker_id="28571" name="Marie PANAYOTOPOULOS-CASSIOTOU" is_mep="True" mode="spoken" role="rapporteur" nationality="Greece" birth_date="29-07-1952" birth_place="Chios" p_group="Group of the European People's Party (Christian Democrats) and European Democrats" m_state="GR">
      <p sl="el">Mijnheer de Voorzitter, de Commissie rechten van de vrouw en gendergelijkheid, die dit initiatiefverslag heeft voorgesteld, heeft zich voor deze zaak ingespannen en financiële middelen erin geïnvesteerd: de leden van onze commissie hebben niet alleen aan dit verslag gewerkt, maar hebben ook een omvangrijk verslag voorgesteld over de situatie van vrouwen in Europese gevangenissen. Tijdens een hoorzitting hebben we geluisterd naar toonaangevende wetenschappers en vertegenwoordigers van de burgermaatschappij over deze kwestie. De instellingen van het Europees Parlement hebben tot dusverre een aantal interessante toespraken gehouden over dit onderwerp. Hierin werden de werkzaamheden van het Parlement benadrukt die gemoeid zijn met het beschermen van de rechten van de mens en in het bijzonder het waarborgen van de rechten van vrouwen die onder de moeilijke omstandigheden van een gevangenis moeten leven. Vrouwelijke gevangenen behoren tot een bijzondere categorie; ze vertegenwoordigen waarschijnlijk een minderheid van het totaal aantal gevangenen in Europa, gemiddeld slechts vijf procent. Natuurlijk schommelt het percentage tussen de zeven en nul procent.</p>
      <p sl="el">In het verslag wordt volgens mij de situatie van vrouwelijke gevangenen zeer grondig onderzocht, aangezien ieder mogelijk scenario aan bod komt. Er wordt gekeken naar de vereisten voor speciale en algemene gezondheidsomstandigheden, waaronder specifieke problemen op het gebied van hygiëne en speciale kenmerken van de vrouwelijke psyche; problemen bij het behandelen van vrouwelijke gevangenen die voortvloeien uit hun eerdere ervaringen; de speciale situatie van moeders – het blijkt zelfs uit statistieken dat de helft van het aantal gedetineerden in Europa minderjarige kinderen heeft; de speciale omstandigheden tijdens de zwangerschap; de geboorte van kinderen in de gevangenis en de bescherming van kinderen die tijdens hun eerste levensjaren bij hun moeder in de gevangenis moeten blijven. Daarom voelen we ons gemachtigd om met behulp van de EU de lidstaten te verzoeken om de juiste materiële omstandigheden te creëren, zodat instellingen de juiste detentievoorzieningen kunnen bieden, zoals vastgelegd in internationale en Europese regelingen en verdragen. De wetgeving zou moeten kunnen worden gemoderniseerd, zodat rekening kan worden gehouden met de speciale omstandigheden van moeders; het gewone personeel zou regelmatig moeten worden gecontroleerd en worden opgeleid in het omgaan met specifieke vrouwelijke kwesties. De detentieomstandigheden van vrouwen zouden moeten worden opgenomen in het jaarverslag van de Europese Commissie over de mensenrechten in de EU.</p>
      <p sl="el">Het verslag van vandaag zal naar ik hoop leiden tot een productief debat.</p>
    </intervention>
    <intervention id="3-404" speaker_id="photo_generic" name="Louis Michel" is_mep="True" mode="spoken">
      <p sl="fr">lid van de Commissie . − Mijnheer de Voorzitter, dames en heren, mijn collega, commissaris Špidla, is bijzonder verheugd dat het Europees Parlement heeft besloten een onderzoek in te stellen naar de situatie van vrouwen in gevangenissen en de gevolgen ervan op het maatschappelijke leven en het gezinsleven, en wil dan ook de rapporteur, mevrouw Panayotopoulos, feliciteren met haar uitstekende verslag.</p>
      <p sl="fr">Ook al maken vrouwen slechts een klein deel uit van de gevangenispopulatie in Europa, zo’n vijf procent, het is duidelijk dat hun gevangenschap ernstige gevolgen heeft voor het hele gezin. Bovendien heeft een relatief hoog percentage van de vrouwen in de gevangenis kinderen.</p>
      <p sl="fr">De Commissie bevordert beleid dat uitsluiting van kwetsbare groepen tegengaat, en hieronder vallen dan ook met name mensen in detentie. Het moet echter wel worden benadrukt, dat sociale insluiting voornamelijk een kwestie voor de lidstaten is. De rol van de Commissie met betrekking tot sociale insluiting bestaat er in principe uit om de lidstaten te helpen bij hun beleid om sociale uitsluiting tegen te gaan, binnen de context van de opencoördinatiemethode en andere meer specifieke stappen. Niettemin biedt het nieuwe Verdrag van Lissabon – en dit is een interessant punt – de mogelijkheid voor nieuwe initiatieven op het gebied van justitie, vrijheid en veiligheid. Binnen dit steeds belangrijker wordende specifieke gebied zal de medebeslissingsprocedure op steeds meer beleidsterreinen van toepassing worden, terwijl dit duidelijk ook zal leiden tot verbreding van de bevoegdheid van het EP om een aantal voorstellen van uw verslag te onderzoeken. In het verslag van mevrouw Panayotopoulos wordt voor een evenwichtige benadering gekozen. In het verslag wordt het subsidiariteitsbeginsel volledig nagevolgd en de ondersteunende rol van de Commissie erkend, en wij zijn het volledig eens met de door u gehanteerde manier van aanpak. Het is ons bekend dat om de uitdagingen waar vrouwen in de gevangenis mee geconfronteerd worden, te kunnen aanpakken, de lidstaten en de Commissie zich moeten concentreren op de levensomstandigheden in gevangenissen, het essentiële in stand houden van familiebanden en sociale relaties en natuurlijk het belang van re-integratie in de maatschappij en de arbeidsmarkt. Deze benadering komt overeen met de strategie van de Commissie voor sociale insluiting, die betrekking heeft op drie brede gebieden: het aanmoedigen van de toegang tot noodzakelijke diensten en verschillende mogelijkheden en kansen, het controleren dat wetgeving wordt nageleefd bij het tegengaan van discriminatie, en indien nodig het opstellen van een gerichte aanpak om in de specifieke behoeften van de verschillende groepen te kunnen voorzien.</p>
      <p sl="fr">De Commissie organiseerde in het voorjaar van 2006 een openbare raadpleging over de noodzaak om op EU-niveau meer maatregelen te treffen die actieve insluiting van mensen die het verst van de arbeidsmarkt zijn verwijderd, kunnen bevorderen. De resultaten werden voorgesteld in een mededeling uit oktober 2007, waarmee tevens de tweede fase van de raadpleging werd ingeluid. Aan de sociale partners werd gevraagd hun mening te geven over een mogelijke verbreding van de opencoördinatiemethode door middel van het overeenkomen van gemeenschappelijke principes – met name op het gebied van inkomenssteun, actief arbeidsmarktbeleid en toegang tot kwaliteitsdiensten – over de reikwijdte van de gemeenschappelijke principes en ten slotte over de manier waarop de implementatie van deze gemeenschappelijke principes gepaard zou moeten gaan met controle- en evaluatiemiddelen op EU-niveau. De raadpleging werd op 28 februari 2008 afgerond en de Commissie gaat nu de voorstellen van de sociale partners en andere betrokken partijen bestuderen.</p>
      <p sl="fr">Staat u mij nu toe enige korte opmerkingen te maken over het verslag. In het verslag wordt de re-integratie in de maatschappij en de arbeidsmarkt besproken van vrouwen die in de gevangenis hebben gezeten. We zijn het eens met de opvatting dat doelgerichte uitvoeringsmaatregelen gecombineerd zouden moeten worden met sociale vangnetten die sociale uitsluiting moeten verhinderen. Re-integratie van gevangenen hoort binnen de gevangenisomgeving te beginnen in samenwerking met gespecialiseerde sociale diensten.</p>
      <p sl="fr">Wij zijn ons er terdege van bewust dat het bieden van aanvaardbare en redelijke levensomstandigheden de kans op een succesvolle re-integratie in de samenleving aanzienlijk verhoogt. De autoriteiten, inclusief de gevangenisautoriteiten, moeten worden aangemoedigd kwalitatieve beroepsopleidingen aan gevangenen beschikbaar te stellen. Het ligt voor de hand dat de samenwerking tussen gevangenissen en bedrijven die gespecialiseerd zijn in banen voor gevangenen, moet worden gestimuleerd als onderdeel van het re-integratieproces.</p>
      <p sl="fr">Wij willen hier de rol van het Europees Sociaal Fonds benadrukken bij het bevorderen van de insluiting en integratie van vrouwelijke en mannelijke gevangenen in de arbeidsmarkt en in de samenleving in het algemeen. Ik denk dat u er wel van op de hoogte bent dat het fonds medefinancier is van projecten die gericht zijn op onderwijs en beroepsopleidingen voor gevangenen, terwijl initiatieven die direct gericht zijn op het verbeteren van de levensomstandigheden van gevangenen door middel van de bouw van nieuwe gebouwen en het installeren van nieuwe voorzieningen ook door andere structuurfondsen kunnen worden bekostigd.</p>
      <p sl="fr">Ik neem akte van het verzoek van het EP aan de Commissie en de Raad om een kaderbesluit aan te nemen inzake de minimumnormen ter bescherming van de rechten van gevangenen en om een Europees handvest voor gevangenissen op te stellen. Ik voel mij andermaal genoodzaakt het Huis erop te wijzen dat een aantal elementen van het verslag binnen de exclusieve bevoegdheden van de lidstaten vallen, hoewel, zoals we al hebben opgemerkt, het Verdrag van Lissabon op veel gebieden met betrekking tot justitie, vrijheid en veiligheid de medebeslissingsprocedure zal toepassen, en op deze manier bestaat er een reële mogelijkheid om de rol van het EP te verbreden en de situatie en behandeling van deze uiterst ernstige kwestie te verbeteren.</p>
    </intervention>
    <intervention id="3-405" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">namens de PPE-DE-Fractie . – Het initiatiefverslag over vrouwen in de gevangenis heeft een hoge symbolische waarde. Aan de ene kant wordt het zeer pragmatische standpunt van de Commissie rechten van de vrouw en gendergelijkheid bevestigd, terwijl aan de andere kant de bewonderenswaardige toewijding van mevrouw Panayotopoulos-Cassiotou wordt bevestigd.</p>
      <p sl="sk">Ik moet benadrukken dat mevrouw Panayotopoulos-Cassiotou een bijzonder actief lid van mijn commissie is, en ik feliciteer haar met haar altijd erg verantwoordelijke houding ten opzichte van haar werk. Tijdens de werkzaamheden voor dit verslag hebben we een persoonlijk bezoek gebracht aan de vrouwengevangenis in Brugge. Vanwege dit bezoek kan ik melden dat dit verslag in het geheel niet louter theoretisch is. Ik ben verheugd dat het verslag alle facetten van vrouwen in de gevangenis weet te behandelen. Ik zou persoonlijk met name het belang willen benadrukken om kinderen tegen psychologische schade te beschermen als hun ouders in de gevangenis zitten.</p>
      <p sl="sk">Wat nu volgt is gebaseerd op mijn persoonlijke ervaringen. Tijdens het communistische regime, toen ik vijf jaar oud was, werd mijn vader gearresteerd en veroordeeld tot een langdurige gevangenisstraf voor politieke schijnredenen. De leraren van mijn school vroegen me vaak waar hij was en waarom hij nooit naar de oudervergaderingen kwam, ook al wist iedereen dat hij in de gevangenis zat. Dit was erg pijnlijk. Kinderen zouden nooit getraumatiseerd mogen raken door het ongevoelige gedrag van mensen in hun omgeving, aangezien dit leidt tot nog meer problemen naast het stigma dat kleeft aan het hebben van ouders die in de gevangenis zitten. Het regelmatig in contact blijven met hun moeder in de gevangenis is cruciaal voor hun toekomstige leven en toekomstige inter-persoonlijke relaties.</p>
      <p sl="sk">Ik wil tot slot graag speciaal uw aandacht vestigen op paragraaf 22 van het verslag en wijzen op de nadruk die mevrouw Panayotopoulos-Cassiotou legt op het aanhouden van familiebanden.</p>
    </intervention>
    <intervention id="3-406" speaker_id="28349" name="Teresa RIERA MADURELL" is_mep="True" mode="spoken" nationality="Spain" birth_date="13-10-1950" birth_place="Barcelona" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">namens de PSE-Fractie . – Mijnheer de Voorzitter, ik zou eerst de rapporteur willen feliciteren met haar uitmuntende verslag en haar open karakter, waardoor belangrijke overeenkomsten konden worden bereikt over de door mijn fractie ingediende amendementen.</p>
      <p sl="es">Dit is een zeer uitvoerig verslag, waarin geen enkele kwestie ontbreekt in relatie tot de moeilijke situatie die ontstaat in het maatschappelijke leven en gezinsleven na het in de gevangenis belanden van een vader of moeder. Er wordt een groot aantal nieuwe aspecten geïntroduceerd, waaronder de behandeling van vaders en moeders in de gevangenis die verantwoordelijkheid over kinderen dragen.</p>
      <p sl="es">Doelstelling was het vinden van een oplossing die de rechten van kinderen respecteert, terwijl de veiligheidsmaatregelen in stand worden gehouden, die van toepassing zijn bij personen die van hun vrijheid beroofd zijn. Het voorstel is om onafhankelijke eenheden op te zetten die niet in verbinding staan met de normale gevangenisomgeving, waarin de levensomstandigheden zijn aangepast aan de behoeften van kinderen en rekening wordt gehouden met hun integratie in de samenleving.</p>
      <p sl="es">Hetzelfde geldt voor mensen die zorgen voor afhankelijke personen, omdat in deze situatie ook hoofdzakelijk vrouwen betrokken zijn. Ook hier wordt aanbevolen zoveel mogelijk voor alternatieve straffen te kiezen dan in plaats van gevangenisstraffen. Wat betreft deze kwestie wordt in het verslag duidelijk gemaakt dat de maatregelen voor mannen die in de gevangenis zitten en verantwoordelijkheid dragen voor kinderen of andere familieleden, gelijk behoren te zijn aan de maatregelen die op vrouwen worden toegepast.</p>
      <p sl="es">Bovendien dienen deze maatregelen seksuele geaardheid en iedere wettelijk toegestane gezinsvorm volledig te respecteren. Vrouwen in de gevangenis moeten toegang krijgen tot preventiecampagnes en onder gelijkwaardige omstandigheden ook toegang tot programma’s voor gezinsplanning.</p>
      <p sl="es">In het verslag wordt ook verzocht om programma’s die gericht zijn op het verlagen van het risico voor gevangenen om met gewelddadige situaties te worden geconfronteerd, en om speciale psychologische zorg voor vrouwen die het slachtoffer zijn geworden van gendergeweld. Er wordt ook in aanbevolen gevangenispersoneel omtrent deze kwestie op te leiden en meer bewust te maken.</p>
      <p sl="es">Onze fractie heeft nauw met de rapporteur samengewerkt, leidend tot het indienen van deze en andere amendementen, en ik denk dat we over het algemeen een verslag hebben opgeleverd waarop dit Parlement trots kan zijn. Nogmaals mijn felicitaties aan de rapporteur!</p>
    </intervention>
    <intervention id="3-407" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">namens de ALDE-Fractie . – Mijnheer de Voorzitter, ik zal over deze kwestie op persoonlijke titel spreken. Mevrouw Panayotopoulos-Cassiotou heeft met haar gebruikelijke wijsheid en werklust zeer goed werk verricht en een verslag opgeleverd, waarin op zeer efficiënte wijze de problemen van vrouwelijke gevangenen behandeld worden.</p>
      <p sl="en">Het meeste wat mevrouw Panayotopoulos-Cassiotou in haar verslag schrijft, is natuurlijk correct. Maar ik vraag mij af of het verslag misschien niet eerder gericht is op een ideale wereld, dan op een realistische wereld, een wereld, waarin gevangenissen inderdaad niet alleen de taak behoren te hebben om veroordeelden te straffen, maar vooral om hen te rehabiliteren? De harde realiteit van dit probleem is, dat de meeste gevangenissen in Europa en in de wereld over het algemeen voor zowel vrouwen als mannen ontoereikend functioneren. Dit betekent natuurlijk niet dat we nooit moeten aandringen op veranderingen. Dit betekent ook niet dat we ons niet met de speciale behoeften van vrouwelijke gevangenen moeten bezighouden. Integendeel, het is onze plicht altijd aan te dringen op verbeteringen, maar we moeten de volgende simpele feiten niet uit het oog verliezen.</p>
      <p sl="en">Ten eerste zijn er in het algemeen wijzigingen in ons strafsysteem nodig.</p>
      <p sl="en">Ten tweede zou er geen ongewenste discriminatie moeten zijn tussen vrouwen en mannen, behalve in het geval dit noodzakelijk is door strikt biologische verschillen, waaronder de zwangerschap of speciale aspecten van het moederschap.</p>
      <p sl="en">Ten derde zijn gevangenissen geen hotels. Noch zijn het peuterscholen of verlosafdelingen.</p>
      <p sl="en">Ten vierde zijn de meeste gevangenen – zowel de mannen als vrouwen – veroordeelde misdadigers, die afschuwelijke misdaden hebben begaan tegen andere personen.</p>
      <p sl="en">Ten vijfde, en dit klinkt misschien hard, zijn veel veroordeelde vrouwen niet geschikt voor het moederschap en dienen er alternatieven te worden gevonden om hun kinderen op te voeden.</p>
      <p sl="en">Ten zesde is de vraag of vrouwelijke gevangenen toestemming zouden mogen krijgen om in de gevangenis zwanger te raken, bepaald niet oncontroversieel te noemen.</p>
      <p sl="en">Dit gezegd hebbende wil ik niettemin besluiten met de mededeling dat ik mijn steun verleen aan dit verslag.</p>
    </intervention>
    <intervention id="3-408" speaker_id="39022" name="Ewa TOMASZEWSKA" is_mep="True" mode="spoken" nationality="Poland" birth_date="14-04-1947" birth_place="Płock" p_group="Union for Europe of the Nations Group" m_state="PL">
      <p sl="pl">namens de UEN-Fractie. – Mijnheer de Voorzitter, ik wil graag twee punten uit dit verslag onder de aandacht brengen.</p>
      <p sl="pl">De eerste kwestie houdt verband met de omstandigheden waaronder een vrijheidsstraf wordt uitgezeten. Het is vooral belangrijk toegang te hebben tot de juiste voorzieningen voor persoonlijke hygiëne en medische behandelingen specifiek voor vrouwen. Als politiek vluchteling in communistisch Polen kreeg ik een kwart van een stuk zeep en moest ik het hier zes maanden mee doen. Het was weken achter elkaar niet mogelijk een beroep te doen op je wettelijke recht om te mogen baden. Dat is ontoereikend. De toegang tot stromend water en warm water om zich te kunnen wassen, de mogelijkheid om een gynaecoloog te raadplegen en om mammogrammen te laten maken, dit moet allemaal worden gegarandeerd, ongeacht de soort straf en de lengte ervan.</p>
      <p sl="pl">De tweede kwestie houdt verband met de gevolgen van gevangenisstraf van moeders en zwangere vrouwen voor het leven en de gezondheid van hun kinderen. Zo kunnen vrouwen vaak geen gebruik maken van hun recht om deel te nemen aan rechtszaken over het voogdijschap. Mensen die onder arrest staan, hebben niet de mogelijkheid bij hoorzittingen aanwezig te zijn. Kinderen waarvan hun moeder in de gevangenis zit, hebben slechts beperkte rechten als het gaat om het bezoeken van hun moeder. Pasgeboren baby’s worden vaak kort na de geboorte van hun moeder weggehaald, waardoor ze geen borstvoeding kunnen krijgen. Laten we niet vergeten dat elke vrijheidsstraf die over een vrouw wordt uitgesproken, ook indirect over haar kinderen en haar hele familie wordt uitgesproken. Een dergelijke straf zou daarom alleen in uitzonderlijke gevallen moeten worden uitgesproken. Ik wil graag afsluiten met het feliciteren van de rapporteur.</p>
    </intervention>
    <intervention id="3-409" speaker_id="1059" name="Hiltrud BREYER" is_mep="True" mode="spoken" nationality="Germany" birth_date="22-08-1957" birth_place="Saarbrücken" p_group="Group of the Greens/European Free Alliance" m_state="DE">
      <p sl="de">namens de Verts/ALE-Fractie. – Mijnheer de Voorzitter, dit initiatiefverslag is belangrijk, omdat de situatie van vrouwen in de gevangenis eindelijk onder de aandacht moet worden gebracht en de problemen moeten worden onderzocht. De rechten van vrouwen zijn zelfs en met name in de gevangenis van toepassing. De situatie in de Europese Unie is gelukkig niet gelijk aan die van de Verenigde Staten, waar gevangenissen en het opbergen van mensen een winstgevende zakelijke onderneming is geworden, maar het aantal vrouwen in Europese gevangenissen is aan het stijgen en dus moeten we hun specifieke situatie in acht nemen.</p>
      <p sl="de">Ten eerste is er de kwestie gezondheidszorg, waar we zojuist over hebben gedebatteerd. Vrouwen in de gevangenis hebben gewelddadige ervaringen meegemaakt, soms van seksuele aard, hetzij in de gevangenis, hetzij ervoor, en hebben passende psychologische hulp en therapie nodig, vaak omdat ze ook nog verslaafd zijn. Er is ook nog het risico dat vrouwen in de gevangenis seksueel uitgebuit worden. De situatie van moeders verdient onze speciale aandacht. We kunnen ons bijvoorbeeld geen herhaling veroorloven van de situatie in Duitsland, waar baby’s van slechts enkele maanden oud van hun moeders werden weggenomen, omdat er in de gevangenis geen plekken voor moeders met kinderen waren, met als gevolg dat zij maandenlang werden gescheiden. We hebben ook meer geld nodig voor de re-integratie van vrouwen nadat ze zijn vrijgelaten.</p>
      <p sl="de">Een kwestie die ik bijzonder van belang vind, is de specifieke situatie van meisjes en vrouwen met een migratieachtergrond. Het is cruciaal dat we aandacht besteden aan de situatie van vrouwen die Europa zijn binnengekomen en in detentiecentra worden vastgehouden. Veel van deze vrouwelijke vluchtelingen, asielzoekers of onregelmatige migranten, worden in deze detentiecentra onder gevangenisachtige omstandigheden vastgehouden en er is tot op heden geen EU-wetgeving die bepaalt wat de maximale duur van hun detentie mag zijn.</p>
      <p sl="de">Ten slotte – en het Europees Parlement heeft hierover een studie uitgebracht – verzoeken wij dringend om verbetering van de bescherming van groepen die speciaal risico lopen, met name vrouwen die het slachtoffer zijn geweest van seksueel geweld.</p>
    </intervention>
    <intervention id="3-410" speaker_id="28336" name="Věra FLASAROVÁ" is_mep="True" mode="spoken" nationality="Czechia" birth_date="19-12-1952" birth_place="Ostrava" p_group="Confederal Group of the European United Left - Nordic Green Left" m_state="CZ">
      <p sl="cs">namens de GUE/NGL-Fractie . – Dames en heren, in zijn klassieke boek ‘Discipline, toezicht en straf’ noemt de Franse filosoof Michel Foucault onder meer drie aspecten van gevangenschap. Deze aspecten zijn tot op de dag van vandaag terug te vinden in de complete geschiedenis van het strafsysteem.</p>
      <p sl="cs">Ten eerste is er de oorspronkelijke bedoeling om de overtreder van de samenleving te isoleren; ten tweede biedt de straf de mogelijkheid de schuld te aanvaarden (catharsis); en ten derde is er het moderne aspect, waarin de mogelijkheid wordt geboden tot rehabilitatie en re-integratie in de samenleving. Het laatste aspect wordt in beschaafde landen gezien als het meest belangrijke.</p>
      <p sl="cs">De samenleving neemt geen wraak op een overtreder en wil zijn of haar waardigheid niet aantasten. Integendeel, zij zet zich in, soms tegen alle verwachtingen in, om het gedragspatroon van de veroordeelde gevangene te veranderen, dat had geleid tot zijn conflict met de wet. Een gevangenisstraf is niet bedoeld om de gezondheid van de veroordeelde te schaden, laat staan leden van zijn familie.</p>
      <p sl="cs">De rapporteur heeft één probleem van gevangenschap heel duidelijk omschreven: de nadruk wordt gelegd op de schuld en de straf van een individu, terwijl genegeerd wordt dat de straf ook gevolgen heeft voor de mensen die afhankelijk zijn van de veroordeelde. Deze afhankelijke mensen zijn meestal de kinderen van vrouwelijke gevangenen.</p>
      <p sl="cs">Van alle vrouwen die in Europese gevangenen zitten, heeft meer dan de helft één kind. De precieze getallen verschillen per land, net als de gevangenisomstandigheden. In mijn land, de republiek Tsjechië, is bijvoorbeeld overbevolking in gevangenissen het grootste probleem. Aan de andere kant doen de betrokken autoriteiten hun best om de negatieve gevolgen van de straf voor vrouwen en hun familieleden te verminderen en om de terugkeer van deze vrouwen in de samenleving te vergemakkelijken. Dit gezegd hebbende worden de inspanningen die zijn gericht op verbetering van de integratie van gevangenen in de samenleving, bemoeilijkt door een gebrek aan financiering voor bijvoorbeeld welzijnswerkers.</p>
      <p sl="cs">Ik ben het met de rapporteur eens dat het belangrijk is de omstandigheden voor het aanhouden van familiebanden te verbeteren, omdat het gescheiden zijn van je gezin in combinatie met schuld en straf resulteert in vervreemding, waardoor terugkeer uit de gevangenis veel moeilijker wordt. Ik heb het hier natuurlijk niet over gevallen waar de familiebanden al voor de gevangenisstraf werden verbroken.</p>
      <p sl="cs">Ter afsluiting wil ik nog één belangrijke kwestie vermelden: uit psychologische studies is gebleken dat vrouwelijke gevangenen moeite hebben om zich aan te passen aan de omstandigheid in dichte nabijheid met elkaar te moeten leven. Mannen zijn beter in staat om met gedwongen nabijheid om te gaan en om conflicten op te lossen.</p>
    </intervention>
    <intervention id="3-411" speaker_id="28173" name="Zita PLEŠTINSKÁ" is_mep="True" mode="spoken" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">Het verslag van de rapporteur, mevrouw Panayotopoulus-Cassiotou, komt precies op het moment dat er in veel lidstaten veranderingen gaande zijn in de gevangenisstructuren, zoals het opzetten van gevangenissen voor alleen vrouwen. De geografische locatie is een belangrijke factor: hierdoor kan het bijvoorbeeld makkelijker zijn voor vrouwelijke gevangenen om familiebanden en vriendschappen te onderhouden en religieuze diensten bij te wonen.</p>
      <p sl="sk">De effecten van afzondering en leed van vrouwelijke gevangenen, vooral van moeders en zwangere vrouwen, kunnen schadelijke gevolgen hebben voor de moeder zelf, maar ook, en met name, voor haar kind en diens ontwikkeling. Daarom kan het bijwonen van religieuze diensten een positieve verandering teweegbrengen in het leven van deze gevangenen.</p>
      <p sl="sk">Menselijke waardigheid en respect voor basisrechten moeten streng worden toegepast in het gevangenisbeleid van de lidstaten. Voor het handhaven van de orde in gevangenissen is gekwalificeerd personeel nodig, dat in staat is geweld tegen en misbruik van vrouwen in de kiem te smoren. We zouden ook niet mogen vergeten dat het personeel verder in staat moet zijn psychologische hulp te bieden, omdat veel vrouwen in het verleden vaak getraumatiseerd zijn geraakt.</p>
      <p sl="sk">Felicitaties aan de rapporteur voor het opstellen van deze actuele analyse, waarin aantal belangrijke conclusies te vinden zijn. In het verslag staat ook een aantal voorstellen en suggesties om de omstandigheden voor vrouwelijke gevangenen te verbeteren, met name voor alleenstaande moeders en jonge gevangenen. Het verheugt me dat de rapporteur specifiek aandacht besteedt aan zwangere vrouwen.</p>
      <p sl="sk">Vrouwen in de gevangenis zijn vaak het slachtoffer geweest van geweld. Deze kwestie moet daarom op een zeer voorzichtige manier worden benaderd, waarbij moet worden aangedurfd om vernieuwende maatregelen inzake het gevangenisbeleid in te voeren. Vrouwen moeten na hun vrijlating uit de gevangenis alle mogelijk hulp aangeboden krijgen met als doel hun re-integratie in de samenleving probleemloos te laten verlopen.</p>
    </intervention>
    <intervention id="3-412" speaker_id="23805" name="Zita GURMAI" is_mep="True" mode="spoken" nationality="Hungary" birth_date="01-06-1965" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Dank u wel, mijnheer de Voorzitter. Commissaris, dames en heren, gelijke kansen moeten ook voor mensen in de gevangenis beschikbaar zijn. Ook vrouwen in de gevangenis moeten de beschikking hebben over passende voorzieningen op het gebied van gezondheid en hygiëne die afwijken van die van mannen. Het is vooral voor vrouwen in de gevangenis van belang familierelaties in stand te kunnen houden, aangezien dit hun re-integratie in de samenleving zal vergemakkelijken, zoals een aantal van mijn collega-afgevaardigden al heeft vermeld. In het geval van drugsverslaving en een aantal andere gevallen is het cruciaal psychologische hulp te kunnen bieden en in een aantal lidstaten zijn veelzijdige, gendergeoriënteerde programma’s opgesteld om hiermee om te gaan. De nieuwe lidstaten moeten dit voorbeeld volgen. Vrouwelijke ex-gedetineerden hebben meer moeite om een baan te vinden. Het organiseren van opleidingen in gevangenissen kan dit probleem verlichten en zodoende ook het risico op recidivisme verlagen. Dit verslag is uitstekend, en ik raad u aan het goed te keuren.</p>
    </intervention>
    <intervention id="3-413" speaker_id="28511" name="Bairbre de BRÚN" is_mep="True" mode="spoken" nationality="United Kingdom" birth_date="10-01-1954" birth_place="Baile Átha Cliath" p_group="Confederal Group of the European United Left - Nordic Green Left" m_state="GB">
      <p sl="ga">Mijnheer de Voorzitter, ik verwelkom het initiatiefverslag van mevrouw Panayotopoulos-Cassiotou waarin de situatie van vrouwen in de gevangenis wordt onderzocht. Ik denk dat het verslag kan worden aangescherpt door een aantal amendementen.</p>
      <p sl="ga">Het concept overplaatsing zou meer nadruk moeten krijgen als een meer nauwkeurige omschrijving van het voorbereidingsproces bij vrouwen waarvan de vrijlatingsdatum nadert. Ter ondersteuning hiervan zouden er ‘rehabilitatiecentra’ moeten zijn, die zijn voorzien van passende, ondersteunende voorzieningen.</p>
      <p sl="ga">Ik roep op tot het ondersteunen van de amendementen die het opsluiten van meisjes in gevangenissen voor volwassenen willen beëindigen. Het personeel in vrouwengevangenissen, ook het medische personeel, moet zoveel mogelijk uit vrouwen bestaan.</p>
      <p sl="ga">In 2004 en het afgelopen jaar werden twee verslagen uitgebracht, waarin de vreselijke omstandigheden van de gemiddelde vrouwelijke gevangene in mijn eigen kiesdistrict in Noord-Ierland werden beschreven. Ik adviseer de Commissie zowel de aanbevelingen van dat verslag als de aanbevelingen van het hier besproken verslag door te nemen.</p>
    </intervention>
    <intervention id="3-414" speaker_id="28119" name="Kathy SINNOTT" is_mep="True" mode="spoken" nationality="Ireland" birth_date="29-09-1950" birth_place="Chicago " p_group="Independence/Democracy Group" m_state="IE">
      <p sl="en">Mijnheer de Voorzitter, veel vrouwen in de gevangenis hebben een achtergrond van geweld en misbruik, waardoor ze moeite kunnen hebben met het opbouwen van stabiele relaties – wat ze uiteindelijk werkelijk nodig hebben.</p>
      <p sl="en">Onze doelstelling zou niet alleen gericht moeten zijn op de sociale integratie van gevangenen, maar ook op hun persoonlijke ontwikkeling. En hier komt natuurlijk de kwestie kinderen bij kijken. Het scheiden van moeder en kind gebeurt in de gevangenis vaak al uren na de geboorte. Dit heeft een onmiddellijk effect op de mogelijkheid of er tussen de twee een gezonde relatie kan ontstaan. Om uiteindelijk de bijzondere moeder-kindrelatie tot stand te brengen, horen beide naar elkaar toe te groeien. En de enige manier waarop deze twee op een gezonde en normale manier naar elkaar toe kunnen groeien, is door ze zoveel mogelijk bij elkaar te laten zijn en een omgeving voor ze te creëren die ondersteuning en veiligheid biedt.</p>
      <p sl="en">Door een moeder van haar baby te scheiden is hun relatie gedoemd te mislukken. Waarom zouden we dit doen, als datgene, wat deze vrouwen in hun leven nodig hebben, een stabiele, liefdevolle relatie is?</p>
    </intervention>
    <intervention id="3-415" speaker_id="33997" name="Corina CREȚU" is_mep="True" mode="spoken" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">Het hier besproken verslag legt een aantal problemen bloot die zich op dit terrein in de lidstaten voordoen.</p>
      <p sl="ro">Ten gevolge van een toename van de criminaliteit in bepaalde omgevingen, met name in achtergestelde omgevingen, die worden gekenmerkt door pure armoede, analfabetisme en verbroken familierelaties, met op de achtergrond afbraak van het socialezekerheidsstelsel, hebben de regeringen van de lidstaten in mijn ogen voor een verkeerde aanpak gekozen: strengere straffen.</p>
      <p sl="ro">In Roemenië werd onlangs in de publieke opinie ophef gemaakt over een geval van drie vrouwen uit dezelfde familie, dochter, moeder en grootmoeder, die tegelijkertijd een gevangenisstraf kregen voor een klein vergrijp. Dit was niet het enige voorbeeld van deze soort. Daarom ben ik van mening dat een van de belangrijkste aanbevelingen van dit verslag is om gebruik te maken van andere straffen dan gevangenisstraffen, zeker als het gaat om het leven van een kind. Er ontstaat een bijzondere situatie wanneer beide ouders van minderjarige kinderen in de gevangenis belanden.</p>
      <p sl="ro">Ik steun het in het verslag opgenomen verzoek gericht aan de Commissie om een gemeenschappelijk Europees handvest voor gevangenissen op te stellen, zodat in de lidstaten detentieomstandigheden kunnen worden geharmoniseerd en een snellere integratie in de samenleving kan worden bewerkstelligd van hen die een vrijheidsstraf hebben uitgezeten. Ik feliciteer de rapporteur met haar inspanningen.</p>
    </intervention>
    <intervention id="3-416" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Mijnheer de Voorzitter, zoals we net gehoord hebben, bestaat slechts vijf procent van de Europese gevangenispopulatie uit vrouwen. De helft hiervan bestaat uit moeders met jonge kinderen en het merendeel van hen heeft geweld en misbruik meegemaakt.</p>
      <p sl="cs">Ik verwelkom dit verslag van ganser harte en bedank iedereen die erbij betrokken was. In het verslag wordt benadrukt dat de lidstaten de ontwikkeling van specifieke voorzieningen voor vrouwen in detentiecentra moeten stimuleren. Ik ben van mening dat het benadrukken van de menselijke waardigheid cruciaal is voor een succesvolle toekomstige sociale re-integratie. Voor het bezoek van kinderen moet een vriendelijke omgeving worden gecreëerd en vrouwen dienen een opleiding te krijgen die hen kan bijbrengen wat menselijke waardigheid kan betekenen.</p>
      <p sl="cs">Ik ben dan ook erg verrast dat de liberalen hebben verzocht een aparte stemming te houden over paragraaf 19, waarin wordt voorgesteld vrouwen het recht te geven aan religieuze diensten te mogen deelnemen. Ik vind het schokkend dat vrouwen in de gevangenis mogelijkerwijs, afhankelijk van de uitslag van de stemming van morgen, andere rechten zullen hebben dan vrouwen buiten de gevangenismuren.</p>
    </intervention>
    <intervention id="3-417" speaker_id="photo_generic" name="Louis Michel" is_mep="True" mode="spoken">
      <p sl="fr">lid van de Commissie . − Mijnheer de Voorzitter, dames en heren, ik wil natuurlijk alle sprekers bedanken voor een uiterst waardevol en interessant debat. Ik ben niet de Commissaris die verantwoordelijk is voor deze kwestie. Toch zal ik niet ontkennen dat ik uiterst geënthousiasmeerd en geïnteresseerd raakte van dit debat. Er kwamen veel persoonlijke ideeën in mij op en dit bewijst onmiskenbaar dat u mijn interesse hebt gewekt over een onderwerp dat duidelijk uiterst belangrijk is.</p>
      <p sl="fr">Om de problemen rond de re-integratie van vrouwelijke gevangenen in de samenleving en de arbeidsmarkt te overwinnen moeten we natuurlijk nogmaals de noodzaak van het combineren van uitvoeringsmaatregelen met een aangepast sociaal vangnet benadrukken. Hiervoor is de deelname van alle betrokken partijen nodig, inclusief de sociale partners.</p>
      <p sl="fr">De Commissie is van plan kwesties inzake sociale insluiting in de lidstaten overeenkomstig de opencoördinatiemethode te blijven onderzoeken. Veel van de zojuist ingediende voorstellen – die ik natuurlijk door zal geven aan Commissaris Špidla – hebben natuurlijk mijn aandacht getrokken. Zo is het idee, dat al in een aantal landen bestaat, om waar mogelijk alternatieve straffen op te leggen – als de persoon in de gevangenis geen gevaar vormt voor de samenleving – zeker een zeer interessante benadering. Ik denk zelf nog, al spreek ik hier vrijelijk, aan het gebruik van elektronische enkelbanden, zodat mensen de gevangenis kunnen verlaten en bij hun families kunnen wonen. Er zijn veel elementen die in relatie tot deze kwestie moeten worden onderzocht, want wat ik hier gehoord heb, is ook zeer terecht: gevangenschap is natuurlijk bovenal gericht op sociale verzoening, en daarom moeten we ons ook inspannen om van de re-integratie in de samenleving een positief element te maken. Ik was ook zeer geïnteresseerd in de opmerkingen van mevrouw Záborská – die op verschillende manieren ook terug te vinden waren bij andere sprekers – over de kwestie van familiebanden en de relatie met kinderen, waar natuurlijk een uiterst specifieke benadering voor nodig is.</p>
      <p sl="fr">De hygiëne in gevangenissen, gezondheidszorg, seksuele voorkeur, seksuele geaardheid en seksueel geweld zijn ook onderwerpen waar ik natuurlijk bekend mee ben vanwege mijn werkzaamheden als Commissaris voor ontwikkeling, ook al ben ik niet verantwoordelijk voor deze specifieke kwestie. Ik breng natuurlijk regelmatig een bezoek aan gevangenissen in ontwikkelingslanden. Ik kan u daarom verzekeren dat ik zeker in de gelegenheid verkeer om deze kwesties op waarde te kunnen schatten.</p>
      <p sl="fr">In ieder geval zal ik het zeker niet nalaten Commissaris Špidla van dit uitstekende debat en de voortreffelijke ideeën die ik hier gehoord heb, op de hoogte te brengen; ik weet zeker dat hij uiterst geïnteresseerd is in deze zaken.</p>
    </intervention>
    <intervention id="3-418" speaker_id="28571" name="Marie PANAYOTOPOULOS-CASSIOTOU" is_mep="True" mode="spoken" role="rapporteur" nationality="Greece" birth_date="29-07-1952" birth_place="Chios" p_group="Group of the European People's Party (Christian Democrats) and European Democrats" m_state="GR">
      <p sl="el">Mijnheer de Voorzitter, dank u dat u zo laat bent opgebleven. Ik zou graag ook Commissarissen Michel en Špidla willen bedanken voor hun uiterst positieve medewerking aan het hier voorgestelde verslag; en ik wil ook u, dames en heren, bedanken, en de heer Matsakis, de enige mannelijke afgevaardigde die aan dit debat deelneemt.</p>
      <p sl="el">Ik meen dat het aanhouden van familiebanden een gemeenschappelijk thema is, en iedereen heeft wel benadrukt hoe belangrijk dit is. Het is ook cruciaal kinderen, met name jonge kinderen, te beschermen en passende voorzieningen op te zetten die zijn toegerust op de speciale behoeften van vrouwen. De belangrijkste kwestie hoort echter te zijn dat we ons inzetten voor de mensenrechten, vooral voor de rechten van vrouwen, of ze nu in de gevangenis zitten of niet. Daarom dient datgene wat geldt voor vrouwen die niet in de gevangenis zitten, ook te gelden voor hen die er wel in zitten.</p>
      <p sl="el">Wat betreft sociale uitsluiting wil ik in het bijzonder Commissaris Špidla bedanken, die via u, mijnheer de Commissaris Michel, onderstreepte dat het belangrijk is al vroeg in het detentieproces ondersteuningsvoorzieningen te introduceren: voorzieningen voor beroepsopleidingen, voor integratie in de arbeidsmarkt en voor samenwerking met de particuliere sector. We kunnen zodoende in de praktijk brengen wat u heeft gezegd, mijnheer de Commissaris: we moeten erop toezien dat gevangenissen kansen creëren en geen plek zijn om wraak te nemen. Wat betreft het standpunt van de heer Matsakis dat er ook gevaarlijke ontwikkelingen zijn, valt te zeggen dat deze zowel binnen als buiten de gevangenis te vinden zijn, en we moeten de mogelijkheid en medische middelen creëren om deze aan te kunnen pakken, zodat we uitsluiting van individuen kunnen voorkomen. Uitsluiting staat in contrast met onze ideeën over de waardigheid van individuen en de mogelijkheid om hen te stimuleren zodat ze de samenleving het beste kunnen bieden.</p>
      <p sl="el">Ik hoop, zoals de Commissaris heeft gezegd, dat het nieuwe Verdrag van Lissabon ons de mogelijkheid zal geven om meer maatregelen te kunnen nemen. Aangezien presentatie van dit verslag en ratificatie van het verdrag beide binnenkort plaats gaan vinden, worden veel suggesties uit dit verslag misschien wel doorgevoerd. Ik keer echter nog even terug op een onderwerp dat niet is genoemd, namelijk dat het jaarverslag van de Commissie over mensenrechten ook de situatie van vrouwen in de gevangenissen van de EU zou moeten opnemen.</p>
    </intervention>
    <intervention id="3-419" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Hoewel de heer Matsakis de enige mannelijke afgevaardigde was, die het woord voerde, sprak de heer Michel namens de Commissie en heb ik met veel aandacht naar dit interessante debat geluisterd.</p>
      <p sl="nl">Zoals zo vaak zijn er bij deze debatten zo laat op de avond meer vrouwen dan mannen, maar daarmee zijn hun bijdragen niet minder waardevol. Ik bedank de rapporteur en anderen die namens hen hebben gesproken, omdat u uiteindelijk in een debat als dit het woord voert voor vrouwen die hun mening zelf niet kwijt kunnen.</p>
      <p sl="nl">Het debat is gesloten.</p>
      <p sl="nl">De stemming vindt donderdag 13 maart plaats.</p>
      <p sl="nl">Schriftelijke verklaringen (artikel 142 van het Reglement)</p>
    </intervention>
    <intervention id="3-421" speaker_id="28200" name="Katalin LÉVAI" is_mep="True" mode="written" nationality="Hungary" birth_date="22-05-1954" birth_place="Budapest" p_group="Socialist Group in the European Parliament" m_state="HU">
      <p sl="hu">Ik wil graag onder de aandacht brengen dat ondanks het feit dat vrouwen ongeveer vier tot vijf procent van de gevangenispopulatie in Europa uitmaken, en ondanks het feit dat het aantal vrouwen in gevangenissen in veel Europese lidstaten sneller groeit dan de mannelijke gevangenispopulatie, de gevangenissen zelf nog steeds hoofdzakelijk voor mannen worden ontworpen en er meestal niet gekeken wordt naar de specifieke problemen van de groeiende vrouwelijke gevangenispopulatie.</p>
      <p sl="hu">De gebieden die de meeste reden tot zorg geven, zijn gezondheidszorg, de situatie van moeders met kinderen en re-integratie in de samenleving en de arbeidsmarkt. De statistieken over vrouwelijke gevangenen suggereren een over het algemeen laag opleidingsniveau en een gebrek aan beroepsvaardigheden. Als we willen dat vrouwelijke gevangenen kunnen re-integreren in de samenleving en na hun gevangenisstraf een stabieler leven kunnen opbouwen, moeten we alle gevangenen de mogelijkheid bieden basisvaardigheden te kunnen aanleren. In veel Europese gevangenissen is er een verschil waarneembaar tussen de aan vrouwen aangeboden beroepsopleidingen en de eisen op de arbeidsmarkt. In de meeste gevangenissen worden op vrouwen gerichte beroepsopleidingen aangeboden die zich beperken tot het ontwikkelen van kennis en vaardigheden die verband houden met de culturele en sociale rol die traditioneel aan vrouwen wordt toegekend. Op de arbeidsmarkt is over het algemeen weinig waardering te vinden voor deze laagbetaalde arbeidsvaardigheden en dit kan voortzetting van de sociale ongelijkheid in de hand werken en re-integratie in de samenleving en de arbeidsmarkt belemmeren. De gevangenisautoriteiten dienen daarom te worden aangemoedigd om eventueel in samenwerking met externe instellingen voorzieningen voor hoogwaardige beroepsopleidingen en gevarieerde beroepsmogelijkheden op te zetten, die overeenkomen met de eisen van de arbeidsmarkt en genderstereotypen negeren.</p>
    </intervention>
  </section>
  <section id="creitem27" title="20. Agenda van de volgende vergadering: zie notulen"/>
  <section id="creitem28" title="21. Sluiting van de vergadering"/>
</text>
