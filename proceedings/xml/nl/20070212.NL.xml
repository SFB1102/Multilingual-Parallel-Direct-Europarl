<?xml version='1.0' encoding='utf-8'?>
<text id="20070212.NL" lang="nl" date="2007-02-12" place="Straatsburg" edition="Uitgave PB">
  <section id="creitem1" title="1. Hervatting van de zitting">
    <intervention id="1-004" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Ik verklaar de zitting van het Europees Parlement, die op donderdag 1 februari 2007 werd onderbroken, te zijn hervat.</p>
    </intervention>
  </section>
  <section id="creitem2" title="2. Goedkeuring van de notulen van de vorige vergadering: zie notulen"/>
  <section id="creitem3" title="3. Ingekomen stukken: zie notulen"/>
  <section id="creitem4" title="4. Besluiten inzake bepaalde documenten: zie notulen"/>
  <section id="creitem5" title="5. Samenstelling Parlement: zie notulen"/>
  <section id="creitem6" title="6. Samenstelling commissies en delegaties: zie notulen"/>
  <section id="creitem7" title="7. Schriftelijke verklaringen (artikel 116): zie notulen"/>
  <section id="creitem8" title="8. Aan de standpunten en resoluties van het Parlement gegeven gevolg: zie notulen"/>
  <section id="creitem9" title="9. Verzoekschriften: zie notulen"/>
  <section id="creitem10" title="10. Mondelinge vragen en schriftelijke verklaringen (indiening): zie notulen"/>
  <section id="creitem11" title="11. Regeling van de werkzaamheden">
    <intervention id="1-015" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">De definitieve ontwerpagenda voor de huidige vergaderperiode, die door de Conferentie van voorzitters is opgesteld overeenkomstig artikel 130 en 131 van het Reglement tijdens haar vergadering van donderdag 8 februari 2007, is rondgedeeld. Hierop zijn de volgende wijzigingen voorgesteld:</p>
      <p sl="nl">Met betrekking tot de dinsdag:</p>
      <p sl="nl">De Sociaal-democratische Fractie in het Europees Parlement heeft verzocht het verslag van Klaus-Heiner Lehne betreffende de uitoefening van bepaalde stemrechten door aandeelhouders, waarover gestemd zou worden overeenkomstig artikel 131 van het Reglement, te behandelen met debat en op de agenda te plaatsen voor donderdagmiddag 15.00 uur.</p>
    </intervention>
    <intervention id="1-016" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">namens de PSE-Fractie. – Mijnheer de Voorzitter, uit de discussies die telkens weer in de media plaatsvinden, blijkt vaak dat dit toch een belangrijke zaak is, die we niet zomaar mogen laten passeren. Ik hoop dat de rapporteur dat ook zo ziet. Zoals u al gezegd hebt, zijn er twee mogelijkheden. We kunnen dit op donderdagmiddag behandelen, maar het kan ook op donderdagochtend, aangezien er voor die dag blijkbaar niet zoveel leden om spreektijd hebben gevraagd. Dan zouden we donderdagmiddag al kunnen stemmen. Het kan allebei. Wij geven de voorkeur aan donderdagochtend, maar met de middag hebben we ook geen moeite.</p>
    </intervention>
    <intervention id="1-017" speaker_id="2224" name="Klaus-Heiner LEHNE" is_mep="True" mode="spoken" role="rapporteur" nationality="Germany" birth_date="28-10-1957" birth_place="Düsseldorf" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, dames en heren, ik heb natuurlijk geen enkel bezwaar tegen een debat over dit onderwerp, integendeel. Ik hoop echter wel dat we er nog deze week over stemmen, want de parlementaire commissies zijn het met de Raad over deze kwestie eens geworden, en de Raad is van plan om vrij snel in te stemmen met wat wij hier besluiten. Wanneer wij echter op donderdagmiddag een debat voeren over dit verslag, dat gaat over een voorstel voor een richtlijn, zou het waarschijnlijk niet zinvol zijn om er dan meteen over te stemmen. Daarom verzoek ik u om het debat ofwel op donderdagochtend ofwel op woensdagavond te houden. Op beide momenten is er nog plaats op de agenda. Als we dat doen kunnen we op donderdagmiddag stemmen.</p>
    </intervention>
    <intervention id="1-018" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Mijnheer de Voorzitter, natuurlijk kunnen we op donderdagmiddag stemmen. Ik heb echter moeite met een debat op woensdag, omdat ik heb gehoord dat PPE-DE-Fractie heeft gevraagd om Darfur nog op de agenda te zetten, en ik geloof dat de woensdagavond daarvoor is voorzien. Wij zouden echter ook het verslag-Gahler graag op woensdag willen behandelen, omdat er voor de verslagen van de collega’s Batzeli, Goepel en Hall door veel leden spreektijd is aangevraagd, en we hebben onvoldoende tijd. Wij zouden graag willen dat het debat over het verslag van de heer Lehne op donderdagochtend plaatsvindt, en dat we er dezelfde dag nog over stemmen.</p>
    </intervention>
    <intervention id="1-020" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">De Sociaal-democratische Fractie in het Europees Parlement heeft verzocht het verslag van Michael Gahler over begrotingssteun voor ontwikkelingslanden uit te stellen tot woensdagavond. Ik geef de heer Swoboda het woord om dit verzoek toe te lichten.</p>
    </intervention>
    <intervention id="1-021" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">namens de PSE-Fractie. – Mijnheer de Voorzitter, zoals ik net al heb gezegd, ga ik ervan uit dat Darfur, een onderwerp dat ook met ontwikkelingssamenwerking te maken heeft, op woensdagavond wordt behandeld. Wij zouden graag willen dat dan ook het verslag-Gahler wordt behandeld. We hebben dit aan de fractie meegedeeld, maar ik weet niet of de rapporteur dat weet, en of hij dan tijd heeft. We hebben namelijk heel veel sprekers over de andere verslagen, vooral over het verslag-Batzeli. Wijn is een belangrijk onderwerp, vooral ook voor de ontwikkeling van de landbouw in Europa. We hopen dus werkelijk dat dit mogelijk is.</p>
    </intervention>
    <intervention id="1-022" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">De heer Gahler geeft aan dat hij hiermee instemt en daarmee is voldaan aan de formele vereiste.</p>
      <a text="(Het Parlement willigt het verzoek in)"/>
      <p sl="nl">Met betrekking tot de woensdag:</p>
      <p sl="nl">De Fractie van de Europese Volkspartij (Christen-democraten) en Europese Democraten en de Fractie Alliantie van Liberalen en Democraten voor Europa hebben verzocht verklaringen van de Raad en de Commissie over de situatie in Darfur in te schrijven voor een behandeling met debat, gevolgd door de indiening van ontwerpresoluties.</p>
    </intervention>
    <intervention id="1-023" speaker_id="28118" name="Simon COVENEY" is_mep="True" mode="spoken" nationality="Ireland" birth_date="16-06-1972" birth_place="Cork" p_group="Group of the European People's Party (Christian Democrats) and European Democrats" m_state="IE">
      <p sl="en">namens de PPE-DE-Fractie. – Mijnheer de Voorzitter, ik wil graag kort het woord voeren ter ondersteuning van dit verzoek van de PPE-DE-Fractie en de ALDE-Fractie. Darfur zou deze week in dit Parlement onderwerp van een prioritair debat moeten zijn. Wij vinden het een gemiste kans als dat debat en de bijbehorende ontwerpresolutie tot volgende maand worden uitgesteld. De gebeurtenissen zoals die zich in Darfur blijven afspelen, vormen humanitair gezien een internationaal schandaal.</p>
      <p sl="en">De Raad heeft vandaag zijn conclusies over Soedan vrijgegeven en de mensenrechtencommissie van de VN is op dit moment bezig om toestemming te krijgen voor een beoordelingsmissie in Darfur. Dat betekent dat Darfur nu in het middelpunt van de belangstelling staat. Ook dit Parlement moet de gelegenheid krijgen om zijn standpunt kenbaar te maken. Dat is de reden dat de PPE-DE-Fractie en, naar ik meen, ook de ALDE-Fractie met klem aandringen om nog deze week een debat te houden en een bijbehorende ontwerpresolutie in te dienen.</p>
    </intervention>
    <intervention id="1-024" speaker_id="4480" name="Margrietus van den BERG" is_mep="True" mode="spoken" nationality="Netherlands" birth_date="22-03-1946" birth_place="Ammerstol" p_group="Socialist Group in the European Parliament" m_state="NL">
      <p sl="nl">namens de PSE-Fractie. – Voorzitter, de sociaal-democraten steunen natuurlijk van harte het verzoek om over Darfour te spreken omdat de noodsituatie groot is en de schendingen doorgaan. Het probleem is zeer omvangrijk en we spelen er een grote rol in als Europese Unie, als lidstaten, als Europese Raad. Dus is het belangrijk dat debat te hebben. Alleen is er een groot probleem, wat ook terecht gezegd werd door onze collega. U formuleerde het daarnet heel correct met het verzoek aan Raad en Commissie om met een verklaring te komen. Nu begrijp ik dat wij op woensdagavond moeten debatteren en dat Raad en Commissie er niet zullen zijn of niet met een verklaring komen. Dan discussiëren we onder elkaar en dat zou natuurlijk heel jammer zijn. Ik steun het verzoek dus van harte namens de sociaal-democraten, maar ik hoop ten zeerste dat we ook een serieus debat kunnen hebben waarin Raad en Commissie deelnemen. Want uiteindelijk is het dat wat ons debat handen en voeten geeft en het politiek betekenisvol maakt.</p>
    </intervention>
    <intervention id="1-026" speaker_id="2309" name="Richard CORBETT" is_mep="True" mode="spoken" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijnheer de Voorzitter, ik zou graag willen weten waarom u met betrekking tot de verslagen van de “Tijdelijke Commissie verondersteld gebruik door de CIA van Europese landen voor het vervoer en illegaal vasthouden van gevangenen” geen gebruik heeft gemaakt van artikel 156 van het Reglement. Gezien het buitengewoon grote aantal ingediende amendementen zou het passend zijn om gebruik te maken van een regel die geknipt is voor dit soort situaties.</p>
      <p sl="en">Artikel 156 is drie jaar geleden tijdens de herziening van het Reglement toegevoegd om als filter te dienen op momenten dat wij met een zeer lange stemprocedure worden geconfronteerd. Op grond van dit artikel kan de betreffende Parlementaire commissie eerst zelf stemmen en bekijken welke amendementen op voldoende steun kunnen rekenen, zodat alleen die laatste categorie aan het Parlement voorgelegd kan worden. Alle amendementen die op vrijwel geen steun kunnen rekenen, worden er op deze manier uitgefilterd en dat bespaart de rest van ons een enorme hoop tijd.</p>
    </intervention>
    <intervention id="1-027" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Mijnheer Corbett, dit is vorige week in de vergadering van de Conferentie van voorzitters besproken en de meerderheid was ertegen die procedure te volgen.</p>
    </intervention>
    <intervention id="1-028" speaker_id="2309" name="Richard CORBETT" is_mep="True" mode="spoken" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijnheer de Voorzitter, als dat inderdaad het geval is, vraag ik mij af wanneer wij in hemelsnaam dan wel gebruik van dat artikel kunnen maken. Dit artikel is aan het Reglement toegevoegd om juist in dit soort situaties tijd voor het Parlement te besparen. Ik ben dan ook zeer verbaasd over het besluit van de Conferentie van voorzitters.</p>
    </intervention>
    <intervention id="1-029" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">U hebt het volste recht uw verbazing over dit besluit te uiten. Er zitten twee kanten aan deze zaak: ten eerste, de meerderheid in de Conferentie van voorzitters, en ten tweede, het feit dat de Voorzitter, ongeacht die meerderheid, naar eigen inzicht een besluit kan nemen. Dit is ook een aspect van dit vraagstuk en daar zal in de toekomst beslist uitvoeriger over worden nagedacht in het licht van uw opmerkingen.</p>
    </intervention>
    <intervention id="1-030" speaker_id="1018" name="Francis WURTZ" is_mep="True" mode="spoken" nationality="France" birth_date="03-01-1948" birth_place="Strasbourg" p_group="Confederal Group of the European United Left - Nordic Green Left" m_state="FR">
      <p sl="fr">Mijnheer de Voorzitter, als ik me het goed herinner was de Conferentie van voorzitters tegen de terugverwijzing van het verslag naar de commissie.</p>
      <p sl="fr">Als ik de heer Corbett echter goed begrepen heb, gaat het om iets anders. Als ik het bij het rechte eind heb, stelt hij voor om niet te stemmen over de amendementen waar in de commissie slechts zeer weinigen vóór waren, wat iets anders is.</p>
      <p sl="fr">Volgens mij hebben wij het daar niet over gehad in de Conferentie van voorzitters.</p>
    </intervention>
    <intervention id="1-031" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Goed, maar zelfs daarvoor zou een vergadering van de verantwoordelijke commissie vereist zijn.</p>
    </intervention>
    <intervention id="1-032" speaker_id="1934" name="Daniel COHN-BENDIT" is_mep="True" mode="spoken" nationality="France" birth_date="04-04-1945" birth_place="Montauban" p_group="Group of the Greens/European Free Alliance - Co" m_state="FR">
      <p sl="fr">Mijnheer de Voorzitter, zoals ik het begrepen heb, stelt de heer Corbett voor dat de commissie morgen bij elkaar komt om de 180 amendementen te filteren, en wel zo dat alleen die amendementen in de plenaire vergadering aan de orde komen waar minstens 10 procent van de leden van de commissie voor was. Als ik het goed begrepen heb, moet de commissie daarom morgenavond bijeenkomen volgens de heer Corbett. Het probleem is dat zijn commissie eind januari is opgeheven. Tenzij ik helemaal gek ben natuurlijk, is het inmiddels februari, terwijl het mandaat van het Parlement aan de commissie eind januari afliep. Kan de heer Corbett mij misschien uitleggen hoe een commissie kan stemmen over dingen die er niet meer zijn? Theoretisch gezien zou die commissie opnieuw ingesteld moeten worden, waarna zij dan morgenavond bijeen zou kunnen komen om die amendementen te filteren.</p>
      <p sl="fr">Niet dat het mij ook maar iets uitmaakt, ik vertel u alleen maar dat dat het probleem is.</p>
    </intervention>
    <intervention id="1-033" speaker_id="2309" name="Richard CORBETT" is_mep="True" mode="spoken" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijnheer de Voorzitter, volgens mij is het antwoord simpel: op grond van artikel 156 heeft de Voorzitter van het Parlement op dit punt een discretionaire bevoegdheid. Als hij besluit de betreffende Parlementaire commissie morgen voor een speciale bijeenkomst opnieuw bij elkaar te roepen om de amendementen te filteren zodat wij uitsluitend over die amendementen hoeven te stemmen die op meer dan 10 procent steun kunnen rekenen, dan heeft hij op grond van artikel 156 de bevoegdheid om dat te doen.</p>
      <p sl="en">Op dit gebied geeft artikel 156 de Voorzitter een bijzonder grote bevoegdheid, zelfs wanneer de Conferentie van voorzitters het niet met hem eens is.</p>
    </intervention>
    <intervention id="1-034" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Dat is in principe het geval, maar de Voorzitter hecht uiteraard belang aan de instemming van de meerderheid van dit Parlement, vooral wanneer het de behandeling van dergelijke netelige kwesties betreft, en het is om die reden dat de Conferentie van voorzitters, in overeenstemming met de Voorzitter, tot haar uiteindelijke besluit is gekomen. Ik denk dat de overgrote meerderheid van ons op woensdag zou willen stemmen, en dat is de gedachte achter de hele discussie.</p>
      <p sl="nl">In de toekomst zullen wij hier dieper op ingaan en we zullen contact houden met iedereen die in dit verband eventueel opmerkingen heeft.</p>
      <a text="(De agenda wordt aldus vastgesteld)"/>
    </intervention>
  </section>
  <section id="creitem12" title="12. Spreektijd van één minuut over kwesties van politiek belang">
    <intervention id="1-038" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Aan de orde zijn de opmerkingen van één minuut over kwesties van politiek belang.</p>
    </intervention>
    <intervention id="1-039" speaker_id="28120" name="Simon BUSUTTIL" is_mep="True" mode="spoken" nationality="Malta" birth_date="21-03-1969" birth_place="Attard" p_group="Group of the European People's Party (Christian Democrats)" m_state="MT">
      <p sl="mt">Mijnheer de Voorzitter, vorige week organiseerde de Europese cruisesector een eendaagse conferentie in Brussel voor alle belanghebbenden in de sector. Tijdens deze conferentie werd een verslag gepresenteerd over de uiterst belangrijke bijdrage die deze sector aan Europa moet leveren. Onder andere werd gemeld dat de cruisesector goed is voor 190.000 arbeidsplaatsen binnen Europa. Mijnheer de Voorzitter, ik ben van mening dat dit Parlement het belang van deze sector dient te erkennen en dat de Europese Unie bijgevolg haar uiterste best moet doen om deze een plaats te geven in het beleid dat Europa ontwikkelt. Dank u wel.</p>
    </intervention>
    <intervention id="1-040" speaker_id="28580" name="Panagiotis BEGLITIS" is_mep="True" mode="spoken" nationality="Greece" birth_date="25-02-1957" birth_place="Velo Korinthias" p_group="Socialist Group in the European Parliament" m_state="GR">
      <p sl="el">Mijnheer de Voorzitter, onlangs is de Turks-Armeense journalist Hrant Dink in Istanbul vermoord door extreme nationalisten.</p>
      <p sl="el">De voortdurende doodsbedreigingen hebben de schrijver Orhan Pamuk ertoe gedwongen Turkije te verlaten en naar de Verenigde Staten te vluchten.</p>
      <p sl="el">De ongebreidelde activiteiten van nationalistische groeperingen en de onrustbarende groei van het nationalisme is niet alleen een intern Turks probleem; dit gaat elke Europese democraat aan. Het is een kwestie van solidariteit met de democratische beweging in Turkije, die onder moeilijke omstandigheden ijvert voor een ruimte van vrije meningsuiting en waardigheid.</p>
      <p sl="el">Ronkende verklaringen van sympathie volstaan niet meer. De Europese Unie moet initiatieven nemen en tot actie overgaan en dat geldt vooral voor het Europees Parlement. U, Voorzitter, en alle politieke fracties moeten meteen stappen ondernemen tegenover de Turkse regering. Daarom stel ik voor dat de plenaire vergadering een ontwerpresolutie aanneemt als eerste concrete stap ter veroordeling van het nationalisme en de terreur, die het zwakke democratische weefsel van de Turkse maatschappij bedreigen.</p>
    </intervention>
    <intervention id="1-041" speaker_id="28283" name="Eugenijus GENTVILAS" is_mep="True" mode="spoken" nationality="Lithuania" birth_date="14-03-1960" birth_place="Telšiai" p_group="Group of the Alliance of Liberals and Democrats for Europe - Vice" m_state="LT">
      <p sl="lt">Mijnheer de Voorzitter, 16 februari is de dag waarop Litouwen het herstel van de onafhankelijkheid viert; op de kalender die voor de leden van het Europees Parlement gemaakt is, staat echter dat wij onze nationale dag niet op 16 februari, maar op 1 februari vieren.</p>
      <p sl="lt">Verder worden op deze kalender de data van vier nationale feestdagen van mijn land door elkaar gehaald. Stelt u zich eens voor: volgens de kalender wordt de dag van St. Johannes, die in de hele christelijke wereld gevierd wordt op 24 juni, in Litouwen op 1 juni gevierd. Dit is absurde, volslagen onzorgvuldigheid van de kant van het parlementaire personeel. Ik begrijp, mijnheer de Voorzitter, dat u niet verantwoordelijk bent voor de fouten die indertijd gemaakt zijn, maar ik zou het niettemin op prijs stellen wanneer u en andere leiders van het Parlement in de toekomst niet laten gebeuren dat dergelijke fouten worden gemaakt. Het doel van deze kalenders is ons in staat te stellen onze collega’s uit andere landen beter te leren kennen, met inbegrip van hun nationale feestdagen. Maar wat Litouwen betreft is de kalender een aaneenschakeling van fouten.</p>
    </intervention>
    <intervention id="1-042" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">We zullen dat controleren en zorgen dat de juiste datum op de kalender komt te staan, namelijk 16 februari. De datum waarop het feest van Johannes de Doper gevierd wordt, is 24 juni.</p>
    </intervention>
    <intervention id="1-043" speaker_id="28391" name="Zdzisław Zbigniew PODKAŃSKI" is_mep="True" mode="spoken" nationality="Poland" birth_date="18-10-1949" birth_place="Guzówka" p_group="Group of the European People's Party (Christian Democrats) and European Democrats" m_state="PL">
      <p sl="pl">Mijnheer de Voorzitter, de gebeurtenissen van de afgelopen dagen hebben eens te meer laten zien waar het Pools-Russische vleesconflict echt om draait. Het is een politiek geschil en een poging om Polen te bestraffen voor de onafhankelijke, democratische koers die het land vaart en het feit dat het zich onttrokken heeft aan de Russische invloedssfeer. Verder probeert men de eensgezindheid in de Europese Unie op de proef te stellen in een poging de solidariteit te doorbreken. De Russische politieke elite houdt angstvallig in de gaten of de Unie zich solidair betoont met één van haar lidstaten of niet. Ik ben ervan overtuigd dat de Unie al veel eerder een daadkrachtig standpunt had moeten innemen met daarbij een aantal doelmatige maatregelen om dit conflict op te lossen. De tot dusver in het werk gestelde pogingen hebben nog geen resultaat opgeleverd. We kunnen maar één ding doen en dat is duidelijk zeggen waar het op staat en Rusland laten zien dat we als Europese Unie samen sterk staan.</p>
    </intervention>
    <intervention id="1-044" speaker_id="28161" name="Margrete AUKEN" is_mep="True" mode="spoken" nationality="Denmark" m_state="DK">
      <p sl="da">Mijnheer de Voorzitter, vrijdag is iets gebeurd wat niet had mogen gebeuren. In strijd met de natuurbeschermingsrichtlijnen van de EU hebben de Poolse autoriteiten toestemming gegeven tot de aanleg van de weg Via Baltica. Die is dwars door een Natura 2000-gebied gepland, in een van de echte parels van de Europese natuur. Dit is gebeurd ondanks het feit dat de Europese Commissie al in december een aanmaningsbrief aan Polen heeft gestuurd. Nu hebben de aannemers groen licht gekregen om deze week te beginnen met het vellen van 20 000 bomen. Het is een schandaal dat de autoriteiten van een EU-lidstaat bewust de Europese wetgeving overtreden. Het is niet alleen verschrikkelijk voor de natuur, maar het ondermijnt feitelijk ook het rechtsgevoel en het aanzien van de EU. Dit is een hellend vlak, waarop milieuwetgeving en milieuoverwegingen naar believen terzijde worden geschoven. Ik hoop dan ook heel erg dat de Commissie haar verantwoordelijkheid neemt, zo snel mogelijk een vervolg geeft aan haar aanmaningsbrief en het Poolse initiatief een halt toeroept.</p>
    </intervention>
    <intervention id="1-045" speaker_id="31123" name="Pedro GUERREIRO" is_mep="True" mode="spoken" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Mijnheer de Voorzitter, ik zou deze gelegenheid te baat willen nemen om mijn voldoening uit te spreken over de overwinning van het “ja" bij het gisteren in Portugal gehouden referendum over het legaliseren van abortus tijdens de eerste tien weken van de zwangerschap, als de zwangerschapsonderbreking plaatsvindt op verzoek van de vrouw.</p>
      <p sl="pt">Dit resultaat maakt een einde aan alle tot nu toe opgeworpen valse obstakels. Daartoe behoorde ook het houden van dit referendum om te voorkomen dat het Portugese Parlement zijn rechtmatige wetgevende bevoegdheid zou uitoefenen ten aanzien van abortus. Nu moeten we de vele jaren die verloren zijn gegaan, zien goed te maken.</p>
      <p sl="pt">Ik zou alle leden van het Europees Parlement willen danken, met name de collega’s van de Confederale Fractie Europees Unitair Links/Noords Groen Links, die zich al deze jaren solidair hebben getoond met de strijd van de Portugese vrouwen. Portugese rechtbanken hebben veel vrouwen op onwaardige en onmenselijke wijze in staat van beschuldiging gesteld wegens het plegen van abortus. Het gisteren bereikte resultaat is een belangrijke overwinning voor de Portugese vrouwen en voor allen die, zoals wij, al decennialang strijden voor het beëindigen van illegale abortus, de bescherming van de gezondheid van vrouwen en een vrije keuze voor een bewust en verantwoordelijk ouderschap.</p>
    </intervention>
    <intervention id="1-046" speaker_id="28334" name="Urszula KRUPA" is_mep="True" mode="spoken" nationality="Poland" birth_date="20-10-1949" birth_place="Łódź" p_group="European Conservatives and Reformists Group" m_state="PL">
      <p sl="pl">Mijnheer de Voorzitter, de Europese Gemeenschap heeft zich dan wel tot taak gesteld een ruimte van vrijheid, veiligheid en rechtvaardigheid te creëren, maar de Europese media pakken uit met allerlei beschuldigingen en voortdurende aanvallen aan het adres van publieke personen, met name als hun ideologische overtuiging hun niet goed uitkomt.</p>
      <p sl="pl">Daarom lanceren we een oproep en een verklaring waarin we vragen om mediahetzes en mediaterreur te behandelen als geweldplegingen die een gevaar voor de mensenrechten vormen. Zonder enig bewijs van schuld wordt een Poolse aartsbisschop door de media gelyncht om te voorkomen dat hij wordt ingehuldigd als aartsbisschop van Warschau. Op dezelfde manier gaan de Europese media tekeer tegen de Heilige Vader, Benedictus XVI en tegen de charismatische broeder die de enige echte vrije radio in Polen heeft opgericht. Ook anderen die tegen de iconoclasten van nieuw links zijn, worden zwart gemaakt.</p>
      <p sl="pl">We vragen met klem om de waarden die de kern van de Europese Unie vormen, namelijk menselijke waardigheid, vrijheid, democratie, gelijkheid, eerbiediging van de mensenrechten en godsdienstvrijheid, hoog in het vaandel te houden.</p>
    </intervention>
    <intervention id="1-047" speaker_id="1318" name="James NICHOLSON" is_mep="True" mode="spoken" nationality="United Kingdom" birth_date="29-01-1945" p_group="European Conservatives and Reformists Group" m_state="GB">
      <p sl="en">Mijnheer de Voorzitter, dit is de derde keer dat ik gebruik maak van de spreektijd van één minuut om de aandacht van dit Parlement te vestigen op het feit dat er weer een pluimveeverwerkend bedrijf in Noord-Ierland zijn deuren heeft moeten sluiten, waardoor wederom een aanzienlijk aantal banen verloren is gegaan.</p>
      <p sl="en">Ik heb de indruk dat wij in de Europese Unie voordurend banen blijven verliezen. Wij staan toe dat er goedkoop pluimveevlees in de Europese Unie wordt ingevoerd, vlees dat op basis van lagere normen is geproduceerd dan de normen die wij aan onze eigen landbouwers en verwerkers in de Europese Unie opleggen en waardoor onze burgers hun baan kwijt raken. Naar mijn idee zetten wij zo ook de gezondheid van de mensen in de Europese Unie op het spel, aangezien dit ingevoerde pluimveevlees niet voldoet aan de hoge normen die wij hier verwachten.</p>
      <p sl="en">Ik zou hier nog veel meer over kunnen zeggen. Het lijkt erop alsof wij de risico’s negeren die aan deze handelwijze zijn verbonden. Ik moet dit Parlement erop attent maken dat het onze verantwoordelijkheid is wanneer onze burgers, landbouwers en werknemers aan dergelijke risico’s worden blootsgesteld. De Commissie moet deze zaak onderzoeken en trachten hier een einde aan te maken.</p>
    </intervention>
    <intervention id="1-048" speaker_id="28263" name="Lasse LEHTINEN" is_mep="True" mode="spoken" nationality="Finland" birth_date="23-01-1947" birth_place="Kotka" p_group="Socialist Group in the European Parliament" m_state="FI">
      <p sl="fi">Mijnheer de Voorzitter, sinds de jaren zestig zijn in Italië veertien mensen bij voetbalrellen overleden. Vorige week werd in Sicilië een politieagent, een man met een gezin, gedood toen een toeschouwer een bom naar hem gooide.</p>
      <p sl="fi">Er doen zich echter in heel Europa problemen voor. Het is betreurenswaardig en een schande voor Europa, dat voetbal zowel op als buiten het veld zoveel geweld met zich meebrengt. Alle betrokkenen bij het voetbal moeten samenwerken om de bezoedelde reputatie van deze tak van sport te verbeteren.</p>
      <p sl="fi">Nultolerantie ten opzichte van racisme en geweld lijkt de enige manier te zijn om deze uitwassen te bestrijden. Strafmaatregelen werken niet; wij moeten de clubs financieel aanpakken, zoals nu is gebeurd. Het staken van wedstrijden en het spelen voor lege tribunes treffen de clubs in hun portemonnee. Op die manier kunnen zij hun plicht om de veiligheid te verbeteren niet langer in de wind slaan. Zo ontstaat er bij clubs een daadwerkelijk belang om hun aanhangers in de hand te houden.</p>
    </intervention>
    <intervention id="1-049" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Mijnheer de Voorzitter, vandaag wil ik graag twee onderwerpen met elkaar in verband brengen. In de eerste plaats de opmerkingen van Commissievoorzitter Barroso met betrekking tot het organiseren van referenda over de ontwerp-Grondwet. Zijn conclusie was dat landen ook kunnen overwegen om geen referendum te houden. Ik ben zelf afkomstig uit een land waar een referendum over dergelijke kwesties verplicht is, dus ik vind die opmerking op zijn zachtst gezegd bijzonder raadselachtig. Enerzijds heeft commissaris Wallström het over “Plan D” voor democratie, dialoog en debat en het erbij betrekken van de burgers; anderzijds zijn er die opmerkingen van voorzitter Barroso. Komt het er uiteindelijk op neer dat wij onze burgers wel moeten voorlichten, raadplegen en met hen in debat moeten gaan, maar dat wij hen niet vertrouwen als het op een stemming aankomt?</p>
      <p sl="en">In de tweede plaats wil ik erop wijzen dat er op dit moment in het Ierse Parlement over een wet wordt gedebatteerd die met terugwerkende kracht verstrekkende bevoegdheden aan ministers geeft om als het ware strafbare feiten te plegen teneinde aan de Europese wetgeving te voldoen. Dat zou betekenen dat het rechtstreeks gekozen Ierse parlement buitenspel gezet wordt. Aan de ene kant zetten wij dus onze burgers buitenspel en aan de andere kant ook nog onze nationale parlementen. Als overtuigd Europeaan moet mij van het hart dat ik van mening ben dat de EU zorgwekkende tijden doormaakt.</p>
    </intervention>
    <intervention id="1-050" speaker_id="28424" name="Tunne KELAM" is_mep="True" mode="spoken" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Mijnheer de Voorzitter, vorige week hebben de Russische autoriteiten nieuwe aanklachten ingediend tegen de heren Khodorkovsky en Lebedev, twee voormalige Yukos-directeuren. Zij zijn twee jaar geleden al op zeer dubieuze gronden veroordeeld. Veel afgevaardigden van dit Parlement volgen met grote bezorgdheid het lot van deze twee mannen, die als politieke gevangenen beschouwd kunnen worden. Een nieuw vonnis komt overeen met een morele en politieke executie van deze personen.</p>
      <p sl="en">Ik stel voor om een tijdelijke commissie te benoemen om politiek gemotiveerde rechtszaken en moorden te onderzoeken. Dergelijke praktijken vinden in Rusland namelijk nog steeds plaats ondanks de bezorgdheid die vandaag is geuit.</p>
    </intervention>
    <intervention id="1-051" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="fr">Mijnheer de Voorzitter, ik wil een uiterst belangrijk onderwerp aansnijden dat ook op het Europese beleidsterrein ligt: de strijd tegen extremistische tendensen, die helaas overal in Europa de kop opsteken. De democratische partijen van rechts en links, de liberalen, de groenen, alle partijen die hier in het Parlement vertegenwoordigd zijn, hebben met één stem gezegd dat we afstand moeten nemen van alle vormen van extremisme, xenofobie, antisemitisme en uitsluiting van minderheden. Het is ons, in dit Huis, gelukt een cordon sanitaire op te werpen tegen de extremisten. Dat is een zeer groot succes.</p>
      <p sl="fr">Beste collega’s, kunt u zich voorstellen dat de vicevoorzitter van de UMP in Frankrijk of de vicevoorzitter van de CDU in Duitsland het woord voert bij een demonstratie van extremisten, die rondlopen met spandoeken met neonazistische leuzen, zonder dat hij zich daarvan distantieert? Beste collega’s, alle partijen hier moeten afstand nemen van de extremisten van welke politieke kleur dan ook, die in alle Europese landen hevige beroering teweegbrengen.</p>
    </intervention>
    <intervention id="1-052" speaker_id="23864" name="Toomas SAVI" is_mep="True" mode="spoken" nationality="Estonia" birth_date="30-12-1942" birth_place="Tartu" p_group="Group of the Alliance of Liberals and Democrats for Europe" m_state="EE">
      <p sl="et">Hoewel het vandaag 12 februari is, wil ik nog even teruggaan naar eind januari. Op de avond van 25 januari werd in Joškar-Ola, de hoofdstad van de Republiek Mari El in de Russische Federatie, een gewelddadige aanslag gepleegd op Galina Kozlova, echtgenote van Vladimir Kozlov, voorzitter van de Mari-raad en kandidaat voor de Sacharovprijs voor de vrijheid van denken 2006. Galina Kozlova werd naar de afdeling neurochirurgie van het stadsziekenhuis van Joškar-Ola gebracht met hoofdwonden, een hersenschudding en oogproblemen, veroorzaakt door het zenuwgas dat bij de aanval werd gebruikt.</p>
      <p sl="et">In het voorjaar van 2005 heeft het Europees Parlement een resolutie aangenomen over schendingen van de mensenrechten en de democratie in de Republiek Mari El. Zoals u weet, staat in deze resolutie dat journalisten van niet door de staat gecontroleerde media voortdurend worden aangevallen, lastig gevallen en geïntimideerd. In 2001 zijn drie journalisten vermoord en op 4 februari 2005 is Vladimir Kozlov zelf afgeranseld. Helaas, mijnheer de Voorzitter en geachte collega's, moet ik u mededelen dat de situatie met betrekking tot minderheden en de mensenrechten in de Republiek Mari El sindsdien niet is verbeterd.</p>
    </intervention>
    <intervention id="1-053" speaker_id="28343" name="Bogusław ROGALSKI" is_mep="True" mode="spoken" nationality="Poland" birth_date="11-03-1972" birth_place="Maków Mazowiecki" p_group="Independence/Democracy Group" m_state="PL">
      <p sl="pl">Mijnheer de Voorzitter, een lid van het Europees Parlement hoeft zich niet aan instructies te houden. Zo staat het in de kieswetten van de lidstaten. Maar hoe ziet de werkelijkheid eruit? De afgelopen dagen zijn we getuige geweest van een aanslag op de onafhankelijkheid van de leden. In het Parlement is een crisis ontstaan in verband met de verkiezing van de voorzitter van de Commissie buitenlandse zaken. Deze post zou – dat was van te voren zo afgesproken door de christen-democratische fractie – naar een Pool gaan, de heer Saryusz-Wolski. Vanaf dat moment zijn de Polen op schandalige wijze onder druk gezet.</p>
      <p sl="pl">De Duitse bondskanselier, Angela Merkel, heeft de partijvoorzitter van de kandidaat-voorzitter van deze commissie in het Europees Parlement gebeld om te vragen of de kandidatuur niet ingetrokken kon worden. De voormalige Duitse bondskanselier, Helmut Kohl, heeft over dezelfde zaak een telefoontje gepleegd met een Pools politicus. En tot slot heeft de voormalige Oostenrijkse kanselier, de heer Schüssel, samen met de Luxemburgse premier hierover een speciaal schrijven gericht tot de PPE-DE-Fractie. En dit allemaal om ervoor te zorgen dat het buitenlands beleid van het Europees Parlement in handen zou blijven van de vorige voorzitter, de Duitse politicus Brok.</p>
      <p sl="pl">Is dit nu een vrije en ongebonden uitoefening van ons mandaat als lid? Ik denk het niet, Voorzitter. Deze bemoeienissen van de hoogste gezagdragers in Duitsland, Oostenrijk en Luxemburg schenden de onafhankelijkheid van het Parlement en maken de democratie tot een farce. Ik eis dan ook dat de onafhankelijkheid van het Parlement in de toekomst wordt beschermd.</p>
    </intervention>
    <intervention id="1-054" speaker_id="28239" name="Milan HORÁČEK" is_mep="True" mode="spoken" nationality="Germany" birth_date="30-10-1946" birth_place="Ullersdorf Velké Losiny" p_group="Group of the Greens/European Free Alliance" m_state="DE">
      <p sl="de">Mijnheer de Voorzitter, ook ik zou willen herinneren aan het lot van de politieke gevangenen Michail Chodorkovski en Platon Lebedjev. Ze staan nu weer voor de rechter, op basis van absurde beschuldigingen, om te vermijden dat ze vervroegd op vrije voet worden gezet, zoals het Russische recht voorziet. Op die manier zet justitie haar absurde propagandaproces tegen de vroegere eigenaar van het Joekos-concern voort, om duidelijk politieke redenen. Door zijn inzet voor de democratisering van de Russische samenleving kwam Chodorkovski tegenover Poetin te staan. Het grote olieconcern is in stukken gehakt, en de meeste aandelen in de onderneming zijn nu in handen van de staat. Een Rusland dat de meest elementaire mensenrechten niet respecteert – zoals we nu ook in München hebben gehoord – is een zeer onzekere partner voor de EU. Als Europees Parlement moeten we dit proces ter plaatse volgen, en protesteren tegen dergelijke praktijken.</p>
    </intervention>
    <intervention id="1-055" speaker_id="28294" name="Ljudmila NOVAK" is_mep="True" mode="spoken" nationality="Slovenia" birth_date="01-08-1959" birth_place="Maribor" m_state="SI">
      <p sl="sl">Op 1 februari van dit jaar hebben onbekenden brand gesticht in een dagverblijf voor kinderen van de Sloveense minderheid in Triëst. Daarom moesten de kinderen verhuizen naar een ander tijdelijk verblijf. In het verleden hebben reeds gelijkaardige acties tegen de Sloveense minderheid plaatsgevonden, waarbij bijvoorbeeld brand gesticht werd in een Sloveense basisschool, die na zes jaar van beloften nog steeds niet vernieuwd is. Daarom vrezen de Sloveense ouders dat in dit geval hetzelfde zal gebeuren.</p>
      <p sl="sl">De Sloveense minderheid eist terecht van de autoriteiten van Triëst dat de brandstichters opgespoord en gestraft worden en dat ze op die manier de Sloveense minderheid beschermen tegen andere gelijkaardige feiten. Ze verwachten ook dat het kinderdagverblijf en de school zo snel mogelijk vernieuwd worden.</p>
      <p sl="sl">Ik wil er hier op wijzen dat de Italiaanse autoriteiten, ondanks vele beloften in het verleden, de wetgeving ter bescherming van de Sloveense minderheid nog steeds niet volledig uitvoeren.</p>
    </intervention>
    <intervention id="1-056" speaker_id="28421" name="Marianne MIKKO" is_mep="True" mode="spoken" nationality="Estonia" birth_date="26-09-1961" birth_place="Võru" p_group="Socialist Group in the European Parliament" m_state="EE">
      <p sl="et">Dames en heren, het Kosovorapport van de heer Ahtisaari is af. De algemene verkiezingen in Servië zijn gehouden. In München heeft president Poetin de bedoelingen van Rusland in de wereld en in Europa duidelijk gemaakt. De tijd van wachten is voorbij, het is nu tijd om op te treden.</p>
      <p sl="et">De steun die de Europese Unie aan de Westelijke Balkan geeft om stabiliteit te bereiken, is het uur van de waarheid voor het communautair buitenlands en veiligheidsbeleid. De beste manier om de kwestie Kosovo op te lossen is het verkrijgen van de steun van Servië en daarvoor moeten wij de democratische krachten in dat land steunen.</p>
      <p sl="et">Wij moeten ervoor zorgen dat wij zo snel mogelijk steun verlenen aan de voortdurende toenadering tussen Servië en de Europese Unie. Wij moeten duidelijk maken welke criteria zullen bepalen of de voortzetting van dat proces mogelijk is. De Servische regering, die de fundamentele waarden van de Europese Unie – democratie, mensenrechten en de rechtsstaat – implementeert, verdient onze steun op hun weg naar Europa.</p>
      <p sl="et">Op die manier kunnen wij het dreigement van Rusland teniet doen om het Kosovoplan met een veto in de VN te torpederen en Kosovo als voorwendsel te gebruiken om separatisten te steunen in landen waarop het nabuurschapsbeleid van de Europese Unie gericht is.</p>
    </intervention>
    <intervention id="1-057" speaker_id="28134" name="Eva-Britt SVENSSON" is_mep="True" mode="spoken" nationality="Sweden" birth_date="05-12-1946" birth_place="Värnamo" p_group="Confederal Group of the European United Left - Nordic Green Left - Vice" m_state="SE">
      <p sl="sv">Mijnheer de Voorzitter, zoals een voorgaande collega al zei, is er gisteren een belangrijk referendum in Portugal gehouden. U weet ongetwijfeld dat het erom ging vrouwen die tot de tiende week een zwangerschap afbreken uit de criminele sfeer te halen.. Het Portugese volk heeft voor dit voorstel gestemd. Ik wil de Portugese vrouwen gelukwensen met dit succes in de strijd om de macht over hun eigen lichaam. Ook wil ik de Portugese collega’s en partijen bedanken die zo’n zakelijke campagne met serieuze informatie hebben gevoerd.</p>
      <p sl="sv">Elke lidstaat heeft het recht om zelf besluiten te nemen over reproductieve rechten. Dat zijn zaken waarover ieder land zelf moet beslissen. Het is echter zeer belangrijk dat we op dit gebied over de grenzen heen voorlichting kunnen geven, een gemeenschappelijk debat kunnen houden en onze solidariteit met vrouwen kunnen uiten. Ik hoop dat Malta, Polen en Ierland het voorbeeld van Portugal kunnen volgen.</p>
    </intervention>
    <intervention id="1-058" speaker_id="28197" name="Árpád DUKA-ZÓLYOMI" is_mep="True" mode="spoken" nationality="Slovakia" birth_date="08-05-1941" birth_place="Bratislava" p_group="Group of the European People's Party (Christian Democrats) and European Democrats" m_state="SK">
      <p sl="sk">Op 22 januari is de uitzending van radioprogramma’s door de BBC in Slowakije beëindigd op grond van het feit dat deze programma’s in het Engels worden uitgezonden, wat niet is toegestaan volgens een berucht anti-Europese nationale taalwet die in 1995 van kracht is geworden. Op grond van deze wet mag geen enkele radiofrequentie worden toegewezen aan programma’s in een buitenlandse taal. De beëindiging van de BBC-uitzendingen heeft grote teleurstelling veroorzaakt onder de Slowaakse burgers, des te meer omdat de huidige regering hamert op het belang van beter vreemdetalenonderwijs, waarvoor de BBC een voorbeeld was.</p>
      <p sl="sk">Hoewel het ministerie van Cultuur ook beseft hoe absurd dergelijke regels zijn, komt het niet met een positieve oplossing, maar is het van plan strengere controles en sanctiemaatregelen uit te voeren. Het vrij verkeer van diensten is een van de grondbeginselen van de Europese Unie, en de verspreiding van informatie mag niet afhankelijk worden gesteld van de taal waarin die informatie wordt overgebracht. Deze zaak bewijst dat de betreffende taalwet niet in overeenstemming is met de beginselen van culturele en linguïstische verscheidenheid of de waarden van de Europese Unie.</p>
    </intervention>
    <intervention id="1-059" speaker_id="1289" name="Proinsias DE ROSSA" is_mep="True" mode="spoken" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Mijnheer de Voorzitter, ik wil de aandacht vestigen op een gebeurtenis in Parijs vorige week in het kader van de ratificatie van het Internationaal Verdrag inzake een verbod op gedwongen verdwijningen door regeringen. 57 landen hebben dat Verdrag ondertekend en ik feliciteer hen daarmee. Ik betreur echter dat mijn eigen land, Ierland, niet tot de ondertekenaars behoorde.</p>
      <p sl="en">In de afgelopen 25 jaar zijn meer dan 50 000 mensen door toedoen van regeringen verdwenen. Daarvan worden er nog steeds 40 000 vermist en hun families weten niet of zij dood of nog in leven zijn. Ik vind het verbazingwekkend dat slechts acht lidstaten van de EU het Verdrag vorige week hebben ondertekend gezien het feit dat hierover al in november vorig jaar overeenstemming is bereikt na vijf jaar onderhandelen en twintig jaar campagne voeren.</p>
      <p sl="en">Er is ook sprake van enkele zorgwekkende meldingen dat de Verenigde Staten en een aantal lidstaten van de EU zullen weigeren om dit Verdrag te ondertekenen. De reden dat ik dit hier aan de orde stel, mijnheer de Voorzitter, is dat ik u wil vragen om de Commissie en de Raad op te roepen om hier in dit Parlement te verklaren dat alle lidstaten van de EU gebonden zijn aan dit Verdrag en dat zij het onverwijld dienen te ondertekenen.</p>
    </intervention>
    <intervention id="1-060" speaker_id="23816" name="András GYÜRK" is_mep="True" mode="spoken" nationality="Hungary" m_state="HU">
      <p sl="hu">De Cubaanse dictatuur heeft via haar partijblad Gramma een aantal nieuwe lidstaten ervan beschuldigd samen te zweren tegen Havana. Het is waar dat de beschuldigde landen, Tsjechië en Polen bijvoorbeeld, de laatste tijd vaak in de bres zijn gesprongen voor de democratie in Cuba. Hun inspanningen kunnen echter alleen succes hebben als de Europese Unie eensgezind de zijde kiest van de democratische krachten van de eilandstaat. Ook al bevindt ze zich midden in haar eigen hervormingen, de EU moet op de een of andere manier steun bieden aan die dissidenten, zowel binnen als buiten Cuba, die hun stem steeds meer verheffen.</p>
      <p sl="hu">Sterker nog, de rol van Europa op het wereldtoneel zal niet alleen worden bepaald door zijn economische prestaties, maar ook door de mate waarin het zich door zijn daden een voorvechter van de vrijheid betoont. Hoewel er op Cuba nog honderden politieke gevangenen zijn, is de socialistische dictatuur à la Fidel Castro mijns inziens op sterven na dood. Maar wil dit de komst van democratie inluiden, dan moet de internationale gemeenschap, inclusief de Europese Unie, ondubbelzinnig opkomen voor de fundamentele vrijheden.</p>
    </intervention>
    <intervention id="1-061" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Ik zou graag willen toelichten dat er bij de keuze van sprekers rekening mee wordt gehouden wie de vorige keer het woord gevoerd heeft. Misschien vraagt u zich af waarom de een wel en de ander niet het woord krijgt. Wat daarbij altijd enigszins meespeelt, is dat wie de vorige keer het woord heeft gekregen, dat vandaag niet per se weer krijgt, en daarom is de laatste spreker die ik nu het woord geef de heer Papastamkos, die de vorige keer niet de kans heeft gekregen om zijn zegje te doen.</p>
    </intervention>
    <intervention id="1-062" speaker_id="28572" name="Georgios PAPASTAMKOS" is_mep="True" mode="spoken" nationality="Greece" birth_date="05-03-1955" birth_place="Platanorrevma Kozanis" p_group="Group of the European People's Party (Christian Democrats)" m_state="GR">
      <p sl="el">Mijnheer de Voorzitter, vijf jaar na de invoering van de euro biedt de Unie nog steeds geen gelijke concurrentievoorwaarden, of het nu gaat om kredietkaarten of het veranderen van bank, dus het overhevelen van een bankrekening naar een andere bank of voor andere banktransacties.</p>
      <p sl="el">In heel Europa moeten consumenten onaanvaardbaar hoge kosten betalen. Ook vertonen die kosten indrukwekkende onderlinge verschillen, tot 400 procent voor handelstransacties met een kredietkaart. Volgens de Commissie betaalt het bedrijfsleven ongeveer 25 miljard euro per jaar aan bankkosten.</p>
      <p sl="el">Ik zou de Commissie willen vragen of zij haar bevoegdheden krachtens de Gemeenschapswetgeving volledig wil uitoefenen, dat wil zeggen in de praktijk en niet in de vorm van intentieverklaringen. Het is tijd dat er een interne markt voor betalingen komt.</p>
    </intervention>
    <intervention id="1-063" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Hiermee is dit onderdeel beëindigd.</p>
    </intervention>
  </section>
  <section id="creitem13" title="13. Infrastructuur voor ruimtelijke informatie in de Gemeenschap (INSPIRE) (debat)">
    <intervention id="1-065" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Aan de orde is het verslag (A6-0021/2007) van Frieda Brepoels, namens de Delegatie van het Europees Parlement in het bemiddelingscomité, over de door het bemiddelingscomité goedgekeurde gemeenschappelijke ontwerptekst van de richtlijn van het Europees Parlement en de Raad tot oprichting van een infrastructuur voor ruimtelijke informatie in de Gemeenschap (INSPIRE) (PE-CONS 3685/2006 – C6-0445/2006 – 2004/0175(COD)).</p>
    </intervention>
    <intervention id="1-066" speaker_id="28463" name="Frieda BREPOELS" is_mep="True" mode="spoken" role="rapporteur" nationality="Belgium" birth_date="07-05-1955" birth_place="Mopertingen" p_group="Group of the Greens/European Free Alliance" m_state="BE">
      <p sl="nl">Mijnheer de Voorzitter, mijnheer de commissaris, collega's, eindelijk gaan we de vruchten plukken van meer dan tweeëneenhalf jaar volgehouden inzet van heel veel mensen, zowel in de Commissie als in het Parlement, die absoluut geloven in de meerwaarde van de INSPIRE-richtlijn voor het milieubeleid in de Europese Unie. Ik weet dat het zeker niet het meest sexy dossier is dat we hier al behandeld hebben en gezien het hoge technische gehalte ging iedereen er dan ook van uit dat een akkoord in de eerste lezing tot de mogelijkheden behoorde. Dit was evenwel buiten de waard van sommige lidstaten gerekend die absoluut niet wilde horen van enige harmonisatie van ruimtelijke milieu-informatie, die vooral ook wakker lagen van vergoedingen en vergunningen en in dit initiatief een bedreiging zagen van nationale monopolies. Niet minder dan vijf Raadsvoorzitterschappen hadden INSPIRE op hun prioriteitenlijstje staan, maar het was wachten op het Finse voorzitterschap, dat in de nacht van 21 november 2006 de lidstaten ervan kon overtuigen het verzet op te geven. Ik wil van deze gelegenheid dan ook gebruik maken om iedereen die aan dit succes heeft meegewerkt, van harte te bedanken, de commissaris en zijn medewerkers op kop. Zij hebben al heel veel voorbereidend werk verricht samen met een internationaal team van experts, dat bijzonder enthousiast reageert, waardoor er ook geen tijd verloren is gegaan. Maar ook de schaduwrapporteurs en hun medewerkers, de Juridische Dienst van het Parlement, het secretariaat van de milieucommissie en het bemiddelingssecretariaat, het Raadsvoorzitterschap en al zijn medewerkers.</p>
      <p sl="nl">Dit voor wat de procedure betreft, maar nu graag ook iets over de inhoud. Zoals u weet wil INSPIRE een infrastructuur voor ruimtelijke informatie in Europa opzetten om het milieubeleid op alle niveaus bij te staan. Het zal voor iedereen duidelijk zijn dat men alleen voor een goed beleid kan zorgen als men kan bouwen op betrouwbare en hoogwaardige informatie. Beleidsmakers moeten bij het opstellen van nieuwe beleidsmaatregelen rekening houden met een steeds toenemende verwevenheid en complexiteit van de problemen die vandaag de dag de levenskwaliteit beïnvloeden. In het zesde milieuprogramma wordt ook aandacht gevraagd voor die betrouwbare kennis, maar ook voor een geïnformeerde deelname van de burgers. De richtlijn, die we hopelijk morgen zullen goedkeuren, stelt de doelstellingen vast en de lidstaten hebben nu twee jaar de tijd om hun nationale wetgeving en administratieve procedures op punt te zetten. Met andere woorden, vóór de volgende Europese verkiezingen is INSPIRE een feit en het zal gebaseerd zijn op de reeds bestaande infrastructuur voor ruimtelijke data van de verschillende lidstaten. Via een geoportaal biedt INSPIRE immers de mogelijkheid aan de lidstaten om alle geografische databestanden beschikbaar te maken, dit als een eerste stap naar harmonisatie. Dit idee, dat iedereen als zodanig natuurlijk verwelkomt, bracht evenwel verhitte discussies op gang binnen sommige lidstaten die angstvallig die vergoedingen van de verkoop van geografische data wilden beschermen, maar ook strengere beperkingen inzake toegang tot informatie wilden opleggen dan het Verdrag van Aarhus bepaalt. Het waren precies die twee laatste uitdagingen die het Parlement beletten om reeds in tweede lezing tot een akkoord te komen met de Raad. Ik wil nogmaals aan de collega's zeggen dat ik heel blij ben dat we tijdens de bemiddelingsprocedure hebben kunnen verkrijgen dat over het algemeen diensten voor het zoeken en raadplegen van ruimtelijke gegevens, gratis ter beschikking moeten worden gesteld. Enkel onder duidelijk geformuleerde voorwaarden mogen vergoedingen in rekening worden gebracht, dit om de financiële leefbaarheid van sommige overheidsdiensten niet in het gedrang te brengen.</p>
      <p sl="nl">Voor wat de intellectuele-eigendomsrechten betreft, heeft het Parlement ervoor gekozen strikt de bepalingen van het Verdrag van Aarhus betreffende de toegang tot informatie inzake milieuaangelegenheden op te leggen en dus geen strengere beperkingen op basis van vertrouwelijkheid toe te staan, zoals de Raad vroeg. Ik denk dat we een eerbaar compromis hebben gevonden en ik hoop dat het Parlement morgen ook volmondig dit akkoord steunt zodat de implementatie echt van start kan gaan in de lidstaten.</p>
      <p sl="nl">Nog kort iets over de toepasssingsmogelijkheden. Die zijn nagenoeg onuitputtelijk indien leemtes en inconsistenties tussen Europese geografische databestanden worden weggewerkt die nu vaak planning onmogelijk maken en in bepaalde gevallen zelfs voor chaos zorgen. Zo is het systeem essentieel om de waterkwaliteit in Europa te verbeteren en te beheren. Ook kan de verzamelde informatie bijdragen tot het voorkomen en beheersen van overstromingen.</p>
      <p sl="nl">Alles bij elkaar durf ik te stellen dat INSPIRE een belangrijke aanvulling betekent van de reeds bestaande milieuwetgeving in de Europese Unie en we zullen de implementatie ervan in de lidstaten met heel veel interesse op de voet volgen.</p>
    </intervention>
    <intervention id="1-067" speaker_id="photo_generic" name="Stavros Dimas" is_mep="True" mode="spoken">
      <p sl="el">lid van de Commissie . – Mijnheer de Voorzitter, ik wil deze gelegenheid gebruiken om u te feliciteren met uw verkiezing tot Voorzitter en ik ben zeker dat u volledig zult beantwoorden aan de verwachtingen van de Europese burgers en van degenen die u hebben verkozen.</p>
      <p sl="el">Ik kan erg kort zijn.</p>
      <p sl="el">Mijnheer de Voorzitter, dames en heren, om te beginnen wil ik van ganser harte de delegatie van het Parlement bedanken, die heeft deelgenomen aan de compromisbesprekingen met de Raad op 21 november 2006. Meer bepaald wil ik de heer Vidal-Quadras bedanken en gelukwensen, leider van de Parlementsdelegatie, en uiteraard de rapporteur, mevrouw Frieda Brepoels, die ik speciaal wil loven en bedanken voor haar uitzonderlijke bijdrage aan de debatten tijdens de hele onderhandelingsfase.</p>
      <p sl="el">Wij hebben gezorgd voor een stevige basis waarop wij een geïntegreerde infrastructuur kunnen bouwen voor ruimtelijke informatie in de Europese Unie.</p>
      <p sl="el">Deze infrastructuur is nodig om de volgende redenen:</p>
      <p sl="el">Eerst en vooral zijn goede wetgevende regelingen gebaseerd op correcte informatie. Correcte informatie betekent uitvoerige analyses van milieuproblemen, hun oorzaken en de mogelijke gevolgen van de verschillende oplossingen.</p>
      <p sl="el">Deze analyses hangen zijn afhankelijk van geografische gegevens. Op dit moment wordt onze beleidsvorming bemoeilijkt door het feit dat die gegevens verspreid zijn over verschillende databanken, die moeilijk toegankelijk zijn. Bovendien worden uiteenlopende regels gehanteerd voor gegevensopslag, zodat het onmogelijk is gegevens onderling te combineren, wat de beleidsvorming net zou vereenvoudigen.</p>
      <p sl="el">Ik ben blij dat we erin zijn geslaagd ook de laatste moeilijkheden te overwinnen en dat we een bevredigend resultaat hebben bereikt. De Commissie aanvaardt zonder enig voorbehoud de compromistekst en ik wil het Parlement ertoe aanmoedigen het mooie resultaat goed te keuren dat de onderhandelingsgroep heeft bereikt.</p>
    </intervention>
    <intervention id="1-068" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Hartelijk dank, commissaris Dimas. Ik stel uw goede wensen persoonlijk bijzonder op prijs en wij zullen onze goede samenwerking voortzetten.</p>
    </intervention>
    <intervention id="1-069" speaker_id="4260" name="Eija-Riitta KORHOLA" is_mep="True" mode="spoken" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">namens de PPE-DE-Fractie. – Mijnheer de Voorzitter, allereerst wil ik als lid van het bemiddelingscomité de rapporteur, mevrouw Brepoels, en de delegatievoorzitter, de heer Vidal-Quadras, bedanken voor hun uitstekende werk. Ook het Finse voorzitterschap verdient waardering voor de bemiddelingsprocedure.</p>
      <p sl="fi">Het succes van het communautair milieubeleid hangt in grote mate af van de toegang tot betrouwbare wetenschappelijke informatie en de soepele overdracht van deze informatie. Op die manier is dit voorstel voor een richtlijn, dat door bemiddeling tot stand is gekomen en waarmee een wettelijk kader wordt geschapen voor het oprichten van een infrastructuur voor ruimtelijke informatie in Europa (INSPIRE), een voorwaarde voor wetenschappelijke beoordelingen die op basis van milieuwetgeving worden uitgevoerd.</p>
      <p sl="fi">In verschillende fasen van de behandeling van INSPIRE was het belangrijkste doel het wegnemen van belemmeringen die vooral het gemeenschappelijk gebruik van milieu-informatie door autoriteiten bemoeilijken. In de bemiddeling ontstond algemene consensus over de beginselen waarmee autoriteiten en andere organen van de Gemeenschap gebruik kunnen maken van cartografische en andere specifieke informatie die onder deze richtlijn vallen en nu in handen zijn van andere autoriteiten.</p>
      <p sl="fi">Er werd ook een goed eindresultaat bereikt met betrekking tot de toegang van het publiek tot informatie. In de toekomst zullen uitgebreidere netwerkdiensten met betrekking tot het milieu beschikbaar zijn. Deze op de burgers gerichte diensten zullen in de meeste gevallen gratis zijn.</p>
      <p sl="fi">Het wordt toegestaan kosten in rekening te brengen voor snel veranderende gegevens, zoals van bepaalde meteorologische diensten. De Gemeenschap beschikt al vóór de oprichting van INSPIRE over enkele instrumenten waarmee eerst de beschikbaarheid van betrouwbare gegevens, vooral gegevens met betrekking tot de publieke sector, kan worden bevorderd en waarmee later de gegevens kunnen worden geharmoniseerd om op communautair niveau vergelijkingen mogelijk te maken. Een van die instrumenten is de richtlijn inzake de toegang van het publiek tot milieu-informatie, waarvoor ik rapporteur was. Met de problemen die bij de behandeling ervan aan het licht kwamen is rekening gehouden bij de voorbereiding van INSPIRE, waarvoor ik iedereen van harte wil bedanken. Al met al biedt de richtlijn een goede basis voor de ontwikkeling van infrastructuur voor ruimtelijke informatie in de Europese Gemeenschap en maakt het mogelijk hoogwaardige informatie en diensten in de lidstaten in stand te houden.</p>
    </intervention>
    <intervention id="1-071" speaker_id="28292" name="Inés AYALA SENDER" is_mep="True" mode="spoken" nationality="Spain" birth_date="28-03-1957" birth_place="Zaragoza" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">namens de PSE-Fractie. – In de eerste plaats wil ik mevrouw Brepoels en de overige collega’s gelukwensen met hun inspanningen voor de behandeling van het onderhavige verslag. Ik denk dat het resultaat positief is, dankzij het werk van dit Huis dat aanzienlijke verbeteringen heeft aangebracht, dankzij de inspanningen van de Commissie om ons te helpen – ik spreek nu namens mevrouw Sornosa – en ten slotte ook dankzij het begrip van de Raad in het bemiddelingscomité.</p>
      <p sl="es">Ik heb geen enkele twijfel over het nut van dit voorstel als basisinstrument voor de formulering, toepassing, het toezicht en de beoordeling van het milieubeleid op alle niveaus, en van het beleid of de activiteiten die al dan niet rechtstreeks van invloed kunnen zijn op het milieu.</p>
      <p sl="es">Verder is het in onze ogen adequaat om die infrastructuur van de Gemeenschap te baseren op de infrastructuren voor ruimtelijke gegevens die al zijn opgesteld en beheerd worden in de lidstaten, met volledige toepassing van het subsidiariteitsbeginsel, vooral in staten die verschillende bestuurslagen kennen, wat vaak het geval is, zoals bijvoorbeeld in mijn land, Spanje.</p>
      <p sl="es">Netwerkdiensten zijn nodig voor de uitwisseling van ruimtelijke gegevens tussen de verschillende overheidsniveaus in de Gemeenschap. Deze diensten moeten het mogelijk maken ruimtelijke gegevens te lokaliseren, bewerken, bekijken en downloaden, en om toegang te verschaffen tot ruimtelijke gegevens en diensten voor elektronische handel.</p>
      <p sl="es">Doel van dit instrument is om de potentiële voordelen en mogelijkheden die de globalisering van gegevens en diensten biedt aan regeringen, particuliere ondernemingen, universiteiten, de samenleving als geheel, en vooral ook aan de burger, optimaal te benutten. Ik denk dat dit essentieel is, want op die manier blijven we op de hoogte van iets wat al algemeen is dankzij internet en de informatie die door dit medium verschaft wordt.</p>
      <p sl="es">Verder vind ik het cruciaal dat het is opgezet als instrument voor het verschaffen van informatie van de overheid. In dit verband hopen wij dat INSPIRE een aanvulling zal zijn op de informatie van de publieke sector en op de richtlijnen inzake de toegang tot milieugegevens die zijn aangenomen uit hoofde van het Verdrag van Aarhus dat we onlangs hebben goedgekeurd, en waarin een reeks kwestie behandeld wordt die niet zijn opgenomen in deze richtlijnen, zoals de algemene beschikbaarstelling van gegevens van overheden, en de kwesties van de interoperabiliteit.</p>
      <p sl="es">Ten slotte moet gezegd dat ik blij ben met het akkoord dat de Raad heeft bereikt over de – in de meeste gevallen – kosteloze toegang tot deze dienst, alsook over het hoofdstuk met betrekking tot de vertrouwelijke aard van de gegevens, die uiteindelijk in overeenstemming zullen zijn met de bepalingen die zijn vastgelegd in het Verdrag van Aarhus, betreffende de toegang van het publiek tot milieugegevens.</p>
    </intervention>
    <intervention id="1-072" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Het debat is gesloten.</p>
      <p sl="nl">De stemming vindt morgen plaats.</p>
    </intervention>
  </section>
  <section id="creitem14" title="14. Afvalstoffen – Thematische strategie inzake afvalrecycling (debat)">
    <intervention id="1-074" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Aan de orde is de gecombineerde behandeling van:</p>
      <p sl="nl">Verslag (A6-0466/2006) van Caroline Jackson, namens de Commissie milieubeheer, volksgezondheid en voedselveiligheid, over het voorstel voor een richtlijn van het Europees Parlement en de Raad betreffende afvalstoffen (COM(2005)0667 – C6-0009/2006 – 2005/0281(COD)) en</p>
      <p sl="nl">Verslag (A6-0438/2006) van Johannes Blokland, namens de Commissie milieubeheer, volksgezondheid en voedselveiligheid, over een thematische strategie inzake afvalrecycling (2006/2175(INI)).</p>
    </intervention>
    <intervention id="1-075" speaker_id="photo_generic" name="Stavros Dimas" is_mep="True" mode="spoken">
      <p sl="el">lid van de Commissie . – Mevrouw de Voorzitter, eerst wil ik het Europees Parlement en vooral de rapporteurs, mevrouw Jackson en de heer Blokland, bedanken voor hun uitzonderlijke verslagen, maar ook de Commissie milieubeheer, volksgezondheid en voedselveiligheid. Ook wil ik mevrouw Gutiérrez en de Commissie industrie, onderzoek en energie bedanken voor het advies dat zij in eerste lezing hebben gegeven.</p>
      <p sl="el">Afvalbeleid speelt een fundamentele rol bij het verminderen van de milieugevolgen die worden veroorzaakt door het gebruik van natuurlijke hulpbronnen. De thematische strategie en de ontwerprichtlijn hebben in eerste instantie tot doel afval te voorkomen en, waar dat niet kan, de gevolgen voor mens en milieu tot een minimum te beperken.</p>
      <p sl="el">De afgelopen dertig jaar heeft de Europese Unie afvalbeleid en wetgeving ontwikkeld met de bedoeling de volksgezondheid en het milieu te beschermen.</p>
      <p sl="el">Met het voorstel tot herziening van de richtlijn betreffende afval wil de Commissie het wetgevende kader aanpassen aan de huidige milieuproblemen. De modernisering van dat beleid houdt rekening met de vooruitgang die is geboekt op het gebied van ecologische innovatie en is gebaseerd op de jongste kennis betreffende het duurzame gebruik van natuurlijke hulpbronnen. Het voorgestelde pakket maatregelen wil:</p>
      <p sl="el">ten eerste de milieugevolgen van afval verminderen gedurende de hele levenscyclus van afval.</p>
      <p sl="el">ten tweede een prioriteit maken van het voorkomen van afval. Bij deze inspanning is zowel op nationaal, regionaal als plaatselijk niveau actie vereist. De lidstaten moeten een afvalpreventiebeleid voeren via verplichte nationale programma’s. Verwacht wordt dat dit zal bijdragen aan het omkeren van de hedendaagse tendens naar meer afval. Ook zullen nationale doelstellingen bijdragen aan het verminderen van de afvalberg op Europees niveau.</p>
      <p sl="el">ten derde recyclage bevorderen via het vastleggen van normen die de kwaliteit van recycleerbaar materiaal verzekeren. Dat bevordert het vertrouwen in gerecycleerde producten en doet de vraag naar die producten op de interne markt toenemen. Wij stellen voor dat dit gebeurt aan de hand van criteria voor het declassificeren van afval.</p>
      <p sl="el">ten vierde de afvalwetgeving moderniseren en vereenvoudigen. Bepaalde definities worden verduidelijkt, want in het verleden hebben die tot verwarring en verkeerde interpretaties geleid. Doel van de strategie en de richtlijn is het bereiken van een evenwicht. Wat de afgelopen dertig jaar zijn waarde bewezen heeft, moet behouden blijven, en tegelijk moet het wetgevende kader voor de komende decennia worden gemoderniseerd.</p>
      <p sl="el">Tot slot wil ik twee belangrijke opmerkingen maken over de kaderrichtlijn betreffende afval:</p>
      <p sl="el">ten eerste is het noodzakelijk dat de tekst die de medebeslissingsprocedure zal opleveren duidelijkheid en rechtszekerheid garandeert. Sommige amendementen leveren geen rechtszekerheid op, vooral niet de amendementen die slaan op het onderscheid tussen nuttige toepassing en verwijdering.</p>
      <p sl="el">ten tweede: om de betreffende wetgeving doelmatig te maken op milieuvlak, moet het een kaderrichtlijn blijven. Het moet dus een stabiel en duidelijk rechtskader zijn dat tegelijk voldoende flexibiliteit zal bieden, zodat het mettertijd kan worden aangepast aan veranderende omstandigheden.</p>
    </intervention>
    <intervention id="1-076" speaker_id="1370" name="Caroline JACKSON" is_mep="True" mode="spoken" role="rapporteur" nationality="United Kingdom" birth_date="05-11-1946" birth_place="Penzance " p_group="Group of the European People's Party (Christian Democrats) and European Democrats" m_state="GB">
      <p sl="en">Mevrouw de Voorzitter, het doet mij genoegen u op de voorzitterszetel te zien zitten. Deze richtlijn is de zeer belangrijke opvolger van de eerste kaderrichtlijn. Die staat mij helder voor de geest omdat ik mij nog goed kan herinneren dat de kaderrichtlijn afvalstoffen van 1975 door het Parlement werd behandeld. Mensen waren toentertijd nogal verbaasd dat Europa zich überhaupt met afval bezighield.</p>
      <p sl="en">Gezien de lange levensduur die van een dergelijke maatregel verwacht mag worden, is het belangrijk dat alles klopt. De commissaris zei al dat wij geen herhaling willen van wat er onlangs is gebeurd, namelijk dat het Europees Hof van Justitie wordt ingeschakeld om duidelijkheid te krijgen over de reikwijdte van bepaalde maatregelen, hetgeen tot een aantal uitspraken heeft geleid die verwarrend, tegenstrijdig en absoluut bizar zijn. Wetten moeten door wetgevers en niet door rechters worden gemaakt.</p>
      <p sl="en">In de eerste plaats is dit een richtlijn die zeer belangrijk is omdat bepaalde begrippen nader worden gedefinieerd. De Commissie heeft een aantal definities geformuleerd die wij hebben gewijzigd en aangevuld. Veel van deze wijzigingen konden als compromisamendementen in de Commissie milieubeheer, volksgezondheid en voedselveiligheid op algemene instemming rekenen. Ik verontschuldig mij niet voor het feit dat ik denk dat wij in deze plenaire fase nog een kans hebben om deze voorstellen verder bij te schaven. Ik ben daar zelf namelijk al mee bezig geweest en dat geldt ook voor andere afgevaardigden. In de Commissie milieubeheer zijn wij er bijvoorbeeld niet in geslaagd om een definitie voor nevenproducten te formuleren en dat is toch een essentieel onderwerp. Naar mijn idee moet er een voorstel aan het Parlement worden voorgelegd waarover gestemd kan worden. Daarom heb ik een amendement ingediend voor een nieuw artikel 3a met een definitie van nevenproducten. Eenzelfde lacune is er overigens ook met betrekking tot biologisch afval.</p>
      <p sl="en">In de tweede plaats hebben wij veel tijd besteed aan het definiëren van de afvalhiërarchie. Daar wordt weliswaar vaak naar verwezen, maar tot nu toe is die term in geen enkele juridische tekst van de EU gedefinieerd. De Commissie milieubeheer geeft de voorkeur aan de eigen afvalhiërarchie met vijf trappen boven de nogal warrige, plattere versie van de Commissie. Het probleem wordt gevormd door de vraag hoe wij ervoor kunnen zorgen dat de hiërarchie niet als een onbuigzaam vereiste wordt toegepast, maar als een flexibel en algemeen beginsel. De Commissie milieubeheer heeft ervoor gekozen om levenscyclusbeoordelingen en kosten-batenanalyses als essentieel uitgangspunt te hanteren voor alle afwijkingen van de hiërarchie. Ik zelf vind dat echter te bureaucratisch en daarom heeft de PPE-DE-Fractie een amendement ingediend waarin een realistisch, zij het nog steeds streng, alternatief wordt voorgesteld.</p>
      <p sl="en">In de derde plaats hebben wij geworsteld met de vraag wanneer afval ophoudt afval te zijn. Dat heeft ertoe geleid dat wij nu via deze richtlijn kunnen aangeven op welke punten de Commissie de nadruk moet leggen. Indien noodzakelijk moeten er bijvoorbeeld specificaties opgesteld worden om te kunnen definiëren wanneer bepaalde afvalstoffen niet langer tot afval worden gerekend. Wij hebben zelf zeven afvalstoffen voorgesteld, maar hebben geen steun gegeven aan een voorstel om ook secundaire brandstoffen (Solid Recovererd Fuels – SRF) op de lijst te zetten. In de ogen van de Commissie milieubeheer blijven dat afvalstoffen.</p>
      <p sl="en">Tot slot is er de kwestie van de criteria voor energie-efficiëntie. Indien bepaalde energie van een afvalverwerkingsinstallatie aan die criteria voldoet, kan die installatie als een terugwinnings- en niet als een verwijderingsfaciliteit worden aangemerkt. Ik vind dat een bijzonder zinnig idee. Een dergelijke indeling heeft ecologische en economische voordelen. De criteria om als terugwinningshandeling aangemerkt te worden, dienen zodanig hoog te zijn dat zij als een soort gulden regel of norm kunnen fungeren. Indien die gulden regel wordt aangenomen, betekent dit dat iedereen die van plan is om een nieuwe verbrandingsinstallatie te kopen of te bouwen, aan die norm moet voldoen.</p>
      <p sl="en">De Commissie milieubeheer heeft weliswaar een amendement aangenomen waarin het beginsel wordt aanvaard dat energie uit afval als terugwinning aangemerkt kan worden, maar zij heeft de betreffende definitie ook verplaatst van de bijlage naar artikel 19. Die verplaatsing leidt tot problemen. Dit betekent namelijk dat het permanent vereist is om aan die formule te voldoen en dat zou mogelijk kunnen leiden tot een verplichte sluiting van alle installaties die er niet aan voldoen. Dat zou natuurlijk een absurde ontwikkeling zijn. Tegen die achtergrond hebben de PPE-DE-Fractie en andere fracties amendementen ingediend om die formule terug te zetten waar deze behoort, namelijk in de bijlage.</p>
      <p sl="en">Hoewel dit een richtlijn is waarin met name aandacht wordt besteed aan het definiëren van begrippen, waren wij van mening dat hierin ook de afvalpreventie aan de orde gesteld moest worden. Het heeft geen zin als de EU wereldleider is in afvalterminologie, wanneer de Unie ook wereldleider blijft in de afvalproductie. Ik ben er dan ook trots op dat de amendementen van het Parlement op basis van mijn suggestie voor de eerste keer een voorstel bevatten waarin de EU zich ertoe verbindt om de totale afvalproductie in 2012 te stabiliseren op het niveau van 2008. Gezien het feit dat het afvalvolume dat de EU produceert, elk jaar groter wordt, is dit een belangrijke eerste stap. Ik hoop van ganser harte dat de Commissie en de lidstaten dit vorstel zullen steunen.</p>
      <p sl="en">Ik heb twee opmerkingen over amendementen van collega’s. Ik heb geconstateerd dat een aantal collega’s voorstander is van recyclingdoelstellingen voor de gehele EU. Ik vind dat geen goede zaak. Recycling is een belangrijke taak en elk land dient deze op eigen wijze in te vullen binnen de algemene vereisten van de richtlijn betreffende het storten van afvalstoffen en de bijbehorende reductietargets. Wat wij los van alle andere zaken in ieder geval moeten doen voordat wij recycling gaan aanprijzen als de beste manier om onze afvalproblemen op te lossen, is het vaststellen van de koolstofefficiëntie. Ik heb gemerkt dat sommige afgevaardigden de hoeveelheid afval die gestort mag worden, willen beperken omdat dit in hun eigen land goed functioneert. Dit zou ook tot goede recyclingresultaten en lagere percentages gestort afval leiden. Ik zou hun echter willen aanraden om dan toch eerst eens met hun collega’s uit Oost-Europa te praten. Die klagen nu over de kolossale hoeveelheden Duits afval die in hun landen terechtkomen. Wat recycling ook moge zijn, het heeft in ieder geval niets te maken met het eigen afval over de nationale grensafzettingen gooien en er vervolgens maar het beste van te hopen.</p>
      <p sl="en">Ik hoop dat wij samen met de Raad op korte termijn vooruitgang kunnen boeken met deze richtlijn. De recente geschiedenis van de afvalrichtlijnen leert ons echter dat het beter is om eerst te zorgen dat alles klopt dan om naar een snelle goedkeuring van een richtlijn te streven.</p>
    </intervention>
    <intervention id="1-077" speaker_id="1969" name="Johannes BLOKLAND" is_mep="True" mode="spoken" role="rapporteur" nationality="Netherlands" birth_date="05-03-1943" birth_place="Oegstgeest" p_group="Independence/Democracy Group" m_state="NL">
      <p sl="nl">Mevrouw de Voorzitter, het is voor mij een dankbare taak om het door de milieucommissie unaniem gesteunde verslag over de afvalstrategie toe te lichten. Ik wil dit niet doen vooraleer ik eerst de collega's bedankt heb voor de goede samenwerking en de zojuist genoemde unanieme steun. Je zou haast denken dat afval geen controversieel onderwerp is binnen dit Huis. Het doel van de door de milieucommissie aangenomen resolutie is om een duidelijke richting te geven aan het toekomstige afvalbeleid, dat vooral bedoeld is om het milieu en de volksgezondheid te beschermen. In de milieucommissie is er grote overeenstemming over de uitgangspunten, zoals het voorzorgsprincipe, het principe van “de vervuiler betaalt”, zelfvoorziening, nabijheid en producentenverantwoordelijkheid.</p>
      <p sl="nl">Helaas moet ik echter constateren dat bij de uitwerking wordt afgeweken van de genoemde principes. Laat ik een voorbeeld noemen. Er is brede overeenstemming over de vijfstapsafvalhiërarchie, dus eerst preventie, dan hergebruik, dan recycling, vervolgens nuttige toepassing en als laatste optie verwijdering. Deze afvalhiërarchie staat zowel in het verslag van collega Jackson als in mijn verslag. Er zijn echter amendementen ingediend die erop neerkomen dat de afvalhiërarchie zodanig flexibel gehanteerd kan worden, dat je er ook volledig buitenom kan gaan. Ik pleit ervoor om vast te houden aan wat in paragraaf 16 van de resolutie staat, namelijk dat alleen afgeweken kan worden van de afvalhiërarchie als een gecertificeerde levenscyclusanalyse duidelijk aantoont dat dit het milieu beter beschermt.</p>
      <p sl="nl">Een andere kwestie is die van het veranderen van de definities. Het veranderen van definities is vooral bedoeld om te verduidelijken en om het milieu een dienst te bewijzen. Het veranderen van definities is niet bedoeld om doelstellingen makkelijker te realiseren, om het imago te verbeteren of om de markt te kunnen veroveren. Ik wil hiervan twee belangrijke voorbeelden noemen, te weten bijproducten en het onderscheid tussen nuttige toepassing en verwijdering.</p>
      <p sl="nl">Allereerst de bijproducten. In paragraaf 10 van de resolutie staat dat we erg voorzichtig moeten zijn met het declassificeren van afval. Als iets geen afval meer is, valt het niet meer onder de milieubeschermende afvalwetgeving. Dan kan afval overal naartoe getransporteerd worden. Het creëren van een nieuwe categorie van zogenaamde bijproducten is daarom een extra gevaar. Het is niet duidelijk onder welk regime dit valt en het gebruik c.q. misbruik van deze categorie zal enorm toenemen.</p>
      <p sl="nl">Tweede punt: verwijdering versus nuttige toepassing. Er wordt al jaren gediscussieerd over het verschil tussen terugwinning en verwijdering. De discussie spitst zich vooral toe op de vraag wanneer verbranding van vooral huishoudelijk afval terugwinning mag worden genoemd. De bedoeling is telkens geweest om tot een duidelijk onderscheid te komen. In de resolutie staat in de paragrafen 12 tot en met 14 de mening van de milieucommissie. Afval dat bedoeld is voor energieterugwinning of -verbranding moet in ieder geval voldoen aan de emissienormen van de afvalverbrandingsrichtlijn. Tevens is de milieucommissie van mening dat dezelfde milieunormen moeten gelden voor zowel verbranding als meeverbranding van afval, dus gelijke emissienormen en gelijke criteria voor energie-efficiency. En daarnaast ben ik zelf tot de conclusie gekomen dat het beter is om afvalverbranding altijd als verwijdering te beschouwen. De doelstelling van afvalverbranding is altijd verwijdering. Dit geeft de vereiste duidelijkheid en is in overeenstemming met de uitspraken van het Europees Hof van Justitie. Het sluitstuk zoals geformuleerd in paragraaf 31 van de resolutie, is een verbod op het storten van verbrandbaar afval en afval dat hergebruikt en gerecycleerd kan worden.</p>
      <p sl="nl">Tenslotte wil ik de Europese Commissie oproepen om paragraaf 30 van de resolutie ter harte te nemen. Het gaat hier om de langverwachte voorstellen voor richtlijnen betreffende biologisch afval, bouw- en sloopafval en slibafval. Dit staat sinds 2002 al in het zesde milieuactieprogramma en het wordt nu toch echt tijd dat de Europese Commissie deze voorstellen lanceert. Op deze manier kunnen we tot een goed gereguleerde recyclingmaatschappij komen.</p>
    </intervention>
    <intervention id="1-078" speaker_id="4326" name="Cristina GUTIÉRREZ-CORTINES" is_mep="True" mode="spoken" nationality="Spain" birth_date="17-12-1939" birth_place="Madrid" p_group="Group of the European People's Party (Christian Democrats)" m_state="ES">
      <p sl="es">rapporteur voor advies van de Commissie industrie, onderzoek en energie. – Mevrouw de Voorzitter, ik wil mevrouw Jackson bedanken, niet alleen omdat ze goed werk heeft verricht, wat hier zo’n beetje de standaardopmerking is, maar omdat ik vind dat ze, voor een dossier dat zo complex en ingewikkeld is, twee dingen heeft gedaan die kenmerkend zijn voor een goede parlementariër.</p>
      <p sl="es">Enerzijds heeft zij naar iedereen en naar alle landen geluisterd, ze heeft haar oren te luisteren gelegd bij de industrie, maar ook bij mensen die meer rechtstreeks hierbij betrokken zijn, en anderzijds heeft zij een soepele, open benadering betracht, zodat de afvalstoffenrichtlijn zelf geen probleem geworden is maar bestaande problemen juist oplost.</p>
      <p sl="es">De vorige wetgeving heeft wel veel problemen opgelost maar zij heeft ook nieuwe problemen gecreëerd, die ertoe geleid hebben dat het Hof van Justitie over de kwestie afvalstoffen meer uitspraken heeft gedaan dan op enig ander gebied. Deze wetgeving heeft ook geleid tot een enorm probleem voor de gemeenten, dat wil zeggen de overheden die de regels uiteindelijk moeten toepassen. Vele gemeenten zijn klein, binnen Europa vertonen ze grote verschillen, en er zijn er vele honderdduizenden van.</p>
      <p sl="es">Daarom prijs ik uw flexibiliteit en juich ik die toe. Ik sta volledig achter u. Verder steun ik ook het verheugende amendement 112, over biologisch afbreekbare afvalstoffen, want we trachten een samenleving te creëren waarin het gebruik van hulpbronnen zoveel mogelijk beperkt wordt en waarin we datgene wat we gebruiken, optimaal willen benutten door middel van recycling en terugwinning.</p>
      <p sl="es">Compost, wat wij in het Spaans ‘abono’ noemen – mest van afvalstoffen – is een van de oudste biologisch afbreekbare afvalstoffen ter wereld, en in dit geval van essentieel belang omdat zij de enige “ecologische” methode biedt om de grond te bemesten, om een bodem te verrijken die in organisch opzicht verarmd is.</p>
      <p sl="es">Als rapporteur voor de afvalstoffenrichtlijn juich ik juist dit amendement toe want, zolang er geen speciale richtlijn voor biologisch afbreekbare afvalstoffen bestaat, die er wel dient te komen, moet deze kwestie, (als er een compostrichtlijn wordt gemaakt, waarvan op het ogenblik niets te ontwaren valt, ook niet in de strategie van de Commissie, die deze richtlijn in haar beleid van minder wetgeving terzijde heeft geschoven) in een kader worden geplaatst, zodat er een grote discipline bestaat bij de zuivering van afvalstoffen, en zodat de boeren dit middel met het volste vertrouwen kunnen gebruiken.</p>
      <p sl="es">Ik dank u zeer en ik denk dat alleen flexibiliteit levensvatbare oplossingen mogelijk maakt.</p>
    </intervention>
    <intervention id="1-079" speaker_id="28463" name="Frieda BREPOELS" is_mep="True" mode="spoken" nationality="Belgium" birth_date="07-05-1955" birth_place="Mopertingen" p_group="Group of the Greens/European Free Alliance" m_state="BE">
      <p sl="nl">namens de PPE-DE-Fractie . – Mevrouw de Voorzitter, mijnheer de commissaris, collega’s, ik zou ook graag de beide rapporteurs van harte willen danken voor de heel open samenwerking. Ik denk dat de interesse van zoveel mensen en organisaties tijdens deze eerste lezing voor zowel de strategie als de herziening van de richtlijn, aantoont dat afval veel kansen biedt. Afval wordt meer en meer gezien als een waardevolle bron van grondstoffen. Maar afval blijft ook een probleem. We hebben het al gehoord: de totale hoeveelheid blijft toenemen, er wordt nog te weinig afval herbruikt of gerecycleerd, de bestaande wetgeving wordt vaak ondoeltreffend ten uitvoer gelegd en er zijn ook grote verschillen in benadering van het afvalprobleem tussen de verschillende lidstaten. Ik denk dat de herziening die hier voorligt zeker positieve stappen bevat in de richting van het verminderen van de schadelijke effecten van afvalverwerking op milieu en gezondheid. Ik denk aan de hiërarchie in vijf stappen, de afvalpreventieprogramma's voor de lidstaten, een betere definiëring van een aantal begrippen, criteria om producten te onderscheiden van afval, de invoering van het nabijheidsprincipe, ook het verbod om afval te mengen met het oog op verdunnen en natuurlijk een procedure om te verduidelijken wanneer afval ophoudt afval te zijn. Toch blijven er nog heel wat knelpunten. Ik denk bijvoorbeeld, mijnheer de commissaris, aan het amendement 85, waarin staat dat stortplaatsen met gaswinning beschouwd mogen worden als nuttige toepassing. Ik denk dat dit haaks staat op het beleid om het storten van biodegradeerbaar afval af te bouwen. Ook denk ik dat de amendementen 81 en 82 niet mogen voorzien in schrapping, precies omdat amendement 39 verwijst naar het verbod op verbranden op zee. Ook amendement 26, waar we het hebben over de definitie van 'terugwinning van energie' zou volgens mij best geschrapt worden, aangezien anders veel verbrandingsinstallaties onder terugwinning zullen vallen en er een vrije markt zou ontstaan voor afvalverbranding. Dit zou compleet in strijd zijn met het nabijheidsprincipe, dat op zijn beurt ook heel belangrijk is om een hoog recyclagecijfer te realiseren. Tenslotte denk ik dat het invoeren van energie-efficiëntiecriteria ook niet hier thuishoort, maar wel bij een herziening van de afvalverbrandingsrichtlijn. Er is ook geen grondige effectenstudie gebeurd.</p>
      <p sl="nl">Tenslotte moeten we zeker ook beletten dat sommige bepalingen tot gevolg hebben dat verworvenheden in sommige lidstaten teruggeschroefd worden of dat de huidige beleidsinspanningen teniet worden gedaan. Ik denk hier ook aan mijn regio, Vlaanderen, die koploper is binnen Europa op het vlak van hergebruik en recyclage. Deze hoge cijfers zijn alleen maar mogelijk door de betrokkenheid van de lokale besturen, maar ook door een aantal flankerende maatregelen zoals heffingen en stortverboden. Ook de Vlaamse grondverzetregeling bijvoorbeeld zou in het gedrang kunnen komen door onvervuilde uitgegraven grond uit de richtlijn te weren. Verschillende lidstaten zullen er immers verschillende interpretaties op na houden bij grensoverschrijdende transporten. Ik had graag de mening van de commissaris hierover gehoord.</p>
    </intervention>
    <intervention id="1-080" speaker_id="4425" name="Guido SACCONI" is_mep="True" mode="spoken" nationality="Italy" birth_date="23-06-1948" birth_place="Udine" p_group="Socialist Group in the European Parliament" m_state="IT">
      <p sl="it">namens de PSE-Fractie . – Mijnheer de Voorzitter, geachte collega’s, ik wil mij aansluiten bij de woorden van dank voor het werk van de collega’s Jackson en Blokland. Voor mij is die dankbetuiging volstrekt geen formele plichtpleging. Zij hebben ons als het ware bij de hand genomen, zodat er uiteindelijk in de Milieucommissie een akkoord is bereikt dat een zeer brede meerderheid heeft verkregen. Het creëren van samenhang tussen deze twee documenten – de voorstellen, die aan de ene kant de strategie voor het recycleren van afval betreffen en aan de andere kant de herziening van de kaderrichtlijn afvalstoffen, zijn nu meer in overeenstemming met elkaar dan de oorspronkelijke Commissieplannen – leek aan het begin van de behandeling in de commissie absoluut niet een vanzelfsprekend resultaat.</p>
      <p sl="it">Ik heb met name waardering voor de wijze waarop mevrouw Jackson de onderhandelingen met de schaduwrapporteurs heeft gevoerd. Dat heeft het ons mogelijk gemaakt om voor bijna alle problemen een oplossing te vinden die op consensus is gebaseerd. Daarom ben ik een beetje verrast, en ook een beetje verbitterd, mevrouw Jackson, dat u namens uw fractie een aantal amendementen hebt ingediend die een specifiek punt van het bereikte akkoord weer ter discussie stellen. Wij hebben daar problemen mee en het brengt ons in verlegenheid.</p>
      <p sl="it">Laten we eens kijken naar de prioriteiten. Ten eerste hebben we in veel sterkere mate dan de Commissie heeft gedaan de prioriteit gelegd bij preventie, bij het voorkomen van afval. We hebben daar een betere definitie van gegeven en als doelstelling geformuleerd dat de hoeveelheid afval in 2012 moet zijn gestabiliseerd. Om dat doel te bereiken hebben we een hele reeks concrete begeleidende maatregelen vastgelegd. Het tweede punt is een zaak, mevrouw Jackson, die ik tot het uiterste toe zal verdedigen. We hebben een hiërarchie van vijf niveaus gedefinieerd, die we ook concreet hebben ingevuld. Het is een echte hiërarchie, waarbij je eerst punt één realiseert en daarna achtereenvolgens de punten twee, drie enzovoort. Het gaat dus in een dalende volgorde om preventie, hergebruik, recycling, terugwinning en verwijdering. Wij hebben afwijkingen van deze hiërarchie niet uitgesloten maar daarvoor gelden strikte beoordelingscriteria, om te beginnen een kosten-batenanalyse tijdens de hele levenscyclus van consumptiegoederen. Daarom ben ik een beetje verbaasd dat u vandaag juist deze oplossing bureaucratisch noemt.</p>
      <p sl="it">Ten derde is er een probleem dat we met de compromissen niet hadden opgelost. Daarvoor moeten we nu bij de stemming in de plenaire vergadering een oplossing zien te vinden. De Milieucommissie had er volgens mij evenwel een positieve oplossing voor gevonden met de formulering dat je niet in kunt gaan tegen de hiërarchie door het terugwinnen van energie terugwinning te noemen, terwijl het gewoon afvalverwijdering is. Op die manier zouden we direct in botsing komen met de hiërarchie en het risico lopen onrechtmatige concurrentie te creëren voor de hernieuwbare energiebronnen. Het moge duidelijk zijn dat ik het verbranden van afval en terugwinnen van energie niet op ideologische gronden van de hand wijs, maar ik ben het volledig eens met mevrouw Brepoels dat het beter is deze discussie uit te stellen tot zich een gepastere gelegenheid voordoet.</p>
      <p sl="it">Is de herziening gepland van de richtlijn betreffende de verbranding van afval? Dat lijkt me dan de geschikte gelegenheid om een oplossing te vinden voor het probleem betreffende de terugwinning van energie. Met het oog daarop heb ik amendement 136 ingediend, dat mij zeer redelijk lijkt. Laten we niet te veel problemen in deze richtlijn stoppen en laten we de kwestie met meer kalmte en technisch grondig onderzoeken!</p>
      <p sl="it">Tot slot wil ook ik een lans breken voor het thema bioafval, daar we het probleem van het verwerken van afval tot compost al te lang voor ons uitschuiven. Het is echter een strategisch onderdeel van een recyclingssamenleving. Daarom zie ik niet in waarom we voor deze keuze, waar we het al lange tijd over eens zijn, niet eindelijk concrete vooruitzichten zouden creëren.</p>
    </intervention>
    <intervention id="1-081" speaker_id="28305" name="Mojca DRČAR MURKO" is_mep="True" mode="spoken" nationality="Slovenia" birth_date="02-07-1942" birth_place="Ljubljana" p_group="Group of the Alliance of Liberals and Democrats for Europe" m_state="SI">
      <p sl="sl">namens de ALDE-Fractie . – De Fractie Alliantie van Liberalen en Democraten voor Europa is tevreden met het basisprincipe van de Commissie over de herziening van de kaderrichtlijn, die afval beschouwt als een mogelijke grondstof. Ons streefdoel is een evenwichtige aanpak die niet enkel rekening houdt met de gevolgen van de groeiende afvalberg en de risico's voor het milieu en de volksgezondheid, maar ook met de eisen van de groeiende markt van nieuwe technologieën voor afvalverwerking.</p>
      <p sl="sl">Met het oog op de volgorde van de maatregelen bij de afvalverwerking – de hiërarchie – gaan we principieel akkoord met een gescheiden afvalophaling en recyclage waar dat economisch en ecologisch efficiënt is. We steunen echter ook een doeltreffende verwerking van het overige afval, dat niet hergebruikt of gerecycleerd kan worden.</p>
      <p sl="sl">We stellen vast dat die landen, die met het meeste succes hun afhankelijkheid van stortplaatsen verminderd hebben, dat doel bereikt hebben in combinatie met recyclage, met biologische afvalverwerking – composteren bijvoorbeeld – en met het gebruik van afval voor energieproductie, op voorwaarde dat de gespecialiseerde installaties voldoen aan de vereiste criteria inzake uitstoot van schadelijke gassen. Als ze die voorwaarden vervullen, moeten ze erkend kunnen worden als installaties voor energieproductie in plaats van helemaal onderaan de afvalhiërarchie gelijkgesteld te worden met stortplaatsen.</p>
      <p sl="sl">De mogelijkheid om status R1 te verkrijgen, zal de installaties aanzetten tot energie-efficiëntie, wat ook past binnen het Europese plan om de CO2-uitstoot met 20 procent te verminderen. In ons amendement 133 stellen we een compromis voor dat de oorspronkelijke formule van de Commissie aanvult met elementen uit het debat in de Commissie milieubeheer, volksgezondheid en voedselveiligheid.</p>
      <p sl="sl">De hiërarchie brengen we in verband met het criterium van de levenscyclus van producten. De invoering van een dergelijke denkwijze draagt bij tot de duurzame aard van bronnen en grondstoffen. Het is een benadering die afval niet enkel beschouwt als schadelijk en als een risico voor het milieu, maar ook als een mogelijke besparing op natuurlijke hulpbronnen. De levenscyckusanalyses moeten echter aangevuld worden met berekeningen van kosten en baten, die de operatoren leiden bij hun keuze van de soort maatregelen.</p>
      <p sl="sl">Sta me toe tot slot vast te stellen dat op het vlak van afvalverwerking in de voorbije jaren, in de voorbije decennia kunnen we wel zeggen, heel wat bereikt is. De technologieën gaan erop vooruit en de kosten nemen langzaamaan af, daarom heeft het geen zin om processen die uitgeprobeerd en getest zijn, teniet te doen. Dat was de leidraad voor onze fractie, vooral bij de voorbereiding van de amendementen over de definitie van recyclage en ook over de beide richtlijnen betreffende afvalolie en gevaarlijk afval, die niet meer van toepassing zullen zijn. Ik kan zeggen dat we ons vandaag ook vooral kunnen vinden in de uitspraken van commissaris Dimas over onze behoefte aan juridische duidelijkheid, want ook dat is een van onze doelstellingen.</p>
      <p sl="sl">Het Europees Hof is weliswaar een heel belangrijke instelling, maar het moet ons streefdoel zijn om zelf het wetgevende werk te verrichten. Het Hof moet enkel oordelen over twijfelgevallen die zich daarbij voordoen.</p>
      <p sl="sl">Ook van mijn kant wil ik beide rapporteurs, mevrouw Jackson en de heer Blokland, bedanken voor hun goede werk en samenwerking.</p>
    </intervention>
    <intervention id="1-082" speaker_id="28114" name="Liam AYLWARD" is_mep="True" mode="spoken" nationality="Ireland" birth_date="27-09-1952" birth_place="Kilkenny" p_group="Group of the Alliance of Liberals and Democrats for Europe" m_state="IE">
      <p sl="en">namens de UEN-Fractie. – Mevrouw de Voorzitter, ik sta zeer positief ten opzichte van de strategie van de Commissie en de herziene kaderrichtlijn afvalstoffen</p>
      <p sl="en">Wij klagen voortdurend over de slechte band tussen de Europese Unie en haar burgers. Via dit wetgevingsvoorstel illustreert de EU haar leiderschap en ondersteuning van de lidstaten doordat het steeds groter wordende probleem van het afval en de negatieve gevolgen voor milieu en gezondheid nu eindelijk wordt aangepakt. Tegelijkertijd wordt een nieuwe impuls gegeven aan een sector die op dit moment al werk biedt aan meer dan twee miljoen mensen.</p>
      <p sl="en">Door de modernisering van de economieën van onze landen overal in de Unie produceren wij tegenwoordig jaarlijks 1,3 miljard ton afval, waarvan ongeveer 40 miljoen ton uit gevaarlijke afvalstoffen bestaat. Het is van essentieel belang dat wij de economische groei loskoppelen van de afvalproductie. Als dat niet gebeurt, stevenen wij volgens de OESO in het huidige tempo af op 45 procent meer afvalproductie dan in 1995. Preventie is wat dat betreft het sleutelwoord en als wij hierin willen slagen, zullen wij alle belanghebbenden, zowel producenten als consumenten, erbij moeten betrekken.</p>
      <p sl="en">De lidstaten worden nu verplicht om plannen over te leggen voor afvalbeheer en afvalpreventie. De aandacht van beleidsmakers op lokaal, nationaal en EU-niveau wordt daardoor op preventie gevestigd, wat zal leiden tot een toename van beleidsmaatregelen om afvalproductie te voorkomen.</p>
      <p sl="en">Ik ben verheugd over de amendementen van de Commissie milieubeheer, volksgezondheid en voedselveiligheid waarin bindende doelen voorgesteld worden om de afvalproductie tegen 2012 op de verwachte niveaus van 2008 te stabiliseren. Tevens wordt in die amendementen opgeroepen om meer afval te hergebruiken en te recyclen zodat de druk op de stortplaatsen wordt verminderd.</p>
      <p sl="en">Wij moeten de burgers bij dit proces betrekken, waarbij de rol van de consumenten net zo belangrijk is als die van de producenten. Wij moeten burgers bewust maken van hun huidige en mogelijk toekomstige rol bij het verminderen, hergebruiken en recyclen van afvalstoffen. De openbare recyclingvoorzieningen dienen zich overal op praktische en toegankelijke locaties te bevinden om een optimaal effect te bewerkstelligen. Onze burgers worden zich steeds meer bewust van het belang van het milieu en het is onze taak als politici om hen daarbij de weg te wijzen. Het succes van de heffing op plastic tassen in Ierland is in dat verband een voor de hand liggend voorbeeld. Het is nu tijd om samen te werken teneinde de afvalpreventie tot een succes te maken.</p>
    </intervention>
    <intervention id="1-083" speaker_id="4550" name="Jill EVANS" is_mep="True" mode="spoken" nationality="United Kingdom" birth_date="08-05-1959" birth_place="Ystrad Rhondda " p_group="Group of the Greens/European Free Alliance" m_state="GB">
      <p sl="en">namens de Verts/ALE-Fractie. – Mevrouw de Voorzitter, ook ik wil de rapporteurs, mevrouw Jackson en de heer Blokland, bedanken voor al het werk dat zij hebben verzet, aangezien de Verts/ALE-Fractie zeer teleurgesteld was over het voorstel van de Commissie. In plaats van nieuwe initiatieven op het gebied van preventie, hergebruik en recycling was er eigenlijk sprake van een stap achteruit: het ging om een zorgwekkende combinatie van geen maatregelen en targets voor preventie, hergebruik en recycling, talloze juridische mazen voor gewetenloze exploitanten, en het bevorderen van afvalverbranding. Daardoor werd een heel verkeerd signaal gegeven.</p>
      <p sl="en">De samenwerking tussen de schaduwrapporteurs tot aan de stemming in de Commissie milieubeheer was zeer goed, waardoor wij veel compromisamendementen hebben kunnen sluiten. Hoewel het uiteindelijke voorstel niet zo vergaand is als wij zouden willen, is er toch zodanige vooruitgang geboekt dat de Verts/ALE-Fractie haar amendement om het voorstel van de Commissie in zijn geheel te verwerpen, heeft ingetrokken. Onze fractie zou het verslag morgen bij de stemming kunnen steunen als het Parlement zich aansluit bij het standpunt van de Commissie milieubeheer, volksgezondheid en voedselveiligheid, maar ik vrees dat dat niet het geval zal zijn.</p>
      <p sl="en">Het fundament van de gehele afvalstrategie dient gevormd te worden door een bindende afvalhiërarchie in vijf trappen: preventie, hergebruik, recycling, terugwinning en verwijdering. Het is daarbij van essentieel belang dat er nationale preventieprogramma’s worden opgesteld op basis van Europese maatregelen en targets. Sinds de eerste richtlijn in 1975 is er heel wat afgepraat over preventie, maar tot nu toe is er bijzonder weinig actie ondernomen. Daarvoor hebben wij in de loop der tijd talloze excuses gehoord. Daarom zijn wij verheugd over de doelstelling om de afvalproductie tegen 2012 te stabiliseren. Die doelstelling gaat niet zo ver als wij zouden willen, omdat deze minder strikt is dan ons oorspronkelijke voorstel. Wij zullen echter met die doelstelling akkoord gaan om te zorgen dat er nu eindelijk een begin wordt gemaakt met preventieprogramma’s met bindende doelen.</p>
      <p sl="en">Wij zijn ook voorstander van recyclingdoelen op Europees niveau. Een recyclingniveau van 50 procent voor gemeentelijk afval en 70 procent voor bouw-, sloop-, industrieel en productieafval in 2020 is absoluut mogelijk en realistisch. Aangezien niet alles in deze ene richtlijn geregeld kan en moet worden, verzoeken wij de Commissie ook om vóór eind 2008 voorstellen in te dienen over specifieke afvalstromen; wat biologisch afbreekbaar afval betreft, dient dat voorstel uiterlijk eind 2007 beschikbaar te zijn.</p>
      <p sl="en">Voor ons is de afvalverbranding echter het centrale element in deze richtlijn. Wanneer die afvalverbranding als energieterugwinning bestempeld zou worden, is dat een complete ondermijning van de maatregelen voor het voorkomen en recyclen van afval. Het klopt dat wij het storten van afval moeten terugdringen; dat is nu ook al wettelijk verplicht. Afvalverbranding is echter niet het juiste antwoord. Het is bijzonder tegenstrijdig om enerzijds een hiërarchie in vijf trappen aan te nemen en dan anderzijds het gebruik van het laagste niveau van die hiërarchie te bevorderen. Uit een recent rapport is gebleken dat er bij afvalverbranding geen sprake is van groene energie of veilige afvalverwijdering. Wij moeten het “groenwassen” van afvalverbranding dan ook niet ondersteunen.</p>
    </intervention>
    <intervention id="1-084" speaker_id="28511" name="Bairbre de BRÚN" is_mep="True" mode="spoken" nationality="United Kingdom" birth_date="10-01-1954" birth_place="Baile Átha Cliath" p_group="Confederal Group of the European United Left - Nordic Green Left" m_state="GB">
      <p sl="nl">thar ceann Ghrúpa GUE/NGL . – A Uachtaráin, caithfidh mé m'iontas agus mo dhíomá a chur in iúl faoin dóigh ar chuir an rapóirtéir Bean Jackson a oiread sin leasuithe ar bord a athraíonn agus a thagann salach ar na leasuithe comhréiteacha a ndearna sí féin idirbheartaíocht orthu linn uilig mar scáth-thuairisceoir agus scáthrapóirtéir. Bhain comhthoil mhór le gach leasú comhréitigh ag an vóta ar an Choiste um Chomhshaol, um Shláinte Phoiblí agus um Shábháilteacht Bia. Le vóta deiridh an Choiste ar théacs thuarascáil Bhean Jackson, bhí 48 i bhfabhar, 6 in éadan agus dhá staonadh. Tá sé doiligh le tuiscint mar sin, conas is féidir le Bean Jackson a oiread sin leasuithe a chur ar bord don seisiún iomlánach, rud a bhriseann an chomhthoil seo. Tá sé doiligh le tuiscint cad é an cineál údaráis atá sí ag iarraidh dá hobair leis na hinstitiúidí eile sna seachtainí atá romhainn.</p>
      <p sl="nl">Chuir mo ghrúpa GUE/NGL leasuithe chun tosaigh maidir le hathchúrsáil ar 50% ar a laghad de dhramháil in-bhith-dhíghrádaithe, úsáid a bhaint as an dlíeolaíocht atá ann anois chun dul i ngleic le hiarrachtaí an Choimisiúin loisceoirí cathrach a athbhrandáil mar athghabháil, ag cinntiú nach dtéann ábhar in-athúsáidte nó in-athchúrsáilte i líonadh talún nó isteach i loisceoir, athchúrsáil agus córas bailiúcháin scartha a chur chun cinn agus comhfhiosrú a dhéanamh ar an mhéid dramhaíola a dhéantar sa chéad dul síos. Ba mhaith linne béim a fheiceáil go príomha ar chosc dramhaíola agus ansin ar athúsáid agus athchúrsáil. Tá sé tábhachtach nach féidir loisceoirí cathrach a athbhrandáil mar athghabháil. Chun sin a stopadh, iarraim ar fheisirí vótáil go háirithe ar son leasuithe 83, 156, 166 agus 179.</p>
      <p sl="nl">Gan spriocanna, ar leibhéal an Aontais Eorpaigh d'athchúrsáil, tá an chontúirt ann go mbeidh brú ar Bhallstáit gabháil chuig loscadh amháin agus neamhaird a dhéanamh de chliarlathas an chúig chéim is fearr. Tá contúirt ann go háirithe go mbeadh drochthaifead athchúrsála ag Ballstáit a bheidh ag iarraidh an riachtanas don treoir líonta talún a chomhlíonadh. Ní leor an cliarlathas dramhaíola amháin chun cosc a chur air seo. Iarraim ar fheisirí vótáil ar son spriocanna éifeachtacha athchúrsála fosta. Mar fhocal scoir, ba mhaith liom fáilte a chur roimh Thuarascáil Blokland maidir le Straitéis Théamach ar Athchúrsáil Dramhaíola agus buíochas a ghabháil leis an rapóirtéir as a chuid oibre.</p>
    </intervention>
    <intervention id="1-085" speaker_id="28119" name="Kathy SINNOTT" is_mep="True" mode="spoken" nationality="Ireland" birth_date="29-09-1950" birth_place="Chicago " p_group="Independence/Democracy Group" m_state="IE">
      <p sl="en">namens de IND/DEM -Fractie. – Mevrouw de Voorzitter, wat de Ierse regering ook allemaal zegt, de Ierse burgers willen niet dat hun afval wordt verbrand. Wij zijn bereid om afval te verminderen, te hergebruiken en te recyclen. In het verleden was het storten van afval de enige optie in Ierland. Daar komt verandering in, maar zelfs nu zijn de voorzieningen voor recycling in de meeste gebieden fragmentarisch en slecht.</p>
      <p sl="en">Met uitzondering van kleine “bedrijfsinterne” faciliteiten hebben wij in Ierland geen verbranders, en dat betekent dat wij tot de landen met de laagste dioxineniveaus behoren. Op dit moment cirkelen er echter grote verbrandingsbedrijven als gieren boven Ierland. Het heeft geen zin om afvalverbranding legitiem te maken door de definitie van terugwinning te wijzigen. Als wij niet duidelijk blijven zeggen dat verbranding de slechtste vorm en een onhoudbare manier van afvalverwijdering is, kiest mijn land, Ierland, voor de meest eenvoudige uitweg, hetgeen tot grote schade op de lange termijn zal lijden. Ik verwerp dan ook alle amendementen die ertoe strekken om definities te wijzigen en ik feliciteer de heer Blokland met zijn zeer positieve en sterke recyclingstrategie.</p>
    </intervention>
    <intervention id="1-086" speaker_id="28196" name="Irena BELOHORSKÁ" is_mep="True" mode="spoken" nationality="Slovakia" birth_date="13-03-1948" birth_place="Piešťany" p_group="Non" m_state="SK">
      <p sl="sk">Ook ik wil uiteraard beginnen met beide rapporteurs te bedanken voor hun uitermate belangrijke wetgevingsdocument, dat bedoeld is om het huidige wetgevingskader voor afvalbeheer te vereenvoudigen. Tegelijkertijd wil ik erop wijzen dat de in het Europees Hof van Justitie behandelde geschillen het vaakst milieuwetgeving betreffen, en een aanzienlijk deel daarvan heeft betrekking op afvalbeheer.</p>
      <p sl="sk">Enerzijds sta ik achter de inspanningen van de rapporteur om uitvoerig gebruik van de comitologieprocedure te voorkomen. Anderzijds is de kaderrichtlijn zo belangrijk voor de Unie dat voor alle artikelen waarnaar verwezen wordt, namelijk de artikelen 5, 11 en 21, moet worden aangedrongen op toepassing van de medebeslissingsprocedure. Het zou wenselijk zijn afvalverbranding niet langer in te delen als een vorm van verwijdering, zoals momenteel het geval is, maar als een vorm van recycling. Recycling vermindert ook onze afhankelijkheid van primaire grondstoffen.</p>
      <p sl="sk">De grenscontroles moeten verbeterd worden, zodat sommige lidstaten geen vuilstortplaatsen voor andere lidstaten worden. We weten maar al te goed dat afvalbeheer voor veel mensen de verleiding inhoudt van zeer lucratieve, zij het illegale commerciële mogelijkheden. Ik heb echter mijn bedenkingen tegen amendement 70, die een zodanige wijziging van artikel 30 van de richtlijn beoogt, dat de afvalbeheerprogramma’s van de lidstaten geen specifieke kwalitatieve en in het bijzonder kwantitatieve indicatoren meer bevatten.</p>
      <p sl="sk">Als wij de hoeveelheid afval echt willen verminderen, dan zijn kwantitatieve indicatoren onontbeerlijk. Een vermindering van de hoeveelheid betekent niet automatisch dat het meest gevaarlijke afval uitgebannen wordt. Een al te grote flexibiliteit binnen de programma’s of onnauwkeurige en vaag geformuleerde doelstellingen zullen niet tot het gewenste resultaat leiden en ongetwijfeld zullen lidstaten er misbruik van maken. Het lijdt geen twijfel dat dit zal gebeuren, aangezien de richtlijn het aan de lidstaten overlaat resultaten te boeken. Afvalbeheerprogramma’s moeten ook kwantitatieve indicatoren bevatten, anders zullen de programma’s niet ambitieus genoeg zijn. Tegelijkertijd ben ik het met de rapporteur eens dat de lidstaten hun programma’s klaar moeten hebben binnen 18 maanden nadat de richtlijn in werking is getreden. Mij lijkt de door de Commissie voorgestelde drie jaar te lang.</p>
    </intervention>
    <intervention id="1-087" speaker_id="4382" name="Avril DOYLE" is_mep="True" mode="spoken" nationality="Ireland" birth_date="18-04-1949" birth_place="Dublin" p_group="Group of the European People's Party (Christian Democrats) and European Democrats" m_state="IE">
      <p sl="en">Mevrouw de Voorzitter, ik ben het met mevrouw Jackson eens dat haar afvalhiërarchie met vijf trappen een duidelijk signaal aan de lidstaten afgeeft over de wetgeving op het gebied van afvalbeheer en afvalpreventie. Zij heeft ook voor genoeg speelruimte gezorgd om te waarborgen dat het milieu altijd de winnaar zal zijn in het afvalbeleid en dat de lidstaten het voorzorgs- en het duurzaamheidbeginsel volledig in acht nemen. Bij een koolstofefficiënte toepassing van de vijftraps-hiërarchie dienen de lidstaten daarnaast met het oog op de ecologische, economische en sociale gevolgen ook met andere criteria rekening te houden.</p>
      <p sl="en">Ik vind dat terugwinning op een ondubbelzinnige wijze gedefinieerd moet worden, hoewel er op dat vlak na de stemming morgen wellicht nog enige verdere afstemming nodig is. Daarnaast dient bekeken te worden of de criteria voor energie-efficiëntie (die overigens in de bijlage thuishoren) om gemeentelijke afvalverbrandingsinstallaties als terugwinnings- of als verwijderingshandelingen te classificeren, een realistische en logische bijdrage leveren aan de uitdagingen op afval- en energiegebied waar Europa mee wordt geconfronteerd.</p>
      <p sl="en">Ik ben het ermee eens dat het voor het milieu en de volksgezondheid van cruciaal belang is dat gemeentelijke afvalverwerkingsinstallaties voldoen aan de gulden regel en gebruik maken van de meest geavanceerde technologie. Het debat over de vraag of de efficiëntiecriteria al dan niet in de richtlijn thuishoren, is nog aan de gang. Dat geldt ook voor de niveaus die voor die criteria gehanteerd moeten worden. Afval is een hulp- en energiebron en wij mogen geen mogelijkheden uitsluiten om het ook als zodanig te gebruiken nadat de vijftraps-hiërarchie is aangenomen.</p>
      <p sl="en">In de formulering van de tekst van de Commissie en het meest recente amendement van de PPE-DE-Fractie wordt naar de criteria voor energie-efficiëntie verwezen in de zin van minimumniveaus. Omdat wij de criteria niet strenger hebben gemaakt dan nodig is, wordt door dit amendement gewaarborgd dat wij geen blokkades opwerpen voor aanvullende of toekomstige wetgeving. Ik denk daarbij bijvoorbeeld aan een eventuele richtlijn voor afvalverbranding. Tot slot wil ik nog graag mevrouw Jackson en de heer Blokland bedanken.</p>
    </intervention>
    <intervention id="1-088" speaker_id="5735" name="Anne FERREIRA" is_mep="True" mode="spoken" nationality="France" birth_date="18-03-1961" birth_place="Saint Quentin" p_group="Socialist Group in the European Parliament" m_state="FR">
      <p sl="fr">Mevrouw de Voorzitter, mijnheer de commissaris, beste collega’s, omdat wij steeds meer afval produceren en de tekst uit 1975 moet worden aangepast, heeft de Europese Commissie vorig jaar een voorstel gedaan voor de aanpassing van de vigerende kaderrichtlijn. De bedoeling was goed, maar het wetgevingsvoorstel is onvoldoende toegerust voor de uitdagingen en formuleert doelstellingen die veel te bescheiden zijn.</p>
      <p sl="fr">De voorgestelde maatregelen voor afvalpreventie, en daarmee ook voor de verlaging van de geproduceerde hoeveelheden, zijn niet concreet genoeg en houden geen enkele verplichting in. In dezelfde trant betreur ik het ontbreken van streefcijfers voor recycling.</p>
      <p sl="fr">Bovendien blijven de voorstellen van de Commissie betreffende gevaarlijke afvalstoffen zelfs achter bij de huidige communautaire wetgeving. Het samenvoegen van teksten om ze te vereenvoudigen en de toepassing ervan te verbeteren, mag niet neerkomen op het afzwakken van de bepalingen voor de verwerking van gevaarlijke afvalstoffen. Op het gebied van afval is geen enkele versoepeling acceptabel, al helemaal niet als het om gevaarlijk afval gaat. De recente gebeurtenissen nopen ons tot waakzaamheid.</p>
      <p sl="fr">Gevaarlijk afval vermengen met ander afval lost het probleem niet op. De mogelijkheid van vrijstellingen van de verplichting om in het bezit te zijn van een exploitatievergunning kan evenmin op onze steun rekenen als het gaat om gevaarlijke afvalstoffen.</p>
      <p sl="fr">Ik begrijp het doel dat met het gebruik van afval voor energiedoeleinden wordt nagestreefd, maar het is gevaarlijk om dit gebruik te verwarren met terugwinning van energie. Er is niets tegen het terugwinnen van de energie die vrijkomt bij verbranding, ook niet als het doel van die verbranding verwijdering is. Dit punt behoeft verduidelijking. Een voorstel op basis waarvan verbranding kan worden aangemerkt als terugwinning, en niet langer alleen als verwijdering, stelt het gebruik van afvalstoffen en het terugwinnen van energie op één lijn. Maar het voorstel druist vooral in tegen de vijf trappen omvattende afvalhiërachie die door de Commissie milieubeheer is goedgekeurd, en daarmee ook tegen de doelstelling van de preventie en de vermindering van de productie van afval. Deze doelstelling wordt volledig onderschreven in het verslag van mevrouw Jackson, dat een aanmerkelijke verbetering inhoudt ten opzichte van het Commissievoorstel.</p>
      <p sl="fr">De afvalproblematiek is een uiterst relevant maatschappelijk thema, dat vraagt om ambitieuze wetgeving. Uit steeds meer onderzoeken blijkt dat een grote meerderheid van de consumenten milieuvriendelijkere producten wil en beter geïnformeerd wil worden over de aard en de kwaliteit daarvan. Wij moeten daar gehoor aan geven.</p>
    </intervention>
    <intervention id="1-089" speaker_id="28247" name="Holger KRAHMER" is_mep="True" mode="spoken" nationality="Germany" birth_date="16-10-1970" birth_place="Leipzig" p_group="Group of the Alliance of Liberals and Democrats for Europe" m_state="DE">
      <p sl="de">Mevrouw de Voorzitter, mijnheer de commissaris, geachte collega’s, ook ik zou de rapporteurs willen bedanken, de heer Blokland, maar vooral mevrouw Jackson, omdat ze duidelijk op zoek is naar compromissen voor een buitengewoon ingewikkeld stuk wetgeving, en dat is een gigantische taak. Tijdens de eerste lezing heb ik echter de indruk gekregen dat het Europees Parlement op dit moment het tegendeel doet van wat we met de deze wetswijziging oorspronkelijk eigenlijk wilden, namelijk het Europese afvalrecht vereenvoudigen, en de bureaucratie verminderen. We moeten de afvalhiërarchie flexibel toepassen om de stromen van grondstoffen in economisch en ecologisch goede banen te leiden. Tegen de heer Sacconi, die op dit moment helaas de zaal verlaat, zou ik willen zeggen dat levenscyclusanalyses bureaucratisch zijn. Ze zullen in de praktijk niet tot een flexibele toepassing van de hiërarchie zorgen, integendeel. Levenscyclusanalyses staan haaks op ons doel om afval te vermijden: daardoor wordt papier verspild.</p>
      <p sl="de">Ik weet dat er heel veel bezwaar bestaat tegen een flexibele afvalhiërarchie. Om daarmee rekening te houden kunnen we eens kijken naar modern afvalbeheer in de praktijk. Nieuwe technische procedés hebben nieuwe oplossingen mogelijk gemaakt. Het zou onverstandig zijn om een beproefde werkwijze door een wetswijziging illegaal te maken. Er is geen reden meer om het gebruik van afval als energiebron niet op voet van gelijkheid te behandelen met de verwerking ervan tot grondstof. Wie werkelijk zuinig om wil springen met grondstoffen, en werkelijk een kringloopeconomie wil bereiken, die moet zijn ideologische oogkleppen afzetten.</p>
      <p sl="de">Ik wil nog iets zeggen over de autarkie. De milieuwetgeving is nooit de juiste plaats voor marktsturingsmechanismen. Dat is ecologisch even contraproductief als economisch. Het is onfortuinlijk dat we met name in de milieuwetgeving de binnenmarkt maar believen uitschakelen en dan weer toepassen. Het gaat er niet om dat we het afvaltoerisme verhinderen, het gaat erom dat we in het belang van de mededingingspositie van het Europese bedrijfsleven zoeken naar de economisch en ecologisch beste oplossingen. Helaas staan bij het huidige debat over het principe van de zelfverzorging nationale en regionale belangen voorop, dat is glashelder.</p>
    </intervention>
    <intervention id="1-090" speaker_id="28374" name="Wiesław Stefan KUC" is_mep="True" mode="spoken" nationality="Poland" birth_date="02-09-1949" birth_place="Sokołow Podlaskí" p_group="Non" m_state="PL">
      <p sl="pl">Mevrouw de Voorzitter, de definitie van afval is bijzonder ruim. Het lijkt er echter op dat we afval duidelijk zouden moeten definiëren als die resten die overblijven na het productieproces die we, gezien de huidige stand der techniek, niet kunnen gebruiken als grondstof of hulpstof bij andere productieprocessen. Hoewel er heel wat afval opnieuw gebruikt kan worden, blijft er toch nog heel veel over wat geen nuttige toepassing kan krijgen. Dit is vaak het geval bij chemische processen. Ik zou twee voorbeelden willen noemen.</p>
      <p sl="pl">Ten eerste de chloorverbindingen die vrijkomen bij de productie van fosforhoudende kunstmest. Deze chloriden worden op grote hopen gegooid, waarna ze door de wind verder verspreid worden, met zure regen in onder meer de Scandinavische landen tot gevolg. In Polen zijn er ten minste twee dergelijke plaatsen, bij Szczecin en in de buurt van Gdansk. En hoeveel zijn er in hele Europese Unie, in Oekraine of in Rusland?</p>
      <p sl="pl">Ten tweede de „hot spots”. In de Unie zijn er zo een paar, waaronder een in Jaworzno bij Krakau. Daar ligt al jaren meer dan 150 duizend ton afval afkomstig van een nabijgelegen fabriek voor gewasbeschermingsmiddelen. Ooit produceerde deze fabriek ook Zyklon B. De chemische verbindingen komen in het water terecht en dat vergiftigt de nabijgelegen rivier en ook de bodem, tot honderden meters diep. We weten niet hoe we deze en andere afvalstoffen kunnen bergen, of wat we ermee moeten doen.</p>
      <p sl="pl">Ik zou het Milieuagentschap en onderzoeksinstituten willen vragen om zich meer toe te leggen op de verwerking van chemisch afval.</p>
    </intervention>
    <intervention id="1-091" speaker_id="1833" name="Marie Anne ISLER BÉGUIN" is_mep="True" mode="spoken" nationality="France" birth_date="30-06-1956" birth_place="Boulay" p_group="Group of the Greens/European Free Alliance" m_state="FR">
      <p sl="fr">Mevrouw de Voorzitter, mijnheer de commissaris, beste collega’s, dagelijks produceren wij huishoudelijk, industrieel en mijnafval dat zeer moeilijk te verwijderen is. Afvalbeheer is complex, waarbij op de achtergrond niet alleen de kwestie van ons vermogen om milieu en gezondheid te sparen speelt, maar ook die van ons eigen Europees beleid.</p>
      <p sl="fr">Sinds 1976 is een nauwelijks werkend corpus van gemeenschappelijke regelgeving ontstaan. Deze tweede richtlijn, een herziening van de afvalrichtlijn, kan niet volstaan met een simpele vereenvoudiging van de bestaande regelingen. De cijfers spreken voor zich. De afvalberg blijft maar groeien: jaarlijks 3,5 ton per inwoner, een toename van 460 kg in tien jaar.</p>
      <p sl="fr">Afgezien van regelgeving die omgezet kan worden in toekomstige instrumenten, is het ook van belang de Europese burgers inzicht te verschaffen in het gehele traject dat ons afval doorloopt. De Europese afvalhiërarchie, die steunt op de vijf hoofdpijlers preventie, inzameling, recycling, verbranding en storting, mag niet onder druk komen te staan door het stimuleren van verbranding. Evenals vele burgers die in de buurt van verbrandingsinstallaties wonen, verontrust het mij dat de Unie niet sterker het voortouw neemt bij afvalpreventie en recycling, bijvoorbeeld door echte recyclingketens op te zetten. We moeten verbranding als verwerkingsmethode drastisch terugschroeven en voorkomen dat die de status van energie(terug)winningsmethode krijgt.</p>
      <p sl="fr">Recycling daarentegen moet juist worden ontwikkeld om in 2020 een aandeel te halen van 50 procent van het afval dat door overheden wordt verwerkt en 60 procent van het overige afval, gepaard gaande met de geleidelijke reductie van het begraven en verbranden van alle materialen die geschikt zijn voor hergebruik, recycling of compostering.</p>
      <p sl="fr">Mevrouw de Voorzitter, ik vraag tevens uw aandacht voor de integratie van de richtlijn inzake gevaarlijke afvalstoffen in de nieuwe regelgeving. Gevaarlijke afvalstoffen moeten met een streng kader worden omgeven en onderworpen worden aan uiterst scherpe traceerbaarheids- en vergunningseisen. Wij staan volledig achter afvalpreventie en het verminderen van de effecten van afval, mijnheer de commissaris, maar hiervoor de weg van minste weerstand kiezen, namelijk verbranding, is onacceptabel.</p>
    </intervention>
    <intervention id="1-092" speaker_id="28586" name="Dimitrios PAPADIMOULIS" is_mep="True" mode="spoken" nationality="Greece" birth_date="21-03-1955" birth_place="Athina" m_state="GR">
      <p sl="el">Mevrouw de Voorzitter, de herziening van het afvalbeleid moet onze doelstellingen versterken, namelijk minder afval en meer recyclage.</p>
      <p sl="el">De hiërarchie van vijf stappen is misschien niet optimaal, het is wel een stap voorwaarts. Daarom zou het fout zijn de in de Milieucommissie bereikte vooruitgang en overeenstemming te ondermijnen via amendementen die deze hiërarchie verstoren en die verbranding voorstellen als beste optie, ook al betekent die oplossing een zware last voor het milieu.</p>
      <p sl="el">Het wetgevende voorstel van de Commissie is ontoereikend: wij hebben ambitieuzere doelstellingen nodig op het vlak van recyclage, we hebben extra prikkels nodig voor nationale en plaatselijke overheden voor het ontwikkelen van de vereiste infrastructuur, om te vermijden dat de facto het verbranden van afval wordt bevorderd. Voorts hebben we een strenger beleid nodig voor gevaarlijk afval. Er dringen zich echter vooral maatregelen op ter versterking van de afvalpreventie.</p>
      <p sl="el">Een groter bewustzijn van de burgers op het vlak van recyclage volstaat niet. Wij moeten aansturen op nieuwe beleidsmaatregelen om de afvalberg geleidelijk te verkleinen en onderzoek te bevorderen naar producten die makkelijker hergebruikt, gerecycleerd of voor andere doeleinden gebruikt kunnen worden.</p>
    </intervention>
    <intervention id="1-093" speaker_id="28334" name="Urszula KRUPA" is_mep="True" mode="spoken" nationality="Poland" birth_date="20-10-1949" birth_place="Łódź" p_group="European Conservatives and Reformists Group" m_state="PL">
      <p sl="pl">Mevrouw de Voorzitter, de consumptiemaatschappij waarin de Europeanen leven, genereert steeds meer afval en daarom zijn voorstellen om te recycleren een belangrijke preventieve maatregel. Maar met name de lokale autoriteiten en kleine ondernemingen zullen een zware dobber hebben aan de tenuitvoerlegging van de ingewikkelde regelgeving voor de verschillende afvalstromen en de in de richtlijn voorgestelde verwerkingsmethoden. Door heel veel rapporten te schrijven lost men het probleem ook niet op. De armste gemeentes uit de nieuwe lidstaten die geen ervaring hebben met afvalscheiding en te krap bij kas zitten, zouden wel eens in de problemen kunnen komen, en de strenge boetes die de lidstaten moeten betalen als ze de richtlijn niet naleven, maken de lokale besturen en het midden- en kleinbedrijf nog armer, waardoor er aan het eind van de rit nog minder geld overblijft om milieudoelstellingen te verwezenlijken.</p>
    </intervention>
    <intervention id="1-094" speaker_id="1038" name="Karl-Heinz FLORENZ" is_mep="True" mode="spoken" nationality="Germany" birth_date="22-10-1947" birth_place="Neukirchen-Vluyn" p_group="Group of the European People's Party (Christian Democrats)" m_state="DE">
      <p sl="de">Mevrouw de Voorzitter, mijnheer de commissaris, ik bedank de rapporteurs, mevrouw Jackson en de heer Blokland voor hun goede werk. Ik denk dat de Commissie een goed verslag heeft voorgelegd, om duidelijk te maken dat het afvalbeleid in de toekomst een grondstoffenbeleid moet zijn. Als we het niet in dat licht zien, zullen onze kinderen ons vroeger of later bijzonder pijnlijke vragen stellen over de manier waarop wij in deze eeuw met de grondstoffen zijn omgesprongen. Daarom is het juist dat de Commissie zich vooral heeft geconcentreerd op de definitie van de juridische begrippen die in de oude richtlijn niet duidelijk waren, en nu eindelijk heel duidelijk definieert wanneer afval zijn status van afval verliest. Ik ben blij dat in de tekst nu ook staat dat bij het gebruik van afval als energiebron een hoge energie-efficiëntie moet worden bereikt. Wat we eisen voor auto’s, koelkasten en allerlei andere producten, moeten we ook eisen voor verbrandingsinstallaties. Hier zien we dat het principe van betere wetgeving wel degelijk wordt toegepast.</p>
      <p sl="de">Ik denk dat de hiërarchie waarover we het in de commissie eens zijn geworden de juiste kant opgaat: een vijftrapsmodel, dat echter geen wet van Meden en Perzen mag zijn – en dat zeg ik tegen de geachte collega’s van de Groenen – maar dat in alle richtingen ook flexibel kan zijn. Vroeger of later, nadat het zeven of acht keer gerecycleerd is, komt namelijk ook papier in een installatie voor terugwinning of verbranding terecht.</p>
      <p sl="de">Ik maak me ernstige zorgen over de kwestie van de zelfverzorging. De trend is dat de zelfverzorging wordt gebruikt om protectionisme ten gunste van gemeentelijke bedrijven in Europa te rechtvaardigen. We hebben echter zowel het midden- en kleinbedrijf als de gemeentelijke bedrijven nodig. Datzijn concurrenten op dezelfde markt. Als ons dat lukt, zou dat heel fraai zijn. Mijnheer de commissaris, u hebt ons beloofd dat u krachtig op zult treden tegen de illegale uitvoer uit de Europese Unie. Dat is een goede zaak, en ik dank u daarvoor.</p>
      <p sl="de">Nog een laatste woord: ik vind het jammer, mevrouw de rapporteur, dat we het niet eens hebben kunnen worden over de kwestie van het verbod op storten. Het beste zou zijn dat we de stortplaatsen vrijwel volledig zouden sluiten. Dan zou de stroom van recycling werkelijk op gang komen.</p>
    </intervention>
    <intervention id="1-095" speaker_id="28310" name="Edite ESTRELA" is_mep="True" mode="spoken" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Mevrouw de Voorzitter, mijnheer de commissaris, beste collega’s, ik sluit mij aan bij de gelukwensen voor mevrouw Jackson en de heer Blokland voor het werk dat ze hebben verricht.</p>
      <p sl="pt">49 procent van het stedelijk afval in de EU wordt gestort, 18 procent verbrand en slechts 33 procent gerecycleerd of tot compost verwerkt. Het Europees Milieuagentschap verwacht dat het afval van papier, glas en plastic tot 2020 met ongeveer 40 procent zal toenemen. In die context moet de herziening van de afvalkaderrichtlijn ertoe bijdragen de milieu- en sociaaleconomische effecten van het afvalbeheer te verminderen door rekening te houden met de hele levenscyclus van producten en materialen en de menselijke gezondheid voorop te stellen.</p>
      <p sl="pt">De vermindering, de preventie, het hergebruik en het recycleren van afval dienen prioriteit te krijgen. De Europese Commissie moet het voortouw nemen voor het opstellen van een actieplan voor de preventie van afval. Dat plan kan vervolgens een informatiebron zijn voor de lidstaten bij het opstellen van hun afvalpreventieplannen. Er moeten maatregelen genomen worden om de hoeveelheid geproduceerd afval tegen 2012 te stabiliseren. Daarvoor is het essentieel om op basis van het principe “de vervuiler betaalt” de producenten en importeurs in sterkere mate aansprakelijk te stellen voor het afval dat ontstaat nadat zij hun producten op de markt hebben geplaatst.</p>
      <p sl="pt">De thematische strategie wijst op de noodzaak de begrippen te verduidelijken. In dat verband heb ik twee amendementen ingediend, waarmee ik probeer het terugwinnen en het verwijderen van afval duidelijker te definiëren. Ik hoop dat het Europees Parlement deze voorstellen zal aannemen. Wat betreft gevaarlijk afval heeft het Europees Parlement onlangs de gelegenheid gehad de REACH-verordening goed te keuren. Nu dienen de lidstaten de nodige maatregelen te nemen om zowel de inzameling, de productie en het vervoer als de opslag en verwerking van gevaarlijk afval onder de best mogelijke omstandigheden te laten plaatsvinden wat betreft de veiligheid en de bescherming van het milieu en de menselijke gezondheid.</p>
    </intervention>
    <intervention id="1-096" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">Mevrouw de Voorzitter, ik wil graag mijn felicitaties overbrengen aan mevrouw Jackson voor haar uitstekende, zij het op sommige punten controversiële verslag. Die felicitaties gaan ook in de richting van de heren Florenz en Blokland. Wij weten allemaal dat afval een groot probleem is in onze moderne samenleving. Dat probleem wordt aanzienlijk vergroot doordat onze mondiale maatschappij op een overdreven consumptiedrang is gebaseerd. Onze belangrijkste taak is dan ook niet om een manier te vinden waarop wij het beste kunnen omgaan met het afval dat wij produceren, maar om allereerst uit te zoeken hoe wij die afvalproductie kunnen verminderen. Gezien de huidige situatie hebben wij desalniettemin een efficiënte kaderrichtlijn afvalstoffen nodig.</p>
      <p sl="en">Door tijdgebrek kan ik niet op alle punten afzonderlijk ingaan. Ik noem daarom slechts twee punten. Ten eerste het veelbesproken artikel 3. Ik maak er geen geheim van dat ik van plan ben om het amendement van mevrouw Jackson en de heer Florenz over de definitie van recycling te steunen. Niet omdat ik een voorstander van afvalverbranding op zich ben, maar omdat ik geloof dat het essentieel is om één stap tegelijk te zetten. Het is ook belangrijk om de bestaande recyclingindustrie op de been en operationeel te houden.</p>
      <p sl="en">Mijn tweede punt heeft betrekking op de toepassing en controle. Wij weten allemaal dat veel richtlijnen uitgebreid genoeg zijn, maar dat zij uiteindelijk voor een groot deel alleen op papier goed functioneren. Wij moeten er daarom voor zorgen dat de toepassing van deze afvalrichtlijn effectief wordt gecontroleerd en op adequate wijze wordt uitgevoerd. Wij mogen niet vergeten dat dit Parlement weliswaar adequate wet- en regelgeving kan aannemen, maar dat dit toch negatief voor onze burgers kan uitpakken als die regelgeving niet goed in praktijk wordt gebracht.</p>
    </intervention>
    <intervention id="1-098" speaker_id="28376" name="Leopold Józef RUTOWICZ" is_mep="True" mode="spoken" nationality="Poland" birth_date="18-10-1932" birth_place="Kraków" p_group="Non" m_state="PL">
      <p sl="pl">Mijnheer de Voorzitter, het verslag Jackson over afval en het verslag Blokland over recycling zijn voor ons en voor de bescherming van het milieu van wezenlijk belang. Jammer genoeg heeft onderzoek naar het hergebruik van biologisch afval in niet-geïndustrialiseerde berggebieden uitgewezen dat dit zware metalen bevat waardoor deze afvalstoffen niet gebruikt kunnen worden om het land te bemesten. Hiermee is tevens aangetoond dat milieuvervuiling een continu proces is. Met name in Oost-Europa zijn er plaatsen waar gebruikte pesticiden liggen opgeslagen. Dit afval is daar achtergebleven nadat de bijbehorende fabriek failliet is gegaan, met achterlating van de gebouwen en vervuilde grond.</p>
      <p sl="pl">Een goed recyclagesysteem zou een deel van deze problemen kunnen oplossen. Jammer genoeg is het echter zo dat zelfs de beste regels niet alle problemen kunnen oplossen. De doelmatigheid van de maatregelen op dit gebied wordt gehinderd door een gebrekkige kennis van de gevaren van afval en het hergebruik ervan (op school en in de media zou hier continu voorlichting over gegeven moeten worden), door ontoereikende middelen voor afvalverwerking, met name in de arme gemeentes (dergelijke gemeentes zouden in aanmerking moeten komen voor nationale en Europese steun) en door een onvoldoende uitwisseling van beste praktijken op dit gebied.</p>
    </intervention>
    <intervention id="1-099" speaker_id="1059" name="Hiltrud BREYER" is_mep="True" mode="spoken" nationality="Germany" birth_date="22-08-1957" birth_place="Saarbrücken" p_group="Group of the Greens/European Free Alliance" m_state="DE">
      <p sl="de">Mijnheer de Voorzitter, we weten dat het voorkomen van afval de beste oplossing is. Als er echter afval ontstaat, moet het eerst worden hergebruikt of gerecycleerd. Pas als dat allemaal geprobeerd is, mag afval worden verwijderd! Ik vrees echter dat we in het afvalbeleid een stap terug zetten, dat we niet meer werken met de hiërarchie van de afvalverwerking, maar dat men de afvalverbranding weer wil stimuleren. Het zou werkelijk fataal zijn als we er niet in zouden slagen om duidelijk te maken dat we in onze samenleving afval willen vermijden of recycleren, en als de afvalverbranding maatschappelijk aanvaard zou worden. Dan zouden we de klimaatbescherming een slechte dienst bewijzen, zoals we allemaal weten.</p>
      <p sl="de">We moeten de tekst tijdens de stemming dus duidelijk corrigeren. We mogen gebruik van afval als energiebron niet gelijkstellen met vermijden van afval, en bovendien moeten we beslist een ecologisch Europees beleid voor de stromen van grondstoffen en producten uitwerken. Ik hoop dat we er ook in zullen slagen om duidelijke streefdoelen te definiëren voor het vermijden en recycleren van afval. Dat is de enige manier om duidelijk te maken dat we een nieuwe koers voor het afvalbeleid willen.</p>
    </intervention>
    <intervention id="1-100" speaker_id="28182" name="Kartika Tamara LIOTARD" is_mep="True" mode="spoken" nationality="Netherlands" birth_date="26-06-1971" birth_place="Voorburg" p_group="Confederal Group of the European United Left - Nordic Green Left - Vice" m_state="NL">
      <p sl="nl">Mijnheer de Voorzitter, commissaris, rapporteurs, afval is een groeiend probleem binnen Europa en daarbuiten. We dreigen zo langzamerhand te verdrinken in ons eigen afval. Het is daarom de hoogste tijd dat we hard ingrijpen vóór het afvalprobleem ons letterlijk boven het hoofd gaat groeien. Hierbij is van belang te bedenken dat afval inmiddels een handelsproduct geworden is, waar we ook negatieve gevolgen van zien. Een derde van de uiterst lucratieve afvaltransporten is illegaal, zo blijkt uit fysieke controles. Nieuw sterk beleid is dus nodig, maar we moeten wel op de juiste methodes inzetten. Beperking, hergebruik, recycling van afval, dat zijn goede duurzame richtingen. Grootschalig inzetten op verbrandingsovens zoals rapporteur Jackson wil, is volstrekt de verkeerde richting, zowel vanuit het oogpunt van de klimaatsproblematiek als vanuit het oogpunt van het behoud van onze natuurlijke hulpbronnen. Een goede afvalpolitiek moet problemen oplossen en er zeker geen nieuwe creëren.</p>
    </intervention>
    <intervention id="1-101" speaker_id="1969" name="Johannes BLOKLAND" is_mep="True" mode="spoken" nationality="Netherlands" birth_date="05-03-1943" birth_place="Oegstgeest" p_group="Independence/Democracy Group" m_state="NL">
      <p sl="nl">Voorzitter, zojuist heb ik mijn verslag over de afvalstrategie namens de milieucommissie toegelicht en ik heb er toen op gewezen dat het belangrijk is de uitgangspunten uit de resolutie vast te houden bij de herziening van de kaderrichtlijn afval. Dit betekent dat we niet moeten beginnen aan een nieuw verwarrend concept dat bijproduct heet. Dit betekent ook dat we verbranding van afval niet té gemakkelijk moeten beschouwen als nuttige toepassing. Uiteraard wil ik niet dat er direct allerlei verbrandingsinstallaties moeten sluiten als gevolg van amendement 57. Ik denk echter wel dat het idee van amendement 57, namelijk criteria voor energie-efficiency opnemen in een vergunning, heel goed voor zowel het milieu als het klimaat kan zijn. Ik pleit daarom voor steun aan het idee, zodat het idee nog verder uitgewerkt en verbeterd kan worden.</p>
      <p sl="nl">Tenslotte steun ik van harte de voorstellen voor stortverboden, voor herbruikbaar en recycleerbaar afval, alsmede de voorstellen ter bevordering van de compostering van biologisch afval.</p>
    </intervention>
    <intervention id="1-102" speaker_id="28512" name="Jim ALLISTER" is_mep="True" mode="spoken" nationality="United Kingdom" birth_date="02-04-1953" birth_place="Crossgar" p_group="Non" m_state="GB">
      <p sl="en">Mijnheer de Voorzitter, in het thematische strategiedocument van de Commissie worden de problemen uitstekend in kaart gebracht: toenemende afvalvolumes, een onvolledig gebruik van de mogelijkheden voor afvalpreventie en recycling, steeds meer illegale grensoverschrijdende afvaltransporten en ga zo maar door. Zoals gewoonlijk bestaat de reactie van Brussel hierop uit nog meer wetgeving. Zou het niet veel zinvoller zijn om de bestaande wetgeving te herzien en te zorgen dat deze in de praktijk ook functioneert voordat er weer een nieuwe berg wetgeving wordt toegevoegd? Als wetgeving slecht wordt uitgevoerd, als er verschillende benaderingen gehanteerd worden voor het oplossen van het afvalprobleem en als de huidige formuleringen tot verschillende interpretaties leiden, wat is dan nog het nut van nieuwe wetgeving? Zou het niet verstandiger zijn om eerst de huidige wetgeving te stroomlijnen en te zorgen dat deze effectief wordt toegepast? Er wordt in dit Parlement en door de Commissie veel gepraat over een vereenvoudiging van de wet- en regelgeving, maar tot nu toe is er op dat punt weinig concreets gebeurd.</p>
      <p sl="en">Wat de illegale grensoverschrijdende afvaltransporten betreft, is het van essentieel belang dat de afvalbron wordt getraceerd en dat het beginsel van “de vervuiler betaalt” strikt wordt toegepast. In mijn kiesdistrict in Noord-Ierland hebben wij last van het illegaal dumpen van afval door ons buurland, de Ierse Republiek. Dat land kan en moet meer ondernemen om die illegale transporten te stoppen en het zal daarnaast moeten betalen voor de schade die is aangericht.</p>
      <p sl="en">Tot slot ben ik van mening dat de uitvoer van afval vanuit de Unie naar ontwikkelingslanden voor verwerking aldaar via methoden die minder duurzaam zijn dan in de EU, krachtig aangepakt moet worden. Vanwege het koolstofspoor dat door dergelijke exporten wordt achtergelaten, is het noodzakelijk dat die praktijken teruggedraaid worden.</p>
    </intervention>
    <intervention id="1-103" speaker_id="2025" name="Françoise GROSSETÊTE" is_mep="True" mode="spoken" nationality="France" birth_date="17-05-1946" birth_place="Lyon" p_group="Group of the European People's Party (Christian Democrats) - Vice" m_state="FR">
      <p sl="fr">Mijnheer de Voorzitter, allereerst wil ik onze collega, mevrouw Jackson, van harte gelukwensen met haar uitstekende werk, waaruit blijkt dat zij zeer goed thuis is op dit lastige terrein dat afvalbeheer heet.</p>
      <p sl="fr">Ik ben redelijk tevreden met de verduidelijking in de vorm van de vijf stappen omvattende afvalhiërarchie. De belangrijkste stappen zijn preventie, waarmee men de hoeveelheid afval vermindert en waarvoor reusachtige inspanningen zijn vereist, en recycling. Niet alles is echter recycleerbaar. De daarvoor benodigde markt is niet altijd aanwezig. Bij gebrek aan andere oplossingen is terugwinning dus noodzakelijk, doch alleen als die gepaard gaat met een hoge energie-efficiëntie.</p>
      <p sl="fr">In principe moet deze hiërarchie het uitgangspunt zijn, waarbij wel rekening moet worden gehouden met tal van – voornamelijk lokale – factoren, omdat er ruimte moet zijn voor een zekere mate van flexibiliteit, door waar nodig de prioriteiten af te stemmen op praktische aspecten en de nodige complementariteit van de beheersmethoden.</p>
      <p sl="fr">Verder ben ik blij dat het beginsel van de aansprakelijkheid van afvalproducenten in het verslag is opgenomen, evenals eisen inzake de controle op en traceerbaarheid van gevaarlijke afvalstoffen, die tevens betrekking hebben op de bepalingen betreffende het verlenen van de nodige vergunningen aan verwerkingsinstallaties en op vervoerscontroles.</p>
      <p sl="fr">Wat de amendementen inzake bijproducten betreft, ben ik sterk gekant tegen een definitie waarmee sommige afvalstoffen onder de milieubeschermingsverplichtingen kunnen uitkomen; op basis van deze definitie kunnen als bijproducten beschouwde afvalstoffen zich onttrekken aan de afvalstoffenwetgeving, de eisen inzake traceerbaarheid en vervoersvergunningen en, in sommige gevallen, de REACH-regelgeving voor producten.</p>
      <p sl="fr">Gevreesd moet dus worden dat bepaalde brandbare afvalstoffen van de (chemische) industrie, zoals stookolievervangers, die momenteel worden beschouwd als gevaarlijk afval, probleemloos onder de voor bijproducten voorgestelde definities zullen kunnen gaan vallen, die niet door andere criteria worden gehinderd. Dat lijkt me een bijzonder gevaarlijke ontwikkeling, omdat het risico bestaat dat alle afvalstromen die aan deze criteria voldoen, als minder ernstig zullen worden ingeschaald.</p>
    </intervention>
    <intervention id="1-104" speaker_id="4558" name="Dorette CORBEY" is_mep="True" mode="spoken" nationality="Netherlands" birth_date="19-07-1957" birth_place="Eindhoven" p_group="Socialist Group in the European Parliament" m_state="NL">
      <p sl="nl">Voorzitter, allereerst mijn dank aan de beide rapporteurs. Ze hebben allebei echt heel goed werk geleverd in dit ingewikkelde dossier.</p>
      <p sl="nl">Onze afvalberg groeit nog steeds en dat is zeker de verkeerde richting, want we moeten juist toe naar een wereld zonder afval, een wereld waar alle afgedankte producten en verpakkingsmaterialen de grondstoffen vormen voor weer nieuwe producten, waar grondstoffen hun waarde niet verliezen en waar recycling geen downcycling is. Met de nieuwe kaderrichtlijn gaan we de goede richting op. Volgens de afvalhiërarchie gaan we eerst afval voorkomen en als er toch nog afval ontstaat, dan richten we ons op hergebruik en daarna op recycling. Nu nog wordt 34 procent van het afval gerecycled en dit aandeel moet en kan omhoog.</p>
      <p sl="nl">Volgens mij zijn twee zaken van belang. Allereerst de verantwoordelijkheid van producenten. Zij moeten een grotere verantwoordelijkheid krijgen voor de voorkoming en verwerking van afval. Zij zullen moeten inzetten op hergebruik en recycling. Die producentenverantwoordelijkheid moet nog verder worden uitgewerkt en kan bijvoorbeeld de vorm krijgen van een terugneemverplichting.</p>
      <p sl="nl">Ten tweede is een wereld zonder afval helaas nog ver weg. Het afval dat ondanks recycling en preventie toch nog ontstaat moeten we zo efficiënt mogelijk gebruiken. Storten is in ieder geval niet efficiënt, maar helaas wordt er in de Europese Unie nog 50 procent van het afval gestort. Dat moet echt ophouden. Verbranding kan in ieder geval efficiënter zijn dan storten. Moderne afvalverbrandingsinstallaties kunnen afval nuttig gebruiken door er energie uit te halen. De keuze is dus niet tussen recyclen of verbranden. We moeten maximaal inzetten op recyclen. Maar de komende jaren kan er niet 100% gerecycled worden en de keuze is dus tussen storten of verbranden. En dan is het beter te kiezen voor verbranding mét terugwinning van energie. Dat moet heel efficiënt gebeuren, dan kunnen we in ieder geval een hoop CO2 besparen.</p>
    </intervention>
    <intervention id="1-105" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Mijnheer de Voorzitter, in de één minuut spreektijd die ik heb, wil ik graag vier korte opmerkingen maken.</p>
      <p sl="en">Ten eerste steun ik de vijftraps-afvalhiërarchie, maar een flexibele toepassing ervan moet per geval afzonderlijk worden bekeken. Als dat niet gebeurt, lopen wij het risico dat deze aanpak wel tot veel geblaat, maar tegelijkertijd ook tot weinig wol leidt.</p>
      <p sl="en">Ten tweede sluit ik mij bij de rapporteur aan dat wij de comitologieprocedure uitsluitend voor technische doeleinden moeten gebruiken en dat wij voor de artikelen 5, 11 en 21 over moeten gaan op de medebeslissingsprocedure.</p>
      <p sl="en">Ten derde vind ik dat afvalverbranding niet als een terugwinningshandeling mag worden aangemerkt, maar dat dit ook in de toekomst als een verwijderingshandeling beschouwd moet worden. Elke andere aanpak vormt een ondermijning van het beginsel van preventie, hergebruik en recycling. Dat betekent echter niet dat wij uit het oog mogen verliezen dat er ook nog andere dioxinebronnen zijn, van barbecues en vuurwerk tot open haarden aan toe.</p>
      <p sl="en">Voor het geval dat iemand in dit Parlement zich toch heeft laten misleiden, wil ik tot slot met betrekking tot het illegaal grensoverschrijdend dumpen van afval het volgende tegen de heer Allister zeggen: het komt van twee kanten. Het illegaal dumpen van afval kent geen grenzen en er is zeker geen sprake van eenrichtingsverkeer. Daarom is er aan beide zijden van de grens een grotere waakzaamheid geboden.</p>
    </intervention>
    <intervention id="1-106" speaker_id="1040" name="Friedrich-Wilhelm GRAEFE zu BARINGDORF" is_mep="True" mode="spoken" nationality="Germany" birth_date="29-11-1942" birth_place="Spenge" p_group="Group of the Greens/European Free Alliance" m_state="DE">
      <p sl="de">Mijnheer de Voorzitter, mijnheer de commissaris, vertegenwoordigers van verschillende fracties willen wijzen op een klein, maar belangrijk probleem, en wel het gebruik van etensresten. In Duitsland steriliseren we de etensresten bij 133 graden, waardoor ze als diervoeder kunnen worden gebruikt, zonder dat het gevaar bestaat dat ziektes zoals BSE worden overgedragen.</p>
      <p sl="de">In 2002 hebben we de verordening 1774 goedgekeurd, maar toen waren er vijf stemmen te weinig om te komen tot een duurzame oplossing voor het gebruik onder deze voorwaarden als voeder. De Commissie had een overgangsperiode van vier jaar vastgelegd, en wilde in die tijd een voorstel doen. Dat voorstel is er echter nooit gekomen.</p>
      <p sl="de">In de tussentijd heeft de Commissie dit systeem getoetst. Ze heeft er geen bezwaren tegen, dit systeem wordt als veilig beschouwd. Daarom zij wij van mening dat het zou stroken met de visie op de recycling in deze richtlijn waneer we in Duitsland en in andere landen een systeem opbouwen voor het nuttig gebruik van etensresten. Dat zou in het belang van de dieren en van het milieu zijn, en we vragen de Commissie om deze wijziging te steunen.</p>
    </intervention>
    <intervention id="1-107" speaker_id="28215" name="Jacky HÉNIN" is_mep="True" mode="spoken" nationality="France" birth_date="12-11-1960" birth_place="Douai" p_group="Confederal Group of the European United Left - Nordic Green Left" m_state="FR">
      <p sl="fr">Mijnheer de Voorzitter, beste collega’s, laten we blij zijn dat ons Parlement op het gebied van afvalrecycling voorstellen doet die verder gaan dan die van de Commissie.</p>
      <p sl="fr">Maar wat valt er ook te verwachten van een Commissie, wier gedrag het stempel draagt van de stelselmatige opoffering van het algemeen belang van de burgers aan de bijzondere belangen van de aandeelhouders van multinationals?</p>
      <p sl="fr">De milieudumping op afvalgebied moet zowel binnen als buiten de Unie worden bestreden. Deze kwestie zou overigens een van de pijlers van het onderhandelingsmandaat van commissaris Mandelson bij de WTO moeten zijn. Het gaat om de redding van de planeet, maar ook om de strijd tegen verplaatsingen die voortvloeien uit het negeren van elementaire milieuregels. Al het in de Unie geproduceerde afval, met inbegrip van afval van schepen die door Europese bedrijven worden ingehuurd, moet op het grondgebied van de Unie worden verwerkt binnen industriële ketens die banen opleveren en onder verantwoordelijkheid van de overheid vallen.</p>
      <p sl="fr">Afrika, India en Azië moeten niet langer beschouwd worden als het vuilnisvat van Europa. Het is de lokale overheden gelukt te anticiperen, het goede voorbeeld te geven en te innoveren. De model-methaniseringsinstallatie en het multifunctionele hergebruik van afval, beide gerealiseerd door het bestuursorgaan waaronder mijn stad valt, getuigen hiervan.</p>
      <p sl="fr">Helaas zijn deze wapenfeiten met een voorbeeldfunctie in de Unie volledig te danken aan de lokale belastingbetalers, en niet of nauwelijks aan de Unie en het bedrijfsleven. Het zou goed zijn om hier rekening mee te houden en diegenen te helpen die minder mogelijkheden hebben dan anderen.</p>
    </intervention>
    <intervention id="1-108" speaker_id="28496" name="Thomas WISE" is_mep="True" mode="spoken" nationality="United Kingdom" birth_date="13-05-1948" birth_place="Bournemouth" p_group="Independence/Democracy Group" m_state="GB">
      <p sl="en">Mijnheer de Voorzitter, dit is een van de weinige gevallen waarin via de medebeslissingsprocedure om een daadwerkelijke inbreng van het Parlement wordt verzocht. Mevrouw Jackson heeft een adequaat verslag opgesteld, maar het Parlement vond dat blijkbaar niet afdoende en heeft daarom ook nog eens een eigen-initiatiefverslag met geen enkele relevantie op wetgevingsgebied door de heer Blokland laten opstellen met als onderwerp “afval”!</p>
      <p sl="en">Hoeveel papier is er eigenlijk verspild bij het schrijven van dat verslag? In ieder geval geeft dat verslag mij de gelegenheid om op een verschil te wijzen tussen de Onafhankelijke Partij in het Verenigd Koninkrijk (UKIP) en de Britse conservatieven. Als afgevaardigde van de UKIP kan ik het namelijk voor mijn land opnemen, ook als dat zou betekenen dat ik er een andere mening op na hou dan een collega in mijn fractie. Ik ben van mening dat mijn eigen land zelf in staat is om de verantwoordelijkheid te dragen voor afvalkwesties en dat het de vrijheid moet hebben om zijn eigen wetgeving op dat gebied op te leggen. De Britse conservatieven mogen echter geen kritiek leveren op pleitbezorgers van de EU binnen hun eigen PPE-DE-Fractie, de fractie waarvan de leider heeft beloofd om op te stappen. Die situatie is al erg genoeg. Nog erger is het dat de Britse conservatieven nu zelfs de eurofiele verslagen voor de PPE-DE-Fractie schrijven. Neem als voorbeeld mevrouw Jackson, die zegt dat wij de pogingen van de lidstaten en de Commissie om de comitologieprocedure te blokkeren, moeten weerstaan. Wat de Commissie betreft, ben ik het uiteraard met haar eens, maar de lidstaten? Een Britse Tory die praat over het met alle macht weerstaan van de lidstaten? Dat is nu het ware gezicht van de Britse conservatieven. De echtgenoot van mevrouw Jackson heeft de conservatieven met slaande trom verruild voor de Labour-party. Waarschijnlijk zijn de conservatieven op dit moment zelfs voor hem te eurofiel.</p>
    </intervention>
    <intervention id="1-109" speaker_id="4260" name="Eija-Riitta KORHOLA" is_mep="True" mode="spoken" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">Mijnheer de Voorzitter, naar mijn mening verdient mevrouw Jackson grote waardering voor deze moeilijke taak. Het onderwerp afval toont goed aan hoe milieuvriendelijkheid in theorie soms iets heel anders is dan in de praktijk.</p>
      <p sl="fi">Het is de hoogste tijd de communautaire wetgeving inzake afval te verduidelijken, te vereenvoudigen en te harmoniseren. Veel te vaak zijn wij getuige geweest van situaties waarin het Europees Hof van Justitie uiteindelijk heeft bepaald wat afval is of hoe het verwerkt moet worden. Wij hebben nu duidelijke en goed functionerende criteria en voorschriften nodig, zodat onze afvalwetgeving ook de in Lissabon overeengekomen doelstelling kan steunen en tegelijkertijd een voorspelbaar ondernemingsklimaat voor de actoren in deze sector kan waarborgen.</p>
      <p sl="fi">Het ontstaan van afval moet zowel in kwantitatieve als kwalitatieve zin worden bestreden. Men moet kunnen vaststellen wat bijproducten zijn en wanneer afval geen afval meer is, zodat wij het gebruik van maagdelijk materiaal zoveel mogelijk kunnen verminderen. Tegelijkertijd moeten wij de mogelijkheden vergroten om materiaal te benutten dat als afval wordt beschouwd, om de hoeveelheid afval dat moet worden vernietigd zo klein mogelijk te maken.</p>
      <p sl="fi">Ik maak mij grote zorgen, omdat het verslag van de Commissie milieubeheer, volksgezondheid en voedselveiligheid, dat bol staat van de compromissen, vooral met betrekking tot kwaliteit, de gestelde doelen niet kan bereiken. Bijvoorbeeld het gedeelte waarin staat dat alle bijproducten in beginsel als afvalstoffen worden beschouwd wanneer in de wetgeving per geval geen duidelijke criteria te vinden zijn, zou voor onze Gemeenschap rampzalig zijn. In de praktijk zouden stoffen of materialen die als bijproducten ontstaan, ook al zijn deze nog zo belangrijk en nuttig in bijvoorbeeld aanvullende productie of hergebruik, altijd voor de zekerheid als afval worden beschouwd of onder de afvalwet vallen. De waarheid is echter dat er bij industriële activiteiten grote hoeveelheden materiaal ontstaan waarvan de samenstelling bekend is en die al bij de bron apart gehouden zouden kunnen worden van de overige afvalstroom. Op die manier zou het gemakkelijk zijn die te benutten, zouden de risico's volledig beheersbaar zijn en zou er energie worden bespaard.</p>
      <p sl="fi">Ook een strikte afvalhiërarchie, waarvan nu alleen kan worden afgeweken na een ad-hoclevenscyclusanalyse en een kosten-batenanalyse, zou een wetgeving zijn die wij absoluut niet kunnen rechtvaardigen vanuit het oogpunt van het functioneren en het mededingingsvermogen van ons afvalbeheer. Dit zou het werk slechts vertragen en enorme hoeveelheden onnodige bureaucratie met zich meebrengen. Wij moeten misslagen zoals deze twee voorbeelden zien te voorkomen. Ik vertrouw erop dat de amendementen die de heer Florentz en de rest van ons samen hebben opgesteld het Parlement helpen de problemen die deze compromissen met zich meebrengen op te lossen.</p>
    </intervention>
    <intervention id="1-110" speaker_id="2062" name="Riitta MYLLER" is_mep="True" mode="spoken" nationality="Finland" birth_date="12-07-1956" birth_place="Joensuu" p_group="Socialist Group in the European Parliament" m_state="FI">
      <p sl="fi">Mijnheer de Voorzitter, naar mijn mening heeft de Commissie milieubeheer, volksgezondheid en voedselveiligheid door middel van compromissen een uitstekend resultaat met betrekking tot de afvalwetgeving bereikt en ik hoop dat het werk dat in de Milieucommissie is gedaan ook hier in het Parlement wordt gesteund.</p>
      <p sl="fi">De grote meerderheid van de commissie vond het een goede zaak dat de bindende afvalhiërarchie in vijf stappen ook in de toekomst de hoeksteen van het communautair afvalbeleid zal zijn. Het belangrijkste aspect van deze hiërarchie is het verminderen van de hoeveelheid afval. Om dit doel te bereiken hebben wij op communautair niveau duidelijke doelen nodig waaraan de lidstaten gebonden zijn om de hoeveelheid afval te verminderen en hergebruik en recycling te stimuleren.</p>
      <p sl="fi">Wij moeten ook onze levenswijze heroverwegen. Bij productie en consumptie moeten wij van de huidige wegwerpcultuur overstappen op duurzaamheid. Hier is gezegd dat de hoeveelheid afval alsmaar toeneemt. Dat is ook zo, maar bijvoorbeeld in Finland zijn wij er al in geslaagd de hoeveelheid huishoudelijk afval te stabiliseren. Wij moeten er nu echter voor zorgen dat de hoeveelheid afval minder wordt.</p>
      <p sl="fi">De afvalhiërarchie is voor ons van essentieel belang, maar als wij met duidelijke milieucriteria, die gebaseerd zijn op de levenscyclusgedachte, kunnen aantonen dat het verstandig is een andere maatregel te nemen, kunnen wij hier flexibel in zijn. Afvalverbranding kan alleen een alternatief zijn voor het storten van afval en ook dan moeten de criteria met betrekking tot uitstoot natuurlijk gelden.</p>
    </intervention>
    <intervention id="1-111" speaker_id="28216" name="Šarūnas BIRUTIS" is_mep="True" mode="spoken" nationality="Lithuania" birth_date="20-09-1961" birth_place="Šlauliar" p_group="Group of the Alliance of Liberals and Democrats for Europe" m_state="LT">
      <p sl="lt">Dames en heren, hoe meer de samenleving verstedelijkt raakt, des te groter de hoeveelheid afval wordt, en des te groter ook de problemen worden in verband met de verwijdering daarvan. De hoeveelheid afval waar het om gaat is enorm; deze realiteit toont dan ook aan hoe actueel de wettelijke regulering van afval op Europees niveau is en hoe noodzakelijk het is mensen meer bewust te maken ten aanzien van afvalverwijdering. Ik steun het initiatief van de Commissie om de kaderrichtlijn inzake afvalstoffen te herzien, zodat deze minder ingewikkeld en veel duidelijker wordt.</p>
      <p sl="lt">In de artikelen 29 tot en met 31 van de richtlijn worden nieuwe vereisten uiteengezet waaraan de lidstaten moeten voldoen bij het opzetten van nationale programma’s voor afvalbeperking. Het is van groot belang dat er meer aandacht wordt besteed aan het afvalvraagstuk, niet alleen op Europees, maar ook op nationaal niveau. De eis een algemeen programma op te zetten voor het beperken van alle soorten afval is echter moeilijk uitvoerbaar, omdat er specifieke afvalstromen zijn en omdat de mogelijkheden om preventieve maatregelen toe te passen, verschillend zijn. Het zou nuttiger zijn richtsnoeren op te stellen voor het ontwikkelen van nationale programma’s ten behoeve van afvalbeperking en daarbij bepaalde soorten afval voor prioritaire actie te selecteren, en het ondertussen aan de lidstaten over te laten zelf te beslissen welke andere soorten afval eveneens door de genoemde programma’s moeten worden aangepakt.</p>
    </intervention>
    <intervention id="1-112" speaker_id="28974" name="Umberto GUIDONI" is_mep="True" mode="spoken" nationality="Italy" birth_date="18-08-1954" birth_place="Roma" p_group="Confederal Group of the European United Left - Nordic Green Left" m_state="IT">
      <p sl="it">Mijnheer de Voorzitter, geachte collega’s, het is hoog tijd dat de Europese Unie zich toerust met nieuwe instrumenten om de productie van afval te beperken en het hergebruik, de recycling en het terugwinnen van afval te bevorderen teneinde de negatieve effecten voor het milieu te verminderen. Zonder concrete doelstellingen voor het recycleren op Europees niveau zullen de lidstaten die geen recyclingtechnieken hebben ontwikkeld, proberen de doelstelling het aantal stortplaatsen te beperken te bereiken door voorrang te geven aan verbrandingsinstallaties, waarmee ze voorbijgaan aan de milieuvriendelijkere vormen van afvalverwerking.</p>
      <p sl="it">Het principe van een hiërarchie met vijf niveaus zal op zich niet volstaan om dit te voorkomen. Daarom moeten we inzetten op het recycleren van tenminste 50 procent van het biologisch afbreekbaar afval, het bevorderen van het gescheiden inzamelen van afval en voorkomen dat materiaal dat herbruikbaar of recycleerbaar is wordt gestort of verbrand.</p>
      <p sl="it">De amendementen van mevrouw Jackson die toestaan verbrandingsinstallaties voor stedelijk afval in te delen als installaties voor terugwinning in plaats van voor verwijdering, ondergraven in feite de toepassing van de vijf niveaus van dalende prioriteit en zetten de deur open voor particulieren om geld te verdienen met verbrandingsinstallaties. Als wij van Europa echt de recyclingssamenleving van de toekomst willen maken, moeten we ons vooral richten op preventie door de productie van afval te beperken en vervolgens voorrang te geven aan hergebruik en recycling.</p>
    </intervention>
    <intervention id="1-113" speaker_id="28636" name="Péter OLAJOS" is_mep="True" mode="spoken" nationality="Hungary" birth_date="18-04-1968" birth_place="Budapest" p_group="Group of the European People's Party (Christian Democrats) and European Democrats" m_state="HU">
      <p sl="hu">Het voornaamste doel van de nieuwe hervorming van het afvalbeheer van Europa is de hoeveelheid afval die op vuilstortplaatsen wordt gestort, fors te verminderen. De hervorming heeft diverse aspecten en ik wil nu enkele woorden wijden aan het gescheiden inzamelen van afval.</p>
      <p sl="hu">Als we in de Europese Unie om ons heen kijken, zien we een uiterst gevarieerd beeld. Europa, dat in zoveel andere opzichten verenigd is, is in tweeën verdeeld als het om gescheiden inzameling gaat. Tot de landen die voorop lopen, behoren Denemarken, Nederland en Duitsland, waar het percentage stedelijk afval dat gescheiden wordt ingezameld rond de 50 procent ligt, terwijl de landen die helemaal achteraan lopen nauwelijks boven de 2 procent uitkomen. Evenzo zijn er grote verschillen te zien wat betreft de gescheiden inzameling van industrieel afval. Er zijn landen – Italië en Nederland – waar 80 tot 90 procent van het industriële afval gescheiden wordt ingezameld, terwijl dat percentage in andere landen ternauwernood de 10 procent haalt.</p>
      <p sl="hu">Mijn eigen land, Hongarije, is een goed voorbeeld van deze tweeledigheid. Minder dan 2,5 procent van het stedelijk afval wordt hergebruikt, wat een van de laagste percentages van de EU-lidstaten is. In het geval van industrieel afval, echter, is het percentage momenteel meer dan 70 procent, waarmee Hongarije tot de beter presterende landen behoort.</p>
      <p sl="hu">Vanwaar deze tweeledigheid? Welnu, in Hongarije is gescheiden afvalinzameling enkele jaren geleden verplicht gesteld voor de industrie. Dat is de belangrijkste reden van dit fraaie resultaat van 70 procent. De overheid wil daarentegen gescheiden inzameling van stedelijk afval op vrijwillige basis invoeren, door van inzamelpunten voor afval te creëren. Het resultaat spreekt voor zich: slechts 2 procent van al het huishoudelijk afval wordt gescheiden ingezameld.</p>
      <p sl="hu">Mijns inziens laat dit voorbeeld goed zien hoe belangrijk het is dat we voor alle lidstaten uniforme, bindende minimumdoelen voor gescheiden afvalinzameling vaststellen, zowel voor industrieel als voor huishoudelijk afval. Tot slot, dames en heren: gelooft u mij als ik zeg dat het debat over afvalverbranding minder tijd zal kosten als we erin slagen een oplossing te vinden voor het probleem van de gescheiden inzameling.</p>
    </intervention>
    <intervention id="1-114" speaker_id="4242" name="Karin SCHEELE" is_mep="True" mode="spoken" nationality="Austria" birth_date="22-07-1968" birth_place="Baden" p_group="Socialist Group in the European Parliament" m_state="AT">
      <p sl="de">Mijnheer de Voorzitter, de groei van de hoeveelheid afval is onrustbarend, en het potentieel voor het vermijden en recycleren van afval is nog lang niet uitgeput. De Commissie milieubeheer, volksgezondheid en voedselveiligheid pleit daarom voor verplichte doelstellingen voor het verminderen van de hoeveelheid afval, en voor het vermijden ervan. We zijn ook van mening dat de vijftrapshiërarchie voor afval de basis moet vormen van het toekomstige Europese afvalbeleid. Ik hoop dat de verslagen die in de Milieucommissie zijn goedgekeurd ook door de plenaire vergadering met een grote meerderheid zullen worden aangenomen. Dat zou het voorstel van de Commissie aanzienlijk verbeteren.</p>
      <p sl="de">Het is van het allergrootste belang dat er een onderscheid blijft bestaan tussen verwijderen van afval en gebruik ervan. De Commissie stelt voor om de thermische behandeling van huisvuil en afval dat daarmee kan worden vergeleken niet meer als verwijdering te beschouwen, maar als gebruik, zolang de verbrandingsinstallaties voldoen aan de geldende criteria voor de energie-efficiëntie. Die aanpak zou rampzalige gevolgen hebben, dat zou in heel Europa tot milieudumping en tot een sterke groei van het afvaltoerisme leiden.</p>
      <p sl="de">Dan zou het in de toekomst geen probleem zijn om afval volkomen legaal dwars door Europa te kruien, om het te laten verbranden waar dat het goedkoopst is, ook als daar de grootste schade voor het milieu ontstaat. Het is een goede zaak dat de lidstaten een beroep kunnen doen op het beginsel van nabijheid, dat tot nu toe in het communautaire recht stond.</p>
      <p sl="de">Er is vandaag al gezegd dat we een aanpak moeten kiezen die tot zo min mogelijk bureaucratie leidt. Waneer de gemeentes verantwoordelijk blijven voor het leveren van de gemeentelijke diensten van algemeen belang, en ze kunnen beslissen hoe ze voldoen aan de eisen van het nieuwe afvalbeleid, dan is dat volgens mij een goede oplossing, met een minimum aan bureaucratie en een maximum aan democratie.</p>
    </intervention>
    <intervention id="1-115" speaker_id="28299" name="Bogusław SONIK" is_mep="True" mode="spoken" nationality="Poland" birth_date="03-12-1953" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, de economieën van de lidstaten produceren enorme hoeveelheden industrieel afval en ook steeds meer huishoudelijk afval. Gemiddeld wordt er per jaar per persoon een halve ton afval geproduceerd.</p>
      <p sl="pl">De beste en meest duurzame wijze om het afvalprobleem op te lossen is voorkomen dat het ontstaat. De spilzuchtige en verkwistende manier waarop we omspringen met de natuurlijke hulpbronnen heeft een enorme weerslag op het milieu. Hier kunnen we echter door middel van preventie daadwerkelijk iets aan doen: het verminderen van de hoeveelheid afval, het hergebruiken van producten en het verwerken van afval en het terugwinnen van hernieuwbare grondstoffen, met andere woorden, recyclage.</p>
      <p sl="pl">Ik zou uw aandacht willen vragen voor een nogal opvallend voorstel in het verslag dat ter stemming ligt. Afvalverbrandingsinstallaties zouden worden ingedeeld als installaties voor de terugwinning van energie. Deze nieuwe indeling voor afvalverbrandingsinstallaties heeft als gevolg dat volgens het Gemeenschapsrecht afval dat bestemd is om verbrand te worden, naar een andere lidstaat gebracht mag worden, daar het overbrengen van afval dat voor terugwinning bestemd is, is toegestaan. Dit zal ertoe leiden dat de afvalstroom vanuit de rijkere landen in de Unie, waar afvalverbranding eens stuk duurder is, naar de nieuwe lidstaten aanzienlijk zal toenemen. In Polen alleen al zouden er met Gemeenschapsgeld negen afvalverbrandingsinstallaties gebouwd kunnen worden, die nu in de planningfase zitten. Dit gebruik van middelen van de Unie is bijzonder schadelijk voor het milieu en de maatschappij.</p>
      <p sl="pl">Het mag niet zo zijn dat een paar armere lidstaten verworden tot een stookoven voor het afval van heel Europa, waarbij ook nog eens enorme hoeveelheden koolstofdioxide vrijkomen. De amendementen 116, 133 en 135 zullen echter wel dit effect sorteren. Het verbranden van afval draagt bij tot de klimaatveranderingen en belast het milieu. Bovendien worden we zo des te afhankelijker van de invoer van waardevolle grondstoffen die we via recycling terug hadden kunnen winnen. Vier milieuministers van de Visegrad-groep hebben in mei 2006 hetzelfde standpunt ingenomen. Daarom doe ik een oproep tot de leden van dit Parlement om rekening te houden met deze voorbehouden en tegen een wijziging in de indeling van afvalstoffen te stemmen.</p>
    </intervention>
    <intervention id="1-116" speaker_id="28156" name="Dan JØRGENSEN" is_mep="True" mode="spoken" nationality="Denmark" birth_date="12-06-1975" birth_place="Odense" p_group="Group of the Progressive Alliance of Socialists and Democrats in the European Parliament" m_state="DK">
      <p sl="da">Mijnheer de Voorzitter, we produceren op dit moment veel te veel afval in Europa en de hoeveelheid neemt helaas elke dag verder toe. Feitelijk stijgt de hoeveelheid procentueel sterker dan onze rijkdom, en ook sterker dan ons BNP. Op dit moment zijn we zover dat elke Europeaan gemiddeld 500 kilo afval per jaar produceert. Dat is een halve ton, dames en heren. Dat zijn natuurlijk enorme hoeveelheden, en daar moet iets aan worden gedaan. Daarom moet deze wetgeving er primair op gericht zijn om de hoeveelheid afval te verminderen. Ik vind het paradoxaal dat wij het volstrekt eens zijn over de doelen, maar dat die doelen niet erg duidelijk blijken uit het Commissievoorstel. Daarom bevelen wij aan dat er kwalitatief en kwantitatief bindende doelen komen voor de vermindering van afval in Europa.</p>
      <p sl="da">Dat is echter niet alles; er zitten helaas nog andere nadelen aan het door de Commissie gepresenteerde voorstel. Allereerst blijkt er bij het lezen van het voorstel weinig verschil te zijn tussen het hergebruiken of het verbranden van het afval, als het afval bij verbranding maar wordt gebruikt om energie op te wekken. Dat is volstrekt verkeerd. De processen worden allebei terugwinning genoemd, maar schijn bedriegt hier, want vanuit milieuoogpunt wint men met het ene proces veel meer terug dan met het andere. Het is duidelijk dat als men bijvoorbeeld een plastic fles schoonmaakt en hergebruikt, dat veel gunstiger voor het milieu is dan wanneer men die fles verbrandt.</p>
      <p sl="da">Verder zit er nog een ander probleem aan de manier waarop de Commissie een en ander heeft geregeld. We hebben namelijk behoefte aan zeer concrete eisen in de gevallen waarin we genoodzaakt zijn het afval te verbranden. Want die gevallen zijn er natuurlijk. In die gevallen moeten we eisen dat men de beste technologie gebruikt, niet alleen wat energie-efficiëntie betreft, maar ook ter voorkoming van mogelijke negatieve milieueffecten van afvalverbranding.</p>
      <p sl="da">Ook willen wij geen milieuvervoer en milieutoerisme over de grenzen heen. Dat krijgen we als we afval als een product beschouwen.</p>
      <p sl="da">Kortom, we moeten de hoeveelheid afval verminderen en we moeten zorgen voor grote verschillen in de hiërarchie van oplossingen, waarbij hergebruik ver vóór verbranding komt.</p>
    </intervention>
    <intervention id="1-117" speaker_id="1930" name="Horst SCHNELLHARDT" is_mep="True" mode="spoken" nationality="Germany" birth_date="12-05-1946" birth_place="Rüdigershagen" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, mijnheer de commissaris, dames en heren, ik zou de rapporteurs van harte willen feliciteren. Mevrouw Jackson heeft het oorspronkelijke voorstel van de Europese Commissie aanzienlijk verbeterd. Ik zou met name in willen gaan op de gevolgen van de voorgestelde afvalhiërarchie voor het zuinig gebruik van hulpbronnen. Daarom moeten we ook het verband zien tussen deze richtlijn en een onderwerp dat in Europa op dit moment zeer actueel is, namelijk de veiligheid van de energievoorziening. Europa is sterk afhankelijk van de levering van energie uit verschillende derde landen. Daarom moeten de schaarste en de bescherming van de hulpbronnen in het centrum van vrijwel iedere politieke discussie staan. Om de energievoorziening te stabiliseren moeten we daarom ook aan het hergebruik van afval een belangrijke plaats geven. Dat is zeker niet het ei van Columbus, maar het is wel een steentje in het mozaïek van de energievoorziening. Ik zou olie als voorbeeld willen noemen. Vrijwel alle ramingen zeggen dat de olievoorraden van onze planeet in 2050 op zullen zijn. Daarom vind ik het onverantwoord dat we in Europa nog steeds grote hoeveelheden afgewerkte olie verbranden. In Europa wordt nu al een derde van de smeerolie uit afgewerkte olie gemaakt, en dat bewijst dat er een goede technologie bestaat, die we dus moeten blijven ondersteunen.</p>
      <p sl="de">Natuurlijk moeten we flexibel zijn. Je kunt papier nu eenmaal niet eindeloos hergebruiken en terugwinnen. Daarom vind ik het amendement over de flexibiliteit buitengewoon belangrijk en nuttig. Met het oog op de rechtszekerheid is het echter vooral bij het hergebruik heel belangrijk dat we bij de uitvoering van de richtlijn duidelijk bepalen wanneer een stof nog afval is, en wanneer een stof een product is. Er mag geen juridisch vacuüm ontstaan, want dat leidt alleen maar tot fraude en onzekerheid, en dat kunnen we ons niet permitteren.</p>
      <p sl="de">Tot slot wil ik ingaan op de revisie van de richtlijn inzake stortplaatsen. Het is juist dat we minder afval willen storten. Het is echter misleidend om te zeggen dat daar methaan vrijkomt, dat schadelijk is voor het milieu. Er zijn nu al technologieën om dat gas op te vangen en te verwerken tot biogas, dat gebeurt ook al. Daarmee moeten we rekening houden. Bovendien steun ik het voorstel van de heer Graefe zu Baringdorf over het gebruik van etensresten als diervoeder. Denk daar nog eens over na, mijnheer de commissaris!</p>
    </intervention>
    <intervention id="1-118" speaker_id="28279" name="Justas Vincas PALECKIS" is_mep="True" mode="spoken" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Mijn complimenten aan de rapporteur, vooral vanwege zijn ambitieuze inzet om de gevaarlijke groei van de afvalberg af te remmen. Als we het tij niet weten te keren, zal het niet langer zo zijn dat mensen afval storten – wij zullen onder het afval bedolven worden. Het is tijd dat we leren anders te leven, omdat de consequenties mogelijk, net als bij de klimaatverandering, moeilijk tenietgedaan kunnen worden, als ze al niet fataal zijn.</p>
      <p sl="lt">Net als in de meeste nieuwe lidstaten van de Europese Unie is het dumpen van afval op vuilstortplaatsen in Litouwen nog altijd de meest gebruikelijke methode om met afval om te gaan. Gemeentebesturen beschikken niet over de specialisten en de middelen die nodig zouden zijn om afval te beperken, scheiden en recyclen. De meerderheid van de bevolking is nog steeds niet bereid om progressieve afvalverwerkingsmethoden te steunen en er is te weinig wettelijke controle. Fabrikanten en importeurs proberen zich te onttrekken aan de verantwoordelijkheid iets te doen aan afval.</p>
      <p sl="lt">De Europese Unie stelt consequent grote sommen geld beschikbaar om deze situatie te verbeteren. Ik zou de oude EU-lidstaten willen aanmoedigen hun ervaring actief door te geven aan de nieuwkomers door particuliere investering in afvalbeheer te stimuleren, de wettelijke controle te verbeteren en aan mensen uit te leggen dat het noodzakelijk is het milieu te beschermen en de tak waarop wij met z’n allen zitten, niet af te zagen.</p>
    </intervention>
    <intervention id="1-119" speaker_id="28194" name="Ambroise GUELLEC" is_mep="True" mode="spoken" nationality="France" birth_date="26-03-1941" birth_place="Peumerit" p_group="Group of the European People's Party (Christian Democrats) and European Democrats" m_state="FR">
      <p sl="fr">Mijnheer de Voorzitter, ook ik ben, net als al onze hier aanwezige collega’s naar ik aanneem, van mening dat wij een helder Europees kader nodig hebben om de grote uitdaging van verantwoordelijk afvalbeheer aan te gaan.</p>
      <p sl="fr">Bovendien denk ik dat wij het er allemaal over eens zijn dat de nieuwe Europese afvalstoffenstrategie zodanig moet zijn dat we al die stoffen niet alleen zien als een bron van vervuiling die moet worden aangepakt, maar ook als potentiële hulpbronnen die benut kunnen worden. Daarom sluit ik mij zonder enige aarzeling aan bij de aanpak waarvoor nu is gekozen, en sta ik uiterst positief tegenover het voortreffelijke werk dat onze rapporteur heeft geleverd voor de modernisering van het wetgevingscorpus op dit terrein, dat in dertig jaar is opgebouwd.</p>
      <p sl="fr">Zoals al door velen is benadrukt, is het dus van essentieel belang om onverkort de hiërarchie in ere te herstellen die de volgende vijf stappen omvat, in aflopende volgorde van prioriteit: preventie, hergebruik, recycling, terugwinning, verwijdering. Hierbij moet een minimum aan flexibiliteit in acht worden genomen, met name om rekening te kunnen houden met de economische aspecten die de betrokken ketens raken. We hebben overigens kunnen zien wat het kan kosten als men zich wil onttrekken aan dit soort verplichtingen, die onontkoombaar zijn.</p>
      <p sl="fr">Ik wil hier nog aan toevoegen dat ik de amendementen ter consolidatie van de definities volledig steun, met name die over het einde van de levenscyclus van afval, de aansprakelijkheid van de afvalproducent en preventie. Tot slot denk ik, mét een groot aantal collega’s, dat het goed is om de regelgeving inzake gevaarlijke afvalstoffen aan te scherpen, met name door het verplicht stellen van gescheiden inzameling en betrouwbare traceerbaarheid.</p>
    </intervention>
    <intervention id="1-120" speaker_id="1708" name="Marie-Noëlle LIENEMANN" is_mep="True" mode="spoken" nationality="France" birth_date="12-07-1951" birth_place="Belfort" p_group="Socialist Group in the European Parliament" m_state="FR">
      <p sl="fr">Mijnheer de Voorzitter, mijnheer de commissaris, beste collega’s, ik haal drie punten naar voren ter verbetering van de richtlijn door ons Parlement.</p>
      <p sl="fr">Ten eerste zijn er met name voor de vermindering van afval streefcijfers nodig, die onze Commissie milieubeheer terecht heeft vastgelegd als verplichtingen op termijn. Dat is niet alleen van belang vanuit milieubeschermingsoogpunt, maar ook om onszelf minder kwetsbaar te maken op het vlak van de aanvoer van grondstoffen, die zoals bekend zeer gewild zijn in de hele wereld.</p>
      <p sl="fr">Ten tweede moet de verbranding, als die niet verboden kan worden, in elk geval zoveel mogelijk worden beperkt. Verbranding is een vorm van verwijdering, niet van terugwinning. Zeker, het produceren van energie is beter dan storten, maar laat één ding duidelijk zijn: verbranden is verwijderen.</p>
      <p sl="fr">Ten derde moeten de beginselen van nabijheid en zelfvoorziening worden versterkt bij het afvalbeheer, vooral bij de verschillende vormen van verwijdering en verbranding. Anders zal het vervoer van afval vrijwel oncontroleerbaar worden, met als gevolg een toename van het broeikaseffect en de risico’s van milieudumping. De beste praktijken zijn overigens niet altijd de goedkoopste praktijken.</p>
      <p sl="fr">Een afzwakking van het nabijheidsbeginsel met het oog op een grote afvalmarkt zou slechts de belangen dienen van de grote economische spelers in kwestie, niet die van het milieu. Dit is dan ook onacceptabel.</p>
    </intervention>
    <intervention id="1-121" speaker_id="28221" name="Thomas ULMER" is_mep="True" mode="spoken" nationality="Germany" birth_date="25-07-1956" birth_place="Karlsruhe" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, geachte collega’s, ik zou Caroline Jackson en Hans Blokland willen bedanken voor hun goede werk. Afval is geen marginaal onderwerp, om meer dan 1,3 miljard ton per jaar in de EU-27 kunnen we niet heen.</p>
      <p sl="de">Het is volgens mij heel eenvoudig om de doelstellingen te definiëren, maar moeilijk om ze te halen. De hoogste prioriteit geniet de preventie van afval. We willen de hoeveelheid afval tot 2012 stabiel houden, en dan duidelijk verlagen. Daarvoor zijn meerdere stappen nodig: een richtlijn voor ecologisch ontworpen producten, meer verantwoordelijkheid voor de producent, de traceerbaarheid van gevaarlijke stoffen en een uitgekiend systeem voor de recycling. Recycling heeft voorrang op verwerking, net zoals in de geneeskunde revalidatie voorrang heeft op een uitkering. Deze dingen sluiten naadloos op elkaar aan.</p>
      <p sl="de">De conflicten worden hoog gespeeld. In mijn land heeft de federatie van de gemeentelijke nutsbedrijven een omzet van meer dan 60 miljard euro, en dus een sterke positie. Die federatie is niet zo gecharmeerd van de vrije mededinging. Ik verwacht wel veel goeds van een open mededinging, ten gunste van de consument en van het milieu, maar we moeten alleen de spelregels voor die mededinging vastleggen, niet de details. De mogelijkheid om afval te vervoeren moet afhankelijk van de stof en het risico worden geregeld, en niet afhankelijk van de transportondernemer.</p>
      <p sl="de">Volgens mij moeten we ons nu concentreren op de recycling en op het productdesign. Daar liggen voor Europa de kansen op het gebied van de technologie en de milieubescherming.</p>
      <p sl="de">Ik ben voor een open interne markt, en in die zin hebben we in de Milieucommissie ook gestemd. Het is een absurd idee dat we Europa zouden helpen met telkens nieuwe restrictieve maatregelen met het oog op de strategie van Lissabon. Bovendien denk ik dat ook gemeentelijke bedrijven op een groeiende markt goede kansen hebben in de mededinging.</p>
    </intervention>
    <intervention id="1-122" speaker_id="28582" name="Nikolaos SIFUNAKIS" is_mep="True" mode="spoken" nationality="Greece" birth_date="21-12-1949" birth_place="Rethymno" p_group="Socialist Group in the European Parliament" m_state="GR">
      <p sl="el">Mijnheer de commissaris, eerst wil ik u gelukwensen met het standpunt dat u in de Commissie hebt ingenomen betreffende auto’s.</p>
      <p sl="el">Hoewel de afgelopen jaren vooruitgang is geboekt bij het beheer van afval, bestaan er nog erg grote verschillen tussen de lidstaten, zowel op het vlak van het afvalvolume dat wordt gerecycleerd of hergebruikt als wat de manier van verwijderen betreft.</p>
      <p sl="el">In mijn land bijvoorbeeld, maar misschien is dat in mindere mate ook zo in andere landen, belandt een erg groot deel van het afval op ongecontroleerde stortplaatsen, terwijl veel minder wordt gerecycleerd of hergebruikt.</p>
      <p sl="el">Vandaag produceert de gemiddelde Europese burger, zoals collega Sonik al heeft gezegd, ongeveer anderhalve ton afval per jaar, waarvan het grootste deel terechtkomt op stortplaatsen, niet op stortplaatsen voor restafval.</p>
      <p sl="el">Hergebruik en recyclage stellen nauwelijks iets voor, terwijl we weinig hebben gedaan om het afval te verminderen of de afvalproductie zelfs maar te stabiliseren.</p>
      <p sl="el">De negatieve gevolgen zullen alleen worden aangepakt via nationale programma’s voor afvalpreventie, dus voor het verminderen van de hoeveelheid afval. Weet dat in Griekenland in het jaar 2000 4,5 miljoen ton afval is geproduceerd en in 2006 al 6 miljoen ton.</p>
      <p sl="el">Wij moeten dus werken aan een hiërarchie van doelstellingen waarbij de prioriteit komt te liggen bij het verminderen van het volume, bij hergebruik, recyclage, nuttige toepassing en waarbij een concreet toepassingstijdschema moet worden vastgelegd, dat voor alle lidstaten gelijk is.</p>
    </intervention>
    <intervention id="1-123" speaker_id="23816" name="András GYÜRK" is_mep="True" mode="spoken" nationality="Hungary" m_state="HU">
      <p sl="hu">Vanuit het perspectief van Hongarije is het debat van vandaag over de herziening van de kaderrichtlijn betreffende afvalstoffen onverwacht relevant geworden. De afgelopen weken heeft de Hongaarse politie gerechtelijke stappen ondernomen in verband met herhaaldelijke inbreuken op wettelijke voorschriften voor afvalbeheer: vanuit Duitsland worden illegaal grote hoeveelheden afval getransporteerd en in Hongarije gedumpt. Zo’n daad is natuurlijk een schending van de huidige regels, maar vestigt tegelijkertijd wel de aandacht op het feit dat er effectieve, Europabrede regels nodig zijn. Dergelijke regels moeten niet alleen bindende doelstellingen voor afvalrecycling bevatten, maar ook de verschillende mogelijkheden en hulpmiddelen van lidstaten en regio’s in aanmerking nemen.</p>
      <p sl="hu">Vanuit dit uitgangspunt zou ik uw aandacht willen vestigen op drie standpunten in het huidige debat. Ten eerste moeten we naast de afvalstoffenhiërarchie ook rekening houden met de maatschappelijke kosten van de behandeling van bepaalde afvalstoffen op specifieke niveaus binnen de hiërarchie. Op die manier kan de toepassing van de afvalstoffenhiërarchie niet alleen het milieu ten goede komen, maar ook bijdragen aan een efficiënt gebruik van natuurlijke rijkdommen en vermindering van de afhankelijkheid van energie.</p>
      <p sl="hu">Ten tweede moet nadruk worden gelegd op de beginselen van nabijheid en zelfverzorging, aangezien het vervoer van afval, en met name de toenemende hoeveelheid gevaarlijke afvalstoffen, aanzienlijke milieuproblemen oplevert.</p>
      <p sl="hu">Ten derde zou het goed zijn om in de regulering van afvalbeheer ruimte te scheppen voor instrumenten die aansluiten bij de markt. Hoewel technische specificaties, zoals grenswaarden, in veel gevallen onvermijdelijk zijn, zouden we een grotere rol kunnen toekennen aan externe vergoedingen voor afvalproductie waarmee de economische kosten daarvan geïnternaliseerd worden.</p>
      <p sl="hu">Ik vertrouw erop dat in de richtlijn zoals die zal worden geformuleerd ook de bovengenoemde punten in aanmerking zullen worden genomen, zodat mensen niet bezorgd hoeven te zijn dat hun buurt een vuilnisbelt wordt, zoals onlangs helaas het geval was in Hongarije.</p>
    </intervention>
    <intervention id="1-124" speaker_id="28379" name="Adam GIEREK" is_mep="True" mode="spoken" nationality="Poland" birth_date="17-04-1938" birth_place="Zwartberg" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Mijnheer de Voorzitter, de richtlijn stelt dat een harmonisering van de terminologie en een definitie van afval de doelmatigheid van het afvalbeheer in de Gemeenschap zal verhogen. In het huidige ontwerp worden echter ook niet altijd de juiste termen gebruikt wat heel wat interpretatieproblemen oplevert.</p>
      <p sl="pl">Zo wordt er bijvoorbeeld een definitie van “recycling” gegeven, die stelt dat het hierbij gaat om “de terugwinning van afvalstoffen in de vorm van producten, materialen of stoffen, hetzij bestemd voor het oorspronkelijke doel, hetzij voor een ander doel”, zonder dat er wordt aangegeven welke andere doelen dat dan wel mogen zijn. Verder wordt er ook geen onderscheid gemaakt tussen producten die afval worden enerzijds en materialen en stoffen anderzijds. Volgens de huidige tekst kan schroot uit het productieproces van staalfabrieken beschouwd worden als afval, met als gevolg dat het volledig buiten de recyclagekringloop van markt tot fabriek zou vallen, wat aanleiding kan geven tot misbruik.</p>
      <p sl="pl">Verder zou ik uw aandacht willen vragen voor een ander punt dat ook al werd aangestipt door mijn collega’s, namelijk dat de kosten, met inbegrip van de sociale kosten, die de tenuitvoerlegging van de richtlijn met zich meebrengt, zo laag mogelijk gehouden moeten worden. Of dit lukt, zal in hoge mate worden bepaald door een evenwichtigere benadering van recycling en de andere vormen van terugwinning, alsmede van een zekere versoepeling van het principe van de afvalhiërarchie, met name dan voor die landen die nog niet klaar zijn voor het dure recycleren. Er moet echter wel een goedwerkend systeem voor het ophalen, scheiden en ontmantelen van afval worden uitgewerkt, zodat de gewone burger van de Europese Unie het nut van de ophaling en recyclage van materiaal gaat inzien, als alternatief voor het verbranden ervan. Dit laatste vind ik echter niet terug in de richtlijn.</p>
    </intervention>
    <intervention id="1-125" speaker_id="28138" name="Zsolt László BECSEY" is_mep="True" mode="spoken" nationality="Hungary" birth_date="12-01-1964" birth_place="Szeged" p_group="Group of the European People's Party (Christian Democrats) and European Democrats" m_state="HU">
      <p sl="hu">Allereerst wil ik de twee rapporteurs mijn complimenten maken. Ik vind dat zij belangrijk werk hebben verricht en ik ben – net als degenen die vóór mij het woord gevoerd hebben – zeer te spreken over de wijze waarop we, in verband met het verslag, nu de hiërarchie vaststellen en het hoogste belang toekennen aan preventie.</p>
      <p sl="hu">De reden waarom ik het woord heb gevraagd, heeft praktisch gesproken te maken met twee punten. Ik wil hier graag mijn twee favoriete gezegdes aanhalen. In de eerste plaats: “medicijnen en alcohol gaan niet samen”, met andere woorden, we moeten er rekening mee houden dat we er door de uitbreiding een regio bij hebben gekregen die steeds gevarieerder, maar ook steeds kwetsbaarder wordt. In de tweede plaats mogen we niet zeggen “operatie geslaagd, patiënt overleden.” .</p>
      <p sl="hu">Waarom zeg ik dit? Net zoals mijn collega de heer Gyürk zojuist ook al zei, merk ook ik in mijn eigen kiesdistrict dat een enorme hoeveelheid vuilnis en huishoudelijk afval in Centraal- en Oost-Europa terechtkomt. De reden daarvoor is dat het in Duitsland duidelijk veel goedkoper is om zich te ontdoen van afval – zelfs als dat op illegale wijze gaat, waarbij rijkelijk gebruik wordt gemaakt van corrupte praktijken – dan om het ter plaatse te scheiden en het opnieuw te gebruiken volgens een uiterst bureaucratische procedure.</p>
      <p sl="hu">De belangrijkste boodschap is dan ook dat we voorzichtig moeten zijn met bureaucratisering en dat we moeten proberen ervoor te zorgen dat afval inderdaad aan de bron wordt gerecycled. De tweede boodschap is dat we erop moeten toezien dat afval te allen tijde met succes wordt verwijderd en dat het traceerbaar is, omdat het anders onmogelijk is resultaten te boeken. Ook zullen we mijns inziens binnenkort categorieën van strafrechtelijke sancties in dit verband moeten vaststellen, als het beginsel “de vervuiler betaalt” niet lijkt te werken.</p>
      <p sl="hu">Ik vind het onacceptabel dat wij als slachtoffers zouden moeten bewijzen waar het afval oorspronkelijk vandaan komt en dat wij voor de kosten van de verwijdering ervan zouden moeten opdraaien. Dit is een praktijk die indruist tegen iedere Europese filosofie en tegen elk Europees rechtsbeginsel, en we moeten maatregelen treffen om een einde aan deze situatie te maken.</p>
    </intervention>
    <intervention id="1-126" speaker_id="28121" name="Joseph MUSCAT" is_mep="True" mode="spoken" nationality="Malta" birth_date="22-01-1974" birth_place="Pietà" p_group="Socialist Group in the European Parliament" m_state="MT">
      <p sl="mt">Mijnheer de Voorzitter, het lijdt geen twijfel dat we ons zoveel mogelijke moeten concentreren op de milieuwetgeving. Ik ben echter ook van mening dat we eveneens meer aandacht dienen te besteden aan de tenuitvoerlegging van deze wetgeving op lokaal niveau. Geachte commissaris, u weet heel goed wat er op dit moment in Malta gaande is. Daar is, geheel tegen de rede en de logica in, het besluit genomen om een reusachtige recyclinginstallatie te bouwen in plaats van te kiezen voor een regionale oplossing. Deze actie toont zonder enige twijfel aan dat de wijze waarop deze beslissing is genomen indruist tegen iedere bestaande regel inzake besluitvorming op basis van fatsoenlijke en transparante raadplegingsprocedures. Onnodig te zeggen dat toen er een lijst werd opgesteld van zogenaamde alternatieve locaties, niet één van deze locaties groot genoeg was om deze recyclinginstallatie te herbergen. Daarom werd er gemakshalve gekozen voor het type installatie waaraan de regering de voorkeur gaf. De voorschriften, die zo fanatiek worden toegepast als het om zwakke individuen gaat, zijn dusdanig met voeten getreden dat de Maltese ombudsman zelfs moest ingrijpen. Vlak na uw ontmoeting met de plaatselijke bevolking, geachte commissaris, voerden de autoriteiten het tempo zo veel mogelijk op om zo te proberen dit hoofdstuk definitief af te sluiten, iets wat hun het beste uitkwam. We weten dat de Commissie de zaak bestudeert, maar we dienen nu zo snel mogelijk tot actie over te gaan om te laten zien dat de Europese Unie weet te waarborgen dat haar geschreven wetten op plaatselijk niveau zo goed mogelijk ten uitvoer worden gelegd. Dank u wel.</p>
    </intervention>
    <intervention id="1-127" speaker_id="28252" name="Richard SEEBER" is_mep="True" mode="spoken" nationality="Austria" birth_date="15-01-1962" birth_place="Innsbruck" p_group="Group of the European People's Party (Christian Democrats)" m_state="AT">
      <p sl="de">Mijnheer de Voorzitter, ook ik zou Caroline Jackson en Johannes Blokland willen bedanken voor het uitstekende werk dat ze geleverd hebben. Ik zou de Commissie echter willen verzoeken om ons voor twee dossiers steun te geven, die met name voor mijn land, Oostenrijk, maar ook voor Duitsland belangrijk zijn. Het eerste dossier is het cateringafval, dat door een speciale behandeling gesteriliseerd wordt. Het wordt verhit tot meer dan 130 graden, en kan dan zonder meer nog als varkensvoer worden gebruikt. Dat is voor ons heel belangrijk, en het is ook een vorm van afvalbeheer op basis van de kringloopgedachte. Afval uit de voedselketen, dat voor mensen niet meer eetbaar is, kan worden gesteriliseerd en daarna weer als diervoeder worden gebruikt, en dat is zinvol.</p>
      <p sl="de">Het tweede punt is het bioafval. Ook hiervoor zou ik de Commissie willen verzoeken om het voorbeeld van een aantal lidstaten te volgen, die een uitgebreid en goed functionerend systeem voor de verwerking van bioafval hebben. Ik vraag u om een Europees initiatief te nemen, dat dit voorstel heel goed kan aanvullen. Tegelijkertijd vraag ik de Commissie om ook met een welwillend oog te kijken naar de amendementen die met name onze fractie heeft ingediend.</p>
      <p sl="de">We behandelen eigenlijk een centraal onderwerp voor onze welvaartsmaatschappij. We moeten er eindelijk voor zorgen dat de economische groei, die toch iedereen wil, relatief en absoluut wordt losgemaakt van de groei van de hoeveelheid afval. Het is onaanvaardbaar dat de berg vuilnis blijft groeien, en dat we denken dat we daardoor rijker worden. De groei moet op zijn laatst in 2012, zoals voorzien, tot stilstand worden gebracht.</p>
      <p sl="de">De voorgestelde maatregelen – bijvoorbeeld om een hiërarchie verplicht te stellen, en afwijkingen daarvan alleen maar toe te staan wanneer een levenscyclusanalyse het nut daarvan duidelijk aantoont – lijken me de juiste weg. Desondanks denk ik dat ook de lidstaten de richtlijn goed moeten toepassen, en dat de Commissie voor een goede controle moet zorgen. Zo kunnen we de misstanden, die meerdere collega’s hebben genoemd, verhinderen.</p>
    </intervention>
    <intervention id="1-128" speaker_id="1289" name="Proinsias DE ROSSA" is_mep="True" mode="spoken" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Mijnheer de Voorzitter, ik ben tegen het voorstel om de classificatie van afvalverbranding te veranderen van verwijdering in terugwinning. Een dergelijke verandering bevordert alleen maar de verbranding van afval in plaats van de vermindering, terugwinning en hergebruik ervan.</p>
      <p sl="en">Ik sta positief ten opzichte van het idee om de afvalproductie tegen 2012 op de niveaus van 2008 te stabiliseren. Dat zal voor een aantal lidstaten problemen opleveren, niet in het minst voor mijn eigen lidstaat, waar de afvalproductie – met name qua huishoudelijk afval – de afgelopen tien jaar met meer dan 44 procent is gestegen. Het Ierse Agentschap voor milieubescherming heeft erop gewezen dat de herkomst van ongeveer 25 procent van het huishoudelijk afval in Ierland niet te herleiden is. Wij weten ook dat de Commissie inmiddels al begonnen is met een onderzoek naar een aantal illegale stortplaatsen in Ierland om te bekijken waar dat huishoudelijk afval – en ook een kleine hoeveelheid industrieel afval – naartoe gaat. Er is grote behoefte aan toezicht op de voorschriften die wij opstellen: het is niet voldoende om alleen maar wetten uit te vaardigen. Wij moeten op de naleving ervan toezien en zorgen dat de strafmaatregelen zodanig van aard zijn dat het mensen weerhoudt om hun afval op een dergelijke manier te dumpen.</p>
    </intervention>
    <intervention id="1-129" speaker_id="photo_generic" name="Stavros Dimas" is_mep="True" mode="spoken">
      <p sl="en">lid van de Commissie. – Mijnheer de Voorzitter, in de eerste plaats wil ik alle sprekers in het debat van vanavond bedanken voor hun zeer constructieve standpunten. Sta mij toe om nu een nadere toelichting te geven op het standpunt van de Commissie over een aantal essentiële punten die het Parlement aan de orde heeft gesteld. Ik zal beginnen met die aspecten van de thematische strategie die niet door de richtlijn worden bestreken.</p>
      <p sl="en">Ik ben blij met de steun die in het verslag wordt gegeven aan de ontwikkeling van gemeenschappelijk Europese minimumnormen. De volgende stap is nu dat er een nieuw voorstel komt met het oog op de regulering van bepaalde extra activiteiten voor afvalbehandeling uit hoofde van de richtlijn betreffende geïntegreerde preventie en bestrijding van verontreiniging. Ik sluit mij ook aan bij de nadruk die op afvalpreventie wordt gelegd, met name wat de rol betreft die het chemicaliënbeleid en eco-ontwerpen in dit verband kunnen spelen. Tot slot wordt in de ontwerpresolutie die u hebt goedgekeurd een aantal aanvullende maatregelen voorgesteld om het recyclen en terugwinnen van afval te bevorderen. De Commissie zal hiermee rekening houden bij het ontwikkelen van verdere maatregelen voor het uitvoeren van de strategie.</p>
      <p sl="en">Dan de kaderrichtlijn afvalstoffen. Veel van de amendementen die door het Europees Parlement zijn aangenomen, zorgen voor een nuttige verduidelijking van het voorstel en kunnen dan ook overgenomen worden. Andere amendementen hebben echter consequenties die niet wenselijk zijn. Ik wil graag allereerst ingaan op enkele punten die in het debat van vanavond aan de orde zijn gesteld en op een aantal van de belangrijkste amendementen die de Commissie volledig, in beginsel of gedeeltelijk kan overnemen.</p>
      <p sl="en">De Commissie kan de striktere en duidelijkere verwijzing naar een vijftraps-hiërarchie overnemen. Het is daarbij wel van belang dat wij onderkennen dat die hiërarchie zodanig toegepast wordt dat er vanuit milieuoogpunt altijd voor de best mogelijke optie wordt gekozen. Buitensporige procedurele vereisten zoals die in het tweede deel van het amendement zijn geformuleerd, dragen er niet toe bij dat dit doel verwezenlijk wordt.</p>
      <p sl="en">De Commissie kan ook een aantal nuttige verduidelijkingen overnemen met betrekking tot een aantal belangrijke definities, met inbegrip van afvalpreventie en recycling. Daarnaast kunnen aspecten zoals de bevordering van hergebruik en de verantwoordelijkheid van producenten in beginsel worden ondersteund. De Commissie verwelkomt ook de verwijzing naar de mededeling over interpretatierichtsnoeren met betrekking tot nevenproducten. Ik hoop dat, als deze mededeling binnenkort wordt aangenomen, er ook voor de gevraagde duidelijkheid op dit punt is gezorgd. Er zijn echter ook amendementen die de Commissie niet kan overnemen.</p>
      <p sl="en">Ten eerste hecht de Commissie bijzonder veel waarde aan een duidelijke en ondubbelzinnige definitie van de essentiële begrippen in deze richtlijn. Zoals ik eerder al heb gezegd, passen de voorgestelde amendementen over hergebruik en over terugwinning en verwijdering niet in dit streven. Het onderscheid tussen terugwinning en verwijdering is een essentiële kadervoorwaarde voor het functioneren van de Europese recyclingmarkt. Dat onderscheid dient door de autoriteiten gemaakt te worden om besluiten over afvaltransporten te kunnen nemen. De definitie van terugwinning in de richtlijn dient dan ook over voldoende duidelijkheid en draagvlak te beschikken om dit mogelijk te maken. Als dat niet zo is, zullen besluiten vaak en onnodig aan het Hof van Justitie worden voorgelegd en dat zou een negatief effect op recyclingactiviteiten en de bijbehorende voordelen voor het milieu hebben.</p>
      <p sl="en">Ten tweede is het belangrijk om een oplossing te vinden voor het grijze gebied in de definitie van energieterugwinning met betrekking tot de indeling van gemeentelijke afvalverbrandingsinstallaties. De voorgestelde amendementen bieden geen oplossing voor de problematische kwesties en verzwakken zelfs de milieubescherming. Dit probleem dateert nog van tien jaar geleden en het is tijd om een compromis hierover sluiten en in het kader van deze herziening nu eindelijk voor een definitieve oplossing te zorgen.</p>
      <p sl="en">Het probleem wordt echter niet opgelost door het efficiëntiecriterium uit het voorstel van de Commissie verplicht te stellen voor gemeentelijke afvalverbrandingsinstallaties en door die verplichting ook te laten gelden voor medeverbrandingsinstallaties. Dat is technisch trouwens onmogelijk en brengt ook geen voordelen voor het milieu met zich mee.</p>
      <p sl="en">Ten derde zijn bepaalde amendementen slechts onnodige verwijzingen naar of kopieën van andere elementen van de communautaire wetgeving. Sommige amendementen veroorzaken daarnaast een onnodige administratieve belasting voor de betrokken partijen of voor de instellingen van de Europese Unie. Ik vestig de aandacht met name op de amendementen die betrekking hebben op gevaarlijk afval waarbij bedrijven die dergelijk afval verwerken, bestraft worden zonder dat het milieu daar voordeel van heeft. Daarnaast zijn die amendementen in sommige gevallen technisch gezien ook niet uitvoerbaar.</p>
      <p sl="en">Zo is het vanuit milieuperspectief bijvoorbeeld geen goede zaak om een totaal verbod op te leggen op het vermengen van gevaarlijke en ongevaarlijke afvalstoffen: dat zou namelijk kunnen leiden tot een verwerking van bepaalde soorten gevaarlijk afval die niet aan de geldende normen voldoet. Meer in het algemeen is het essentieel dat er een optimaal klimaat wordt gecreëerd voor de ontwikkeling van gemeenschappelijk normen voor de recyclingmarkt, zoals de zogeheten “end-of-waste”-criteria. Deze normen zijn technisch gezien noodzakelijk, maar moeten wel aangepast worden zodra er sprake is van betere milieuprestaties zodat zij geen belemmering vormen voor eco-innovatie. Door de tijd die nodig is voor de voorbereiding en uitvoering van een medebeslissingsprocedure is dit niet de juiste manier om dergelijke technische vraagstukken op te lossen; een bepaalde mate van comitologie zal dan ook noodzakelijk zijn.</p>
      <p sl="en">Tot slot wil ik nog graag enkele opmerkingen maken over de amendementen met betrekking tot afvalpreventie. Zoals ik al eerder gezegd heb, is afvalpreventie een van de cruciale elementen van deze herziening. Ik ben verheugd over de steun die het programma voor afvalpreventie in dit verslag krijgt. Ik kan ook de gedachte begrijpen achter het vastleggen van een doelstelling voor afvalpreventie. De doelstelling die in de relevante amendementen wordt genoemd, is echter te vaag. Deze doelstelling brengt ook ongelijke consequenties met zich mee voor de verschillende lidstaten – te hoog gegrepen voor sommige lidstaten en niet ambitieus genoeg voor andere – en is ook moeilijk te interpreteren en te handhaven. Daarom kan ik de betreffende amendementen niet overnemen.</p>
      <p sl="en">Zoals ik al eerder heb toegelicht, gaat het hier om een kaderrichtlijn. Een dergelijke richtlijn is niet bedoeld om specifieke recyclingdoelen voor te schrijven. Dergelijke doelen zullen in de nabije toekomst door de Commissie in een voorstel nader worden uitgewerkt.</p>
      <p sl="en">Veel sprekers hebben om specifieke wetgeving verzocht, bijvoorbeeld op het gebied van biologische afvalstoffen. De Commissie onderzoekt thans welke mogelijkheden er zijn om op dit terrein tot wetgevingsvoorstellen te komen.</p>
      <p sl="en">Veel andere sprekers hebben kwesties aan de orde gesteld die niet binnen het kader van deze richtlijn vallen, zoals illegale grensoverschrijdende afvaltransporten waarop overigens al specifieke voorschriften van toepassing zijn. Gemeentelijk afval mag niet naar het buitenland vervoerd worden voor verbranding aldaar, zelfs niet als de gemeentelijke afvalverbrandingsinstallatie aan de andere kant van de grens onder de categorie “terugwinning” valt. Een lidstaat kan dan ook bezwaar aantekenen tegen een dergelijk transport.</p>
      <p sl="en">Er bestaat in de ontwikkelde wereld op basis van zowel het Gemeenschapsrecht als het internatonaal recht al een verbod op het dumpen van afval: het Bazel-verbod. Een paar dagen geleden is er ook een voorstel voor een richtlijn ingediend voor het bestraffen van milieudelicten.</p>
      <p sl="en">Bodemverontreiniging door het illegaal storten van afval valt onder de richtlijn inzake stortplaatsen en de thematische bodemstrategie. Dat betekent dat de kaderrichtlijn afvalstoffen zich niet moet bezighouden met specifieke problemen.</p>
      <p sl="en">Sta mij toe om nu naar de 92 amendementen te gaan die vlak voor de plenaire zitting zijn ingediend. Wij staan positief ten opzichte van een aantal voorstellen, zoals het vasthouden aan de formule voor energie-efficiëntie als basis voor het onderscheid tussen terugwinning en verwijdering met betrekking tot gemeentelijke afvalverbrandingsinstallaties. Er zijn echter ook amendementen die wij niet kunnen overnemen.</p>
      <p sl="en">Gezien de hoeveelheid amendementen en het krappe tijdsbestek moet ik echter wel een voorbehoud maken wat het standpunt van de Commissie betreft.</p>
      <p sl="en">Samengevat kan ik u met genoegen meedelen dat de Commissie 42 van de amendementen kan overnemen zoals die zijn ingediend door de Commissie milieubeheer, volksgezondheid en voedselveiligheid: 15 amendementen zullen volledig worden overgenomen en 27 in beginsel of gedeeltelijk. Ik zal een volledig overzicht van het standpunt van de Commissie over de amendementen aan het secretariaat van het Parlement overhandigen.</p>
      <p sl="en">Ik wil de rapporteurs graag nogmaals bedanken voor hun inspanningen en het uitstekende werk dat zij hebben verricht. Ik dank u voor uw aandacht.</p>
    </intervention>
    <intervention id="1-130" speaker_id="1983" name="Pierre MOSCOVICI" is_mep="True" mode="spoken" nationality="France" birth_date="16-09-1957" birth_place="Paris" p_group="Socialist Group in the European Parliament" m_state="FR">
      <p sl="nl">Het debat is gesloten.</p>
      <p sl="nl">De stemming vindt morgen om 12.00 uur plaats.</p>
      <p sl="nl">Schriftelijke verklaringen (artikel 142)</p>
    </intervention>
    <intervention id="1-131" speaker_id="23806" name="Gyula HEGYI" is_mep="True" mode="written" nationality="Hungary" birth_date="30-04-1951" birth_place="Békéscsaba" p_group="Socialist Group in the European Parliament" m_state="HU">
      <p sl="hu">Diverse schandalen hebben er onlangs in Hongarije de aandacht op gevestigd hoe makkelijk het is om de voorschriften voor afvalverwijdering te omzeilen. Vanuit West-Europa zijn illegale bulktransporten van afval naar zowel Hongarije als Tsjechië gebracht.</p>
      <p sl="hu">Als we willen voorkomen dat rotzooi uit West-Europa in nieuwe lidstaten gedumpt wordt, hebben we een nieuwe kaderrichtlijn nodig, die alle mazen dicht en waarin tegelijkertijd grote nadruk wordt gelegd op afvalpreventie. Het is niet genoeg dat ondernemingen zichzelf beoordelen – er zijn ook officiële controlemaatregelen nodig.</p>
      <p sl="hu">Bovendien is het zaak het geproduceerde afval te hergebruiken en te recyclen, aan de hand van de vijf stappen omvattende hiërarchie die in de kaderrichtlijn is opgenomen, en daardoor de hoeveelheid afval die uiteindelijk op stortplaatsen terechtkomt tot een minimum te beperken. Ik zou tevens willen voorstellen dat, wanneer er nieuwe verordeningen in verband met afvalkwesties worden geïntroduceerd, de Europese Commissie een centrale registratie van afvaltransporten in die verordeningen inbouwt, waardoor transporten gemakkelijker gecontroleerd kunnen worden. Uniforme, verplichte aanduidingen aan de buitenkant van voertuigen die gebruikt worden voor afvaltransporten zouden eveneens nuttig zijn. Ik verwacht dat de Commissie zo snel mogelijk stappen onderneemt in dezen.</p>
    </intervention>
    <intervention id="1-201" speaker_id="4501" name="Jules MAATEN" is_mep="True" mode="spoken" nationality="Netherlands" birth_date="17-04-1961" birth_place="Nieuwer-Amstel" p_group="Group of the Alliance of Liberals and Democrats for Europe" m_state="NL">
      <p sl="nl">Het Europees Parlement bepaalde vandaag in de Afvalstoffen-richtlijn dat de hoeveelheid afval tussen 2008 en 2012 moet stabiliseren en de Europese productie van afval in 2020 significant moet verminderen. Ik ben het eens met de conclusies, maar doe ook een dringend beroep op het Europees Parlement zelf om het goede voorbeeld te geven. Alle burgers hebben hier een verantwoordelijkheid. Dus zeker ook de Europarlementariërs zelf.</p>
      <p sl="nl">Ten eerste zou het een hele vooruitgang zijn als we het aantal werktalen van 23 tot 2 of 3 beperken, want ondanks alle technologieën die we gebruiken, produceert het Europees Parlement nog steeds grote hoeveelheden papier, waarvan 99 procent voorbestemd is voor de prullenmand.</p>
      <p sl="nl">Ten tweede is er nu des te meer reden om Brussel als standplaats voor het Europees Parlement aan te wijzen. De maandelijkse verhuizing van parlementariërs en staf naar Straatsburg is niet alleen geldverspilling, het zorgt ook nog eens voor CO2-uitstoot.</p>
      <p sl="nl">Ten derde moeten we de dienstauto´s voor het Europees Parlement vervangen. Nu rijden de fractievoorzitters in Mercedessen en Audi´s. Er zijn echter veel zuiniger auto´s. Ik stel voor dat we die vervuilende wagens eruit doen en vervangen door hun zuinige, hybride broers. Hopelijk is dat ook een stimulans voor de Duitse autofabrikanten aan de Europese normen te gaan voldoen.</p>
    </intervention>
  </section>
  <section id="creitem15" title="15. Rol van de vrouwen in het sociale, economische en politieke leven in Turkije (debat)">
    <intervention id="1-134" speaker_id="1983" name="Pierre MOSCOVICI" is_mep="True" mode="spoken" nationality="France" birth_date="16-09-1957" birth_place="Paris" p_group="Socialist Group in the European Parliament" m_state="FR">
      <p sl="nl">Aan de orde is het verslag (A6-0003/2007) van Emine Bozkurt, namens de Commissie rechten van de vrouw en gendergelijkheid, over de rol van de vrouwen in het sociale, economische en politieke leven in Turkije (2006/2214(INI) .</p>
    </intervention>
    <intervention id="1-135" speaker_id="28171" name="Emine BOZKURT" is_mep="True" mode="spoken" role="rapporteur" nationality="Netherlands" birth_date="09-08-1967" birth_place="Zaandam" p_group="Group of the Progressive Alliance of Socialists and Democrats in the European Parliament" m_state="NL">
      <p sl="nl">Geachte Voorzitter, commissaris, collega's, over twee dagen is het Valentijnsdag, dag van liefde en genegenheid. Ik kan me geen mooier Valentijnscadeau indenken voor vrouwen in Turkije dan dat het verslag over vrouwenrechten morgen wordt goedgekeurd.</p>
      <p sl="nl">Er zijn 40 miljoen vrouwen in Turkije. Zij willen de kans krijgen zich te ontwikkelen en een betere situatie te creëren voor zichzelf. Mijn verslag alleen zal dat niet bewerkstelligen, maar het is wel een middel voor de vrouwen en vrouwenbeweging in Turkije om hun rechten te claimen ten opzichte van echtgenoten en ook vaders, de Turkse regering, maar ook de Europese Unie.</p>
      <p sl="nl">Mijn verslag bouwt voort op de bevindingen van afgelopen jaar. Ik heb gekeken wat er intussen is gedaan en wat niet. De wetgeving is nu grotendeels in orde, al blijft er ook op dat terrein nog werk te doen. De tweede stap is het creëren van een kader waarin de wetgeving kan worden uitgevoerd, d.w.z. voldoende fondsen en een goed getraind overheidsapparaat. Een overheid die voldoende inzet heeft en deze ook publiekelijk toont. Pas als de tweede stap is gezet kan ook de derde stap goed gezet worden. Deze houdt in dat vrouwen ook in de praktijk merken dat hun leven verbeterd is. We zijn er dus nog niet. Men is nog hard bezig met stap twee en vrouwen zien daarom in de praktijk vooralsnog te weinig van de verbeteringen. Het engagement van de regering is er wel. Twee jaar geleden waren vrouwenrechten nog niet echt een issue . Nu opent premier Erdogan er vrijwel iedere speech mee. Ook de verschillende ministeries besteden meer aandacht aan vrouwenrechten. Daar heeft ons verslag van afgelopen jaar aan bijgedragen en daar mogen we als Parlement best trots op zijn.</p>
      <p sl="nl">Er zijn ook betere instructies van de overheid hoe ambtenaren en politie met vrouwenrechten moeten omgaan. Politie en leger worden getraind en circulaires geven heldere instructies aan ministeries en gemeenten. Deze instructies richten zich met name op eerwraak en geweld tegen vrouwen en dat is hard nodig. Het aantal veroordelingen van eerwraak laat namelijk nog een gemengd beeld zien. Sommige rechters straffen inderdaad strenger, anderen gebruiken toch nog strafvermindering. Dat moet ophouden.</p>
      <p sl="nl">In het verslag vindt u nog meer zaken waaraan gewerkt moet worden. Het bestrijden van geweld tegen vrouwen moet prioriteit nummer één zijn in het overheidsbeleidsbeleid voor vrouwen. Er moeten meer opvanghuizen komen. Ik ben van plan die komend jaar te gaan bezoeken om in de gaten te houden of deze opvanghuizen ook voldoen aan de kwaliteitseisen. Er moet nog dit jaar een commissie vrouwenrechten en gendergelijkheid komen in het Turkse parlement. Zo'n commissie is onmisbaar als wetgeving echt gendervriendelijk moet worden en is ook voor het Europees Parlement en de Parlementaire Assemblee van de Raad van Europa een belangrijke en noodzakelijke gesprekspartner. Er moeten meer objectieve en accurate data komen over de situatie van vrouwen in Turkije en dan met name over geweld, analfabetisme en discriminatie. Gelukkig wordt daar op dit moment door Turkije en de Europese Commissie samen aan gewerkt. Tenslotte moet er een stevig anti-discriminatiebeleid komen om vrouwen volledige toegang te geven tot onderwijs en de arbeidsmarkt.</p>
      <p sl="nl">Dan wil ik u kort nog even iets zeggen over één compromisamendement dat de PPE, de PSE, ALDE, GUE samen hebben ingediend. U heeft er ongetwijfeld heel veel brieven over ontvangen. Het gaat om het gebruik van de woorden “Koerdische minderheid” in het verslag. Koerden zelf en ook de Turkse regering hebben aangegeven moeite te hebben met die bewoordingen. Om verwarring te voorkomen, hebben we er nu voor gekozen te zeggen dat alle vrouwen, ongeacht ras, ongeacht taal, ongeacht afkomst, geloof of politieke overtuiging toegang moeten kunnen hebben tot vrouwenrechtenprogramma's. Ik roep u dan ook op om het compromisamendement te steunen.</p>
      <p sl="nl">Collega's, 2007 zal voor Turkije een belangrijke test zijn om te zien hoe serieus dit land de emancipatie van vrouwen neemt. Er zijn parlementaire verkiezingen in november. Veel te weinig vrouwen participeren op dit moment in de politiek. Het is niet zo dat ze er niet zijn. Ik heb twee weken geleden nog met vrouwen van bijna alle politieke partijen gesproken, maar ze staan nu nog niet op de kieslijsten. Hoe Turkije dit oplost, is aan Turkije. Maar als de politieke participatie van vrouwen niet stijgt, dan kan Turkije niet zeggen dat het niet wist wat te doen. In het verslag staan suggesties waaronder tijdelijke maatregelen van positieve discriminatie. Tijdelijk, omdat ik ervan overtuigd ben dat als vrouwen eenmaal meer zichtbaar worden in de politiek, dit een sneeuwbaleffect zal hebben. Meisjes hebben rolmodellen nodig zodat ze kunnen zien dat ook voor hen een carrière in de politiek is weggelegd.</p>
      <p sl="nl">Ik heb hoop voor de vrouwen in Turkije. Turkije is op de goede weg, maar moet nu niet op zijn schreden terugkeren. Daarom roep ik op hervormingen versneld door te voeren en ook echt te implementeren. De toetredingsonderhandelingen met de EU kunnen hierbij als katalysator werken. Ik hoop dat ook ons verslag een steentje kan bijdragen. Ik bedank u allen alvast voor uw steun. Ik ben er zeker van dat ook de vrouwen in Turkije u dankbaar zullen zijn.</p>
    </intervention>
    <intervention id="1-136" speaker_id="photo_generic" name="Meglena Kuneva" is_mep="True" mode="spoken">
      <p sl="en">lid van de Commissie. – Mijnheer de Voorzitter, in de eerste plaats wil ik het Parlement en mevrouw Bozkurt feliciteren met het verslag. In het verslag wordt een nauwkeurige en zeer evenwichtige beschrijving gegeven van de rechten van vrouwen in Turkije. Daarnaast vormt het een waardevolle bijdrage aan het debat over de rol van vrouwen in het sociale, politieke en economische leven in dat land.</p>
      <p sl="en">Er is inderdaad vooruitgang geboekt op het gebied van de vrouwenrechten. Zo is er wetgeving aangenomen en is er een adviesorgaan over de status van vrouwen opgericht. Daarnaast heeft de minister-president een officiële circulaire doen uitgaan met instructies voor overheidsinstanties om huiselijk geweld aan te pakken en wordt er in het kader van een gemeenschappelijk project van de EU en Turkije een databank opgezet over geweld tegen vrouwen. Tot slot heeft de campagne voor onderwijs aan meisjes geresulteerd in de aanmelding van 177 000 meisjes op een school. Dat zijn allemaal positieve ontwikkelingen die in het verslag ook als zodanig worden onderkend.</p>
      <p sl="en">Wij delen echter ook uw bezorgdheid met betrekking tot de rechten van vrouwen in Turkije. De participatie van vrouwen op de arbeidsmarkt, hun vertegenwoordiging in de politiek, het onderwijs voor meisjes en het geweld tegen vrouwen zijn nog steeds grote probleemgebieden. Wij sluiten ons dan ook aan bij de strekking van de analyse en bij de aanbevelingen van het verslag.</p>
      <p sl="en">Het lage participatieniveau van vrouwen en het lage percentage werkende vrouwen in combinatie met de grote omvang van de “informele economie”, blijft een belangrijke uitdaging voor het werkgelegenheidsbeleid.</p>
      <p sl="en">Ook wij vinden de politieke participatie van vrouwen in Turkije schrikbarend laag. Er moet op dit punt dan ook nog veel werk worden verzet om hier verbetering in te brengen. Daarnaast zijn wij het hartgrondig eens met de constatering dat onderwijs bijzonder belangrijk is met het oog op de economische onafhankelijkheid van vrouwen.</p>
      <p sl="en">U weet dat gendergelijkheid in de context van de politieke criteria een belangrijk onderwerp is. Daarom volgt de Commissie al deze aspecten op de voet in het kader van haar reguliere controlewerkzaamheden. Ook tijdens de onderhandelingen besteden wij aandacht aan deze onderwerpen.</p>
      <p sl="en">Wij brengen in onze jaarlijkse voortgangsrapportages regelmatig verslag uit over de situatie. Ook stellen wij de geconstateerde onregelmatigheden aan de orde tijdens onze bilaterale voortgangsbijeenkomsten met de Turkse autoriteiten.</p>
      <p sl="en">Ik het kader van onze pretoetredingssteun financiert de Commissie ook een aantal projecten voor het bevorderen van de rechten van vrouwen. Daarbij wordt speciale nadruk gelegd op geweld tegen vrouwen. In 2007 zullen wij de oprichting van acht schuilplaatsen financieren voor vrouwen die slachtoffer zijn van huiselijk geweld.</p>
      <p sl="en">Ook in de dialoog tussen het maatschappelijk middenveld in de EU en Turkije staat gendergelijkheid hoog op de agenda. Via deze dialoog wordt getracht om de wederzijdse kennis te verbeteren en meer begrip voor elkaar te kweken. Inmiddels is er al een aantal projecten gefinancierd, waaronder enkele projecten waarbij vrouwen-NGO’s zijn betrokken.</p>
      <p sl="en">De Commissie zal de non-discriminatie van vrouwen op alle gebieden in de samenleving op actieve wijze blijven bevorderen. Daartoe zullen in toekomst ook nieuwe projecten in gang worden gezet. Wij zullen ook initiatieven van het maatschappelijk middenveld blijven stimuleren om de voorlichting te verbeteren. Ik denk daarbij bijvoorbeeld aan de campagne “Stop geweld tegen vrouwen”.</p>
    </intervention>
    <intervention id="1-137" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="fr">namens de PPE-DE-Fractie . – Mijnheer de Voorzitter, mevrouw de commissaris, beste collega’s, ik bedank onze rapporteur voor haar werk en ben blij met het levendige en vruchtbare debat dat heeft plaatsgevonden in de commissie die bevoegd is inzake de rol van vrouwen in het sociale, economische en politieke leven in Turkije.</p>
      <p sl="fr">Ik wil op drie punten van dat debat ingaan. Ten eerste bestaat nog steeds het hardnekkige misverstand dat het debat over de rol van vrouwen in Turkije gekoppeld is aan de vraag of Turkije al dan niet kan toetreden tot de Europese Unie. Het door elkaar halen van beide zaken maakt het er niet gemakkelijker op om ons te concentreren op de rol van vrouwen in Turkije, een onderwerp dat op zichzelf staat. In dit Parlement praten wij regelmatig over de rol van vrouwen in Afghanistan, de Maghreb of Afrika, zonder dat dit meteen betekent dat Afghanistan, de Maghreb of Afrika noodzakelijkerwijs tot het EU-lidmaatschap geroepen zijn. Dit geldt ook voor Turkije.</p>
      <p sl="fr">Ik roep ook de tegenhanger van de Raad van Europa op om zijn verantwoordelijkheid te nemen en de dialoog met Turkije als lidstaat van de Raad van Europa aan te gaan. Ik roep mijn collega-afgevaardigden op om de aandacht voor de rol van vrouwen in Turkije niet te laten verslappen.</p>
      <p sl="fr">Wij vrouwen hebben meerwaarde voor het gemeenschappelijk welzijn in de samenleving; als vredestichters moeten wij onze kennis delen en onze bijzondere wijsheid overbrengen, waar dan ook, met inbegrip van Turkije.</p>
      <p sl="fr">In de tweede plaats confronteert het debat over de rol van de vrouw in Turkije de EU-lidstaten met hun eigen verantwoordelijkheden. Hoe kunnen we Turkije de les lezen als we niet eens onze eigen plichten weten te vervullen? We kunnen alleen maar kritiek leveren op Turkije als we bereid zijn ook naar onszelf te kijken. We moeten dus geen belerende houding aannemen.</p>
      <p sl="fr">In de derde plaats kunnen we alleen maar iets doen aan de positie van vrouwen als we ook de rol van mannen hierbij betrekken. Niemand durft te wijzen op deze waarheid, die toch zeer politiek correct is, want ook voor mannen is er een zeer belangrijke rol weggelegd waar het gaat om de gelijkheid van mannen en vrouwen.</p>
      <p sl="fr">Tijdens onze ontmoeting in Istanbul heeft premier Erdogan duidelijk bevestigd dat hij gekant is tegen het geweld tegen vrouwen. Ik heb een beroep op hem gedaan om zich openlijk uit te spreken over dit dossier en het goede voorbeeld aan de Turkse mannen te geven. Het is niet genoeg dat hij de innerlijke overtuiging heeft dat geweld niet de oplossing is, hij moet dat ook luid en duidelijk verklaren, gebruikmakend van zijn eigen politieke reputatie.</p>
      <p sl="fr">Daarom herhaal ik mijn oproep aan de heer Erdogan vanaf dit spreekgestoelte. Neem publiekelijk stelling tegen het geweld tegen vrouwen, ook in uw land. Mijnheer Erdogan, zorg dat u het goede voorbeeld bent waarop mannen trots kunnen zijn, want zo zullen we met zijn allen een stapje vooruit kunnen zetten om de positie van de vrouw in uw land te verbeteren.</p>
    </intervention>
    <intervention id="1-138" speaker_id="1061" name="Lissy GRÖNER" is_mep="True" mode="spoken" nationality="Germany" birth_date="31-05-1954" birth_place="Langenfeld" p_group="Socialist Group in the European Parliament" m_state="DE">
      <p sl="de">namens de PSE-Fractie . – Mijnheer de Voorzitter, mevrouw de commissaris, geachte collega’s, ik zou mevrouw Bozkurt, die nu het tweede verslag namens de Vrouwencommissie heeft voorgelegd, en het onderwerp heel omzichtig en met veel verstand van zaken heeft aangepakt, willen bedanken. Juist met het oog op de mogelijke toetreding van Turkije tot de Europese Unie moeten we in het Europees Parlement het eerbiedigen van de mensenrechten – en vrouwenrechten zijn daarvan een integraal bestanddeel – als een absoluut noodzakelijke voorwaarde voor een mogelijk lidmaatschap stellen.</p>
      <p sl="de">Als lid van de Sociaal-democratische Fractie in het Europees Parlement ben ik van mening dat er op drie vlakken dringend iets moet veranderen. Het eerste vlak is onderwijs en arbeid. Helaas is de participatie van vrouwen op de arbeidsmarkt, die in 1998 bij 35 procent lag, gedaald tot nu 25 procent, hoewel het er in bepaalde sectoren wel goed uitziet, zoals bij advocaten en artsen. De Lissabon-strategie noemt echter 60 procent als streefdoel voor de arbeidsparticipatie voor vrouwen. Dat past niet bij elkaar, dat moet ook een potentiële kandidaat als Turkije heel duidelijk zijn. Onderwijs is een sleutel voor de ontwikkeling en veranderingen. Helaas hebben vooral in het oosten van Turkije nog heel veel vrouwen geen toegang tot het onderwijs. Het aantal analfabeten ligt hier nog steeds op 25 procent.</p>
      <p sl="de">Ook in de strijd tegen het geweld moeten heel snel nog meer stappen worden gezet. De heer Erdoğan heeft ons beloofd dat hij hiervoor meer zal doen, maar dat is op geen stukken na genoeg. Het openen van vrouwenhuizen zou een verdere stap in de juiste richting zijn, en het openbaar debat over geweld tegen vrouwen en over eermisdaden moet worden voortgezet.</p>
      <p sl="de">Tot slot zou ik met het oog op de verkiezingen een beroep op Turkije willen doen: als Turkije nog meer vooruitgang wil boeken, moet er ook over de quota worden gesproken. Het vrouwenaandeel in het Parlement ligt tot nu toe op 4 procent, in de gemeentelijraden ligt het op 1 procent. Dat kan zo niet doorgaan, er moeten drastische maatregelen worden genomen, zoals de invoering van een quotasysteem. Daarmee zouden we de vrouwen een grote dienst bewijzen, maar het zou ook de samenwerking tussen Europa en Turkije ten goede komen.</p>
    </intervention>
    <intervention id="1-139" speaker_id="28254" name="Karin RESETARITS" is_mep="True" mode="spoken" nationality="Austria" birth_date="15-12-1961" birth_place="Wien" p_group="Non" m_state="AT">
      <p sl="de">namens de ALDE-Fractie . – Mijnheer de Voorzitter, vandaag bespreken we de situatie van de Turkse vrouwen, we geven Turkije adviezen en goede raad, we stellen eisen en willen dat er veranderingen komen. Het verslag van onze collega Emine Bozkurt is een goed stuk werk. Het zal de democratisering bevorderen, en er toe bijdragen om de levenssituatie van Turkse vrouwen te verbeteren. Alles wat we deze week vragen van de toetredingskandidaat Turkije moeten we zelf echter ook in ons vaandel schrijven. We mogen niet langer een nationale minderheid in Europa bepaalde grondrechten ontzeggen. We moeten deze nationale minderheid de mogelijkheid bieden om haar eisen hier in het Europees Parlement te stellen. We moeten deze nationale minderheid eindelijk toestaan om handel te drijven met de EU en met de rest van de wereld. We moeten haar toestaan om scholen en universiteiten te bezoeken, zoals het recht dat garandeert, we moeten de diploma’s erkennen. We moeten deze nationale minderheid toestaan om deel te nemen aan Europese sportevenementen. We moeten een einde maken aan deze discriminatie in de EU!</p>
      <p sl="de">U weet over wie ik het heb. Ik heb het over de nationale minderheid die in 2004 met een overweldigende meerderheid ja heeft gezegd tegen de Europese Unie, en die heeft gestreefd naar de hereniging met de andere nationale minderheid in hun land, en aan wie wij daarna het einde van hun isolement hebben beloofd. Ik heb het over de Turken op Cyprus. Wat is de grootste troef in de mouw van de Europese Unie? Waarop zijn we terecht bijzonder trots? Dat is het feit dat de Europese Gemeenschap een vredesproject is. Waar halen we eigenlijk het lef vandaan om de andere kant op te kijken wanneer een lidstaat van de EU grote problemen heeft met het vreedzaam samenleven van twee nationale minderheden, VN-troepen nodig heeft en teveel soldaten op het grondgebied heeft? Het eiland is vol soldaten en wapens. Wanneer de christenen en de moslims op Cyprus niet met elkaar kunnen samenleven, hoe kan dat dan ooit lukken in de Europese Unie, die een veel ingewikkeldere structuur heeft? De EU doet niet genoeg om haar interne problemen aan te pakken, en verspeelt daardoor een deel van haar geloofwaardigheid. Er kan geen vredesunie zijn zolang Cyprus een gedeeld eiland blijft! Het is goed als we de Turkse vrouwen in Turkije helpen om hun rechten te doen gelden, maar we moeten dat ook voor de Turkse vrouwen op Cyprus doen.</p>
    </intervention>
    <intervention id="1-141" speaker_id="1944" name="Sebastiano (Nello) MUSUMECI" is_mep="True" mode="spoken" nationality="Italy" birth_date="21-01-1955" birth_place="Militello Val Catania" p_group="Union for Europe of the Nations Group" m_state="IT">
      <p sl="it">namens de UEN-Fractie . – Mijnheer de Voorzitter, geachte collega’s, om te beginnen wil ik de rapporteur feliciteren met haar goed doortimmerde verslag. Het is een document dat uiterst belangrijke onderwerpen behandelt en het accent legt op de situatie van de vrouw in Turkije en derhalve ook in de Europese Unie.</p>
      <p sl="it">Van vele kanten wordt beweerd dat de meetlat voor de vooruitgang die dat land heeft geboekt in de richting van het lidmaatschap van de Europese Unie op de eerste plaats de eerbiediging van de mensenrechten dient te zijn en vervolgens ook de gelijkheid van man en vrouw. Wij zijn het daarmee eens maar ik meen dat, los van de Turkse wens om tot de Europese Unie toe te treden, gelijke rechten voor vrouwen in Turkije moeten worden gerealiseerd. Het is een zaak die van elementair belang is voor elke moderne en democratische staat. Helaas beschikt de Europese Unie op dat terrein niet over voldoende integriteit om zich op te kunnen werpen als garant en voorvechter van rechten.</p>
      <p sl="it">De rapporteur wijst met name op het zeer geringe aantal Turkse vrouwen die posities in het centrum van de macht bezetten. Paragraaf 41 van het verslag noemt als correctiemiddel voor de korte termijn een verplicht quotasysteem. Ik blijf daarover sceptisch, want waarom zou dat systeem in Turkije moeten werken terwijl het bij ons in de Europese Unie niet functioneert?</p>
      <p sl="it">De aanpak van het verslag wekt bij mij twee tegenovergestelde reacties. Aan de ene kant verheugt het mij te constateren dat er geen melding wordt gemaakt van foltering of het gebruik van overdreven geweld door de politie bij demonstraties, terwijl het mij aan de andere kant zorgen baart vast te stellen dat talrijke kwesties zoals analfabetisme onder vrouwen en eerwraak nog aan de orde van de dag zijn. Ik denk dat het veel langer zal duren dan de meest optimistische verwachtingen luiden, voordat deze verschijnselen zullen zijn verdwenen.</p>
    </intervention>
    <intervention id="1-142" speaker_id="4302" name="Feleknas UCA" is_mep="True" mode="spoken" nationality="Germany" birth_date="17-09-1976" birth_place="Celle" p_group="Confederal Group of the European United Left - Nordic Green Left" m_state="DE">
      <p sl="de">namens de GUE/NGL-Fractie . – Mijnheer de Voorzitter, geachte collega’s, ik zou mevrouw Bozkurt willen bedanken voor haar verslag, waarin ze een uitstekende beschrijving geeft van de situatie van de vrouw in Turkije. Haar eerste verslag is nu al bijna twee jaar geleden gepubliceerd, en er is ook wel enige vooruitgang geboekt, maar toch stel ik vast dat er in Turkije nog veel schort aan de gelijke behandeling van mannen en vrouwen. De grote problemen zijn het hoge aandeel analfabeten, het ligt op ongeveer 25 procent, in bepaalde regio’s zelfs op 40 procent, en het nog steeds bijzonder lage vrouwenaandeel onder de besluitvormers in de locale en nationale instanties.</p>
      <p sl="de">Nog veel schokkender vind ik echter het geweld waarvan vrouwen nog steeds het slachtoffer worden. Helaas zijn er nog steeds geen betrouwbare cijfers over de omvang van dit probleem, en dat bekritiseert u terecht in uw verslag, mevrouw Bozkurt. In dit verband vind ik het beangstigend dat er in Turkije, een land met een bevolking van 70 miljoen inwoners, maar dertig vrouwenhuizen zijn, hoewel de wet voorschrijft dat er in gemeentes met meer dan 50 000 inwoners vluchthuizen voor slachtoffers van geweld moeten worden voorzien.</p>
      <p sl="de">Het lijkt dat het aantal eermoorden na de verhoging van de maximale straf is gedaald. Ik ben echter bang dat de toename van het aantal zelfmoorden in bepaalde regio’s toe te schrijven is aan verkapte eermoorden. De Turkse regering kan en mag dit niet dulden, ze moet betrouwbare gegevens verzamelen en vrouwenhuizen oprichten, waar vrouwen die met geweld worden bedreigd bescherming en psychologische begeleiding krijgen. Dat is de enige manier om vrouwen en meisjes bij voorbaat een perspectief te bieden in een situatie die hopeloos lijkt, al is het maar het perspectief dat ze ongedeerd blijven.</p>
    </intervention>
    <intervention id="1-143" speaker_id="28334" name="Urszula KRUPA" is_mep="True" mode="spoken" nationality="Poland" birth_date="20-10-1949" birth_place="Łódź" p_group="European Conservatives and Reformists Group" m_state="PL">
      <p sl="pl">namens de IND/DEM-Fractie . – Mijnheer de Voorzitter, het verslag over de rol van de vrouw in het maatschappelijke, economische en politieke leven van Turkije bevat een oproep om het communautair acquis op het gebied van vrouwenrechten en gelijke kansen beter in praktijk te brengen. Nu zien we echter al dat de enorme verscheidenheid in de Unie tot gevolg heeft dat veel maatregelen niet het gewenste effect opleveren en een bron van conflicten zijn of – in tegenstelling tot wat de slogans beweren – de antithese van vrijheid zijn.</p>
      <p sl="pl">Zowel op cultureel als godsdienstig vlak zijn er grote verschillen in de omgangsvormen tussen beide gemeenschappen en daarom zou het beter zijn om de Turkse vrouwen te helpen hun problemen zelf op te lossen, in plaats van hen een denkwijze en een model op te leggen dat ver van hun eigen cultuur en tradities afstaat. Onze Gemeenschap van landen die toch, zoals uit vele documenten blijkt, op principes als waardigheid en vrijheid gestoeld is, zou de bevordering van onderwijs en de bestrijding van armoede en geweld tot doel moeten hebben, en zou niet moeten proberen de Turken een wereldbeeld op te leggen dat hun vreemd is. Dit laatste is op zich een vorm van dwang, waar de Unie zogezegd zo op tegen is.</p>
    </intervention>
    <intervention id="1-144" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">namens de ITS-Fractie . – Mijnheer de Voorzitter, de wettelijke situatie van de vrouw in Turkije is iets beter geworden, maar er is geen enkele reden om dit een succes te noemen. Wanneer we kijken hoe het recht in de praktijk wordt toegepast, en wat de houding van de grote meerderheid van de bevolking is, dan zien we meteen dat verreweg de meeste verbeteringen slechts op papier bestaan.</p>
      <p sl="de">Theoretisch is lichamelijk geweld nu een reden voor een scheiding, en uit de statistieken blijkt dat er van deze bepaling vaak gebruik wordt gemaakt. Het scheidingspercentage is in Turkije echter lager dan in veel andere ontwikkelingslanden. Wat is dat voor een rechtsstaat, die de vervolging stopzet wanneer de verdachte de feiten ontkent, en waar bedreigde vrouwen vrijwel nooit door de politie worden beschermd? Wat leveren deze eigenlijk zinvolle wetswijzigingen op, wanneer de rechters ze in hun vonnissen voortdurend aan hun laars lappen?</p>
      <p sl="de">Ook het hoge aandeel analfabeten onder vrouwen, het hoge aantal gedwongen huwelijken en de toename van het aantal eermoorden die als zelfmoord worden verhuld spreken volgens mij boekdelen. En als een slecht opgeleide vrouw, die misschien als een soort slaaf werkt, dan werkloos wordt, verschijnt ze zelfs niet in de officiële statistiek.</p>
      <p sl="de">Dat vervalst de werkloosheidsstatistieken, en daardoor dreigt er een migratiegolf op ons af te komen. Alleen al daarom moet de EU aan de noodrem trekken. De manier waarop vrouwen worden behandeld, en in het algemeen hun positie in de Turkse samenleving, bewijst volgens mij namelijk eens te meer dat Turkije geen Europees land is, en het waarschijnlijk ook nooit zal worden.</p>
    </intervention>
    <intervention id="1-145" speaker_id="4294" name="Heide RÜHLE" is_mep="True" mode="spoken" nationality="Germany" birth_date="05-11-1948" birth_place="Heilbronn" p_group="Group of the Greens/European Free Alliance" m_state="DE">
      <p sl="de">namens de Verts/ALE-Fractie . – Mijnheer de Voorzitter, het spijt me dat ik wat later binnenkom, ik zat in de vergadering van de coördinatoren van de Commissie interne markt. Ik ben heel blij met het verslag dat mevrouw Bozkurt namens de Commissie rechten van de vrouw en gendergelijkheid heeft voorgelegd. Het is evenwichtig en constructief, maakt duidelijk welke vooruitgang er is geboekt voor de rechten van de vrouw, maar ook welke tekortkomingen er nog steeds zijn, en dat Turkije consequent verder moet gaan op de ingeslagen weg van de hervormingen.</p>
      <p sl="de">Minister-president Erdoğan zou er daarom goed aan doen om het beleid voor de gelijke behandeling van mannen en vrouwen voort te zetten, en het onafhankelijke vrouwenwerk te bevorderen, al vinden er dit jaar enorm belangrijke verkiezingen plaats. In het verslag krijgen we een goed overzicht over de rol van de vrouw in de Turkse samenleving, de economie en de politiek. Ik ben blij met de geplande maatregelen ter bestrijding van geweld tegen vrouwen, bijvoorbeeld het initiatief om tijdens de militaire dienst, of tijdens de opleiding van politieagenten, aandacht te besteden aan de preventie van geweld. Dit is een belangrijk en juist beleid, dat ook de steun geniet van de Turkse minister voor Vrouwenzaken. Alleen dergelijke initiatieven kunnen leiden tot de nodige mentaliteitsverandering. Ook het decreet van ministerpresident Erdoğan als reactie op het verslag van het Turkse Parlement over eermoorden, moorden op basis van het gewoonterecht en geweld tegen vrouwen is een stap in de juiste richting. In dat decreet worden veel kritieke punten in verband met het vrouwenbeleid genoemd, en alle ministeries, openbare instanties en plaatselijke overheden krijgen de opdracht om consequent op te treden als er geweld tegen vrouwen wordt gepleegd. Nu moeten er echter ook bindende en concrete instructies voor de uitvoering ervan worden gegeven, en daaraan schort het nog. Zonder concrete aanwijzingen, zonder duidelijke sancties voor het niet uitvoeren van de nodige maatregelen, blijft het decreet namelijk een tandeloze tijger.</p>
      <p sl="de">Uit de recente ervaringen is wel gebleken hoe belangrijk het is om openbare instellingen zoals justitie, de gemeente, de politie en de medische diensten te betrekken bij het bestrijden van geweld tegen vrouwen. Het is namelijk heel belangrijk dat ook die zich op hun beleid bezinnen. Het is te vaak gebeurd dat vrouwen, die om bescherming vroegen, van de overheid nul op het rekest kregen, en dan het slachtoffer van huiselijk geweld werden. Daarom doen we een beroep op de Turkse regering om de vrouwen die het slachtoffer worden van deze vorm van geweld alle nodige bescherming te bieden. Wanneer de openbare instanties de slachtofferhulp niet bieden, moet bovendien een gerechtelijk onderzoek plaatsvinden, en moeten de verantwoordelijke personen strafrechtelijk ter verantwoording worden geroepen. Bovendien moeten de overheidsdiensten nauwer samenwerken met onafhankelijke vrouwenorganisaties, en ze financieel ondersteunen.</p>
    </intervention>
    <intervention id="1-146" speaker_id="4555" name="Daniel HANNAN" is_mep="True" mode="spoken" nationality="United Kingdom" birth_date="01-09-1971" birth_place="Lima" p_group="European Conservatives and Reformists Group - Vice" m_state="GB">
      <p sl="en">Mijnheer de Voorzitter, dit debat gaat eigenlijk niet echt over vrouwen in Turkije. Veertien jaar geleden had Turkije al een vrouwelijke regeringsleider. Van de 27 lidstaten van de EU zijn er nog steeds 18 die deze mijlpaal niet hebben bereikt. Toch weerhoudt dat dit Parlement er niet van om Ankara te kapittelen over de vertegenwoordiging van vrouwen in de politiek.</p>
      <p sl="en">Dit verslag gaat eigenlijk over de aanvraag van Turkije voor het lidmaatschap van de EU. In het verslag wordt bijvoorbeeld geëist dat Koerdische vrouwengroepen expliciet als zodanig worden erkend. Dat is een opzettelijke provocatie van Ankara, aangezien de regering al geruime tijd het standpunt uitdraagt dat alle Turkse burgers voor de grondwet gelijk zijn. Ook nu weer wordt de lat voor Turkije hoger gelegd dan voor welke andere kandidaat-lidstaat in het verleden dan ook. Wij kapittelen de Turken op een uiterst opdringerige manier over Cyprus, over de status van minderheden en over de massamoord in Armenië. Zij kunnen het echter nooit goed doen. Als zij uitingen van islamitische devotie onderdrukken, noemen wij hen autoritair. Als zij dat echter niet doen, noemen wij hen fundamentalistisch. De waarheid is dat veel afgevaardigden in dit Parlement vastbesloten zijn – en ik parafraseer hier de beruchte uitspraak van Gladstone – om de Turk met z’n hele hebben en houden uit Europa te verjagen. De kern van het probleem draait niet om de mensenrechten. Nee, de betreffende afgevaardigden zijn bang dat door de toetreding van een dichtbevolkt, trots en assertief moslimland hun droom van een federatie, van een land met de naam Europa, in gevaar komt.</p>
      <p sl="en">Hoewel ik hun standpunt niet deel, onderken ik dat hun bezorgdheid legitiem is. Het zou echter voor alle betrokkenen beter zijn geweest als Brussel eerlijk was geweest en vanaf het begin “nee” tegen de toetreding had gezegd. Vervolgens had er dan aan het opbouwen van vriendschappelijke bilaterale betrekkingen gewerkt kunnen worden. In plaats daarvan zullen wij Turkije de komende tien tot vijftien jaar aan het lijntje houden en hen tot pijnlijke concessies op buitenlands en binnenlands gebied dwingen. Daarnaast zullen zij aan de voorschriften van tienduizenden pagina’s van het acquis communautaire moeten voldoen en dan, en pas op dat moment, zullen wij de toetreding van het land afwijzen.</p>
      <p sl="en">Dat is geen manier om een bondgenoot te behandelen, geachte collega’s. Het gaat immers om een land dat de vlag van Europa meer dan een halve eeuw heeft verdedigd tegen het totalitaire regime van de Sovjet-Unie. Wellicht dat wij in de toekomst ooit weer een beroep op Turkije moeten doen om ons te verdedigen tegen het totalitarisme van religieuze fanatici. Turken hebben net als alle andere volken recht op hun trots. Door hen op deze manier te misbruiken, loopt de EU het risico dat zij precies datgene creëert waar zij bang voor is: de opkomst van een antiwesters sentiment onder een volk dat wij al heel lang tot onze vrienden mogen rekenen.</p>
    </intervention>
    <intervention id="1-147" speaker_id="23805" name="Zita GURMAI" is_mep="True" mode="spoken" nationality="Hungary" birth_date="01-06-1965" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Het is van het allerhoogste belang dat het stelsel van democratische instellingen van Turkije verder wordt versterkt door die hervormingen door te voeren die de integratie in Europa bevorderen. Eind vorig jaar werd in een verslag van het Europees Parlement gewezen op de vertraging van het hervormingsproces en werd in het bijzonder benadrukt dat er onvoldoende vooruitgang werd geboekt wat betreft het waarborgen van de rechten van vrouwen.</p>
      <p sl="hu">Het is onaanvaardbaar dat Turkse vrouwen op bijna alle terreinen van het leven gediscrimineerd worden: op de arbeidsmarkt, in de besluitvorming en in het onderwijs, en dat ze in vergelijking met hun mannelijke tegenhangers aanzienlijk in het nadeel zijn. Rechten die door de wet worden gegarandeerd, hebben geen nut als de tenuitvoerlegging ervan in de praktijk niet wordt gewaarborgd.</p>
      <p sl="hu">De politieke wil van de Turkse regering vormt de beste garantie voor de tenuitvoerlegging van deze rechten. Wil dit gebeuren, dan is een sociale dialoog noodzakelijk waaraan organisaties uit het maatschappelijk middenveld deelnemen. Informatiecampagnes zouden de meest effectieve manier zijn om de aandacht van de samenleving te vestigen op het waarborgen van de rechten van vrouwen.</p>
      <p sl="hu">Het aanhoudende geweld tegen vrouwen is schokkend, en onacceptabel in een land dat ernaar streeft de grondbeginselen van de Europese integratie over te nemen. Het is de taak van de Turkse regering passende middelen te vinden om dit schandelijke probleem op te lossen en geleidelijk te doen verdwijnen. De Europese Unie kan met het oog daarop haar hulp aanbieden door de ervaringen te delen die zij heeft opgedaan met haar programma’s en beste praktijken.</p>
      <p sl="hu">Ik koester de hoop dat Turkije bereid is hulp aan te nemen en echt tot actie zal overgaan om dit probleem aan te pakken. Ik dank mijn collega mevrouw Bozkurt voor haar werk, want het verslag is uitstekend en ik roep het Parlement op het aan te nemen.</p>
    </intervention>
    <intervention id="1-148" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">Mijnheer de Voorzitter, ik wil mevrouw Bozkurt graag van ganser harte feliciteren met haar uitstekende en belangrijke verslag; ik heb het gevoel dat dit verslag zelfs nog aan belang wint omdat het opgesteld is door een moedige vrouw van Turkse origine, die de speciale omstandigheden en normen in de Turkse, islamitische, deels seculiere en deels fundamentalistische maatschappij kent en begrijpt.</p>
      <p sl="en">Vele jaren geleden werden vrouwen in de Turkse samenleving veeleer als objecten dan als mensen gezien. Zij hebben daar enorm onder geleden, en pas sinds enkele jaren wordt getracht om verbetering in deze trieste situatie te brengen. Hoewel er al enkele stappen in de goede richting zijn gezet, moet er nog steeds veel gebeuren. Ik vind eigenlijk dat er zelfs minder vooruitgang is geboekt dan waarop wij hadden gehoopt. In grote delen van Turkije, met name in het zuidoosten van het land, worden vrouwen nog steeds als tweederangsburgers behandeld en worden zij op brute wijze gediscrimineerd. Voor een Europees georiënteerd land is het analfabetisme onder Turkse vrouwen ongekend hoog. Daarnaast is de mate en omvang van geweld tegen vrouwen nog steeds onaanvaardbaar hoog. Helaas wordt dat geweld in veel gevallen als de norm beschouwd door grote delen van de Turkse maatschappij. Er is in Turkse dorpen en steden ook nog te vaak sprake van die verwerpelijke, criminele en aanstootgevende eerwraak.</p>
      <p sl="en">Het klopt dat de Turkse regering enkele maatregelen heeft genomen om dingen recht te zetten. Zo is er bijvoorbeeld de laatste tijd uitgebreider aandacht besteed aan meer onderwijs voor vrouwen en aan een betere opleiding van politie en justitie om adequater om te gaan met geweld tegen vrouwen. Er vindt daarnaast een landelijke voorlichtingscampagne plaats en er is sprake van een striktere handhaving van de wet, echter zonder dat dit het gewenste effect heeft. Er moeten namelijk ook drastische wijzigingen worden doorgevoerd op de invloedrijke politieke niveaus.</p>
      <p sl="en">Minister-president Erdogan heeft onlangs zelf de aandacht gevestigd op “staat-in-de-staat” in Turkije, die zich verzet tegen de hervormingen van de regering en tegen de parlementaire democratie. Deze staat-in-de-staat wordt met name gesteund door het leger en andere extreme nationalistische elementen. Hierdoor wordt de vooruitgang in Turkije belemmerd. Overigens is dit er ook de oorzaak van, mevrouw Resetarits, dat de Turks-Cyprioten geïsoleerd blijven en de tweedeling van Cyprus in stand wordt gehouden. Dergelijke extremistische elementen hebben geen behoefte aan vrijgevochten vrouwen die op alle fronten gelijkwaardig zijn aan mannen. Het is onze plicht om dit verslag te steunen en de Turkse vrouwen de vrijheid te geven waar ze recht op hebben.</p>
    </intervention>
    <intervention id="1-149" speaker_id="28211" name="Lydia SCHENARDI" is_mep="True" mode="spoken" nationality="France" birth_date="27-06-1952" birth_place="Montreuil s/Bois" p_group="Non" m_state="FR">
      <p sl="fr">Mijnheer de Voorzitter, beste collega’s, afgezien van het feit dat het helder is, is de grote verdienste van dit verslag van mijn collega, mevrouw Bozkurt, dat het de balans opmaakt van de trieste werkelijkheid van de rechten van de vrouw in Turkije.</p>
      <p sl="fr">Ondanks alle intentieverklaringen van de Turkse autoriteiten en de pseudohervormingen op mensenrechtengebied is de realiteit immers dat het huiselijk geweld, de eermisdaden en de gedwongen huwelijken eerder toe- dan afnemen, en dat de discriminatie van vrouwen op de arbeidsmarkt en in het onderwijs voortduurt.</p>
      <p sl="fr">Bij dit alles mogen we overigens niet uit het oog verliezen dat, los van het feit dat deze aantasting van de rechten van de vrouw indruist tegen het concept van de mensenrechten, die onder meer zijn vastgelegd in het Handvest van de grondrechten, onverminderd geldt dat Turkije niet Europees is en niet is voorbestemd om tot de Europese Unie toe te treden.</p>
      <p sl="fr">Ook al zou blijken dat het land voldoet aan alle economische, juridische en sociale criteria zoals vastgesteld tijdens de Top van Kopenhagen, dan nog deelt Turkije, met zijn bevolking die voor 99 procent uit moslims bestaat en zijn grondgebied dat voor 94 procent in Azië ligt, niet onze waarden, die gegrondvest zijn op het christendom en het humanisme.</p>
      <p sl="fr">Turkije is een mooi en groot land met een moedige, trotse en gastvrije bevolking. De geprivilegieerde betrekkingen die wij nu al in het kader van de douane-unie met Turkije onderhouden moeten zeker behouden blijven, maar het land kan en moet in geen geval toetreden tot de Europese Unie.</p>
    </intervention>
    <intervention id="1-150" speaker_id="31730" name="Joel HASSE FERREIRA" is_mep="True" mode="spoken" nationality="Portugal" birth_date="13-07-1944" birth_place="Lisboa" p_group="Socialist Group in the European Parliament" m_state="PT">
      <p sl="pt">Mijnheer de Voorzitter, de beoordeling van de manier waarop Turkijke de criteria voor toetreding tot de Europese Unie respecteert noopt ons de geboekte vooruitgang frequent te evalueren, met name op het terrein van de mensenrechten.</p>
      <p sl="pt">Het uitstekende verslag van mevrouw Bozkurt schenkt veel aandacht aan de ontwikkeling van de situatie van de vrouw in Turkije. Dat is voor mij reden de rapporteur geluk te wensen met haar werk. Ik zou een aantal van haar aanbevelingen willen noemen: prikkels voor de sociale partners om de participatie van vrouwen aan de sociale dialoog te bevorderen; de oproep tot de Turkse autoriteiten om een systeem te creëren om voortijdige schoolverlaters te volgen; het voorstel voor een verplicht quotasysteem – dat in meerdere landen, van het Iberisch schiereiland tot Scandinavië, functioneert – om een redelijke vertegenwoordiging van vrouwen op kieslijsten te garanderen; het verstrekken van instructies aan rechters om “eerwraak” en gedwongen huwelijken streng te straffen; het opzetten van een campagne om het imago van de vrouw in het economische en sociale leven te verbeteren; en het opnemen van de sociale partners en een aantal NGO’s in het adviesorgaan voor de status van vrouwen.</p>
      <p sl="pt">Het verslag-Bozkurt is aldus een uitstekende bijdrage om de vooruitgang van de situatie van de vrouw in Turkije te beoordelen. Beste collega’s, ik kan het niet nalaten u te zeggen dat er wat de situatie van de vrouw betreft in heel Europa vooruitgang mogelijk is. Zo is gisteren nog in Portugal bij referendum de legalisering van abortus goedgekeurd. Het was een grote dag voor Portugal en een uitstekende dag voor de rechten van de vrouw.</p>
    </intervention>
    <intervention id="1-151" speaker_id="1956" name="Frank VANHECKE" is_mep="True" mode="spoken" nationality="Belgium" birth_date="30-05-1959" birth_place="Brugge" p_group="Non" m_state="BE">
      <p sl="nl">Voorzitter, geachte collega's, het zal allicht niet de bedoeling zijn van de verslaggeefster, maar het verslag Bozkurt is eigenlijk ontegensprekelijk de zoveelste illustratie van het feit dat Turkije gewoon niet thuishoort in Europa. Het is immers verkeerd te denken dat Turkije gewoon maar een land is waar nog een paar zaken wat verkeerd lopen en dat alles op te lossen is met wat nieuwe wetten en wat nieuwe regels of met de absorptie van enkele tienduizenden bladzijden acquis communautaire , waarna een nieuwe Europese lidstaat zou gecreëerd worden. Dat is absurd. Europeanen zijn vooreerst mensen die binnen een zeer bepaald geografisch Europees kader leven. Dat is voor Turkije al niet het geval. Maar daarnaast zijn Europeanen ook mensen die deel uitmaken van een zeer afgelijnde rechtsgemeenschap en waardengemeenschap, waartoe onder meer de gelijkwaardigheid van man en vrouw behoren. En ja, het gaat dan ook over cultuur, mentaliteit en zelfs godsdienst wanneer die godsdienst zich, zoals dat bij de islam het geval is, niet beperkt tot innerlijke beleving maar haar achterhaalde en meestal totaal verwerpelijke regels aan de hele gemeenschap wil opdringen. Om bij het onderwerp van dit verslag te blijven, Turkije is ongetwijfeld het meest moderne islamland, maar het blijft, wanneer het over vrouwenrechten gaat, een achterlijk land. Want het is een islamitisch land, waar de vrouw als minderwaardig wordt beschouwd en dat zal met de voortschrijdende islamisering niet verbeteren, integendeel. In godsnaam dus, laten we stoppen met het kurieren am Symptom. Turkije is een nabuurland, maar kan nooit een Europees land worden.</p>
    </intervention>
    <intervention id="1-152" speaker_id="28377" name="Lidia Joanna GERINGER de OEDENBERG" is_mep="True" mode="spoken" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Mijnheer de Voorzitter, het lage percentage vrouwen dat in Turkije deelneemt aan het maatschappelijk, economisch en politieke verkeer is vooral het gevolg van een gebrekkige toegang tot onderwijs. Er is dan al wel een en ander veranderd, maar desalniettemin blijft het analfabetisme bij vrouwen en meisjes onverminderd hoog. Uit geraamde gegevens van UNICEF blijkt dat er elk jaar tussen zeshonderd- en achthonderdduizend Turkse meisjes niet naar school gaan omdat ze dat niet mogen van hun familie of omdat het te moeilijk is om er te komen.</p>
      <p sl="pl">Dit is niet het enige probleem waar de Turkse vrouwen mee te kampen hebben. Geweldpleging tegen vrouwen, eermoorden en gedwongen huwelijken komen op grote schaal voor en vormen een aantasting van een van de grondrechten van de mens, namelijk om over zijn eigen lot te mogen beschikken. In veel gebieden in het zuidoosten van Turkije wordt niet eens aangifte gedaan van de geboorte van een meisje, waardoor deze verstoken blijven van burgerrechten zoals toegang tot onderwijs of gezondheidszorg.</p>
      <p sl="pl">Vrouwen nemen nauwelijks deel aan het politieke leven in Turkije, en in het Turkse Parlement is er nog steeds geen permanente Commissie voor gelijke kansen en vrouwenrechten. De Turkse regering zou zo snel mogelijk adequate regelgeving op het gebied van vrouwenrechten ten uitvoer moeten leggen en erop moeten toezien dat die ook daadwerkelijk in praktijk wordt gebracht. Openbare instellingen, zoals het gerechtelijk apparaat, de politie en het systeem voor gezondheidszorg moeten mishandelde vrouwen bescherming en alle mogelijke vormen van bijstand bieden. Ook voor de sociale partners is er een belangrijke rol weggelegd in het bevorderen van vrouwenrechten, het organiseren van debatten of cursussen waarmee de vrouw voorgesteld wordt als volwaardig burger van Turkije met een wezenlijk aandeel in de economische en maatschappelijke ontwikkeling van haar land.</p>
      <p sl="pl">Tot slot zou ik mevrouw Boskurt willen complimenteren met dit belangrijke verslag, dat hopelijk een gunstige invloed zal hebben op de positie van de vrouw in Turkije.</p>
    </intervention>
    <intervention id="1-153" speaker_id="28349" name="Teresa RIERA MADURELL" is_mep="True" mode="spoken" nationality="Spain" birth_date="13-10-1950" birth_place="Barcelona" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Allereerst zou ik mevrouw Bozkurt geluk willen wensen met haar werk en met de wijze waarop zij de situatie van de vrouwen in Turkije in de gaten houdt. Dankzij haar goede werk krijgt de kwestie van de rechten van de vrouw net zoveel aandacht als andere beleidskwesties. Ik denk dat u hiermee geschiedenis schrijft, mevrouw Bozkurt. Mijn gelukwensen!</p>
      <p sl="es">Als iemand die dit proces van nabij heeft gevolgd, het eerste verslag, de uiterst boeiende werkvergaderingen van een delegatie van de Commissie rechten van de vrouw die we in Istanbul en Ankara hebben gehouden, en nu dit tweede verslag, moet ik zeggen dat ik het met u eens ben dat we er op dit moment op moeten toezien dat de wetten inzake de rechten van de vrouw niet worden ingetrokken.</p>
      <p sl="es">Ofschoon de wetgeving op dit gebied over het algemeen een succes is geweest, is het dringend noodzakelijk dat we een adequate context creëren om wetsherzieningen ten uitvoer te leggen. Het is bijzonder moeilijk om verder vooruitgang te boeken, als belangrijke wetswijzigingen niet in de praktijk worden toegepast. Vrouwen moeten in hun dagelijks leven kunnen zien dat de situatie verbetert. Het gaat er niet alleen om dat vrouwen rechten hebben, maar ook dat ze een klacht kunnen indienen als die niet gerespecteerd worden. Alleen door de concrete tenuitvoerlegging van de wetsherzieningen over het hele grondgebied te bespoedigen, zullen we ervoor kunnen zorgen dat de nieuwe wetgeving betreffende de rechten van de vrouw wordt veiliggesteld.</p>
      <p sl="es">Ik wil hier tevens benadrukken dat het van groot belang is dat de Turkse overheid bereid is om het geweld tegen vrouwen aan te pakken, en om akkoord te gaan met de mogelijkheid om gebruik te maken van maatregelen voor positieve actie teneinde genderongelijkheid te bestrijden.</p>
      <p sl="es">Ten slotte wil ik wijzen op de bereidheid van de Turkse regering om een dialoog aan te gaan en beter samen te werken met vrouwenorganisaties die actief zijn op het gebied van gendergelijkheid, en het lijkt me dan ook een heel goede zaak dat de rapporteur de Europese Commissie om steun verzoekt om die samenwerking te vergemakkelijken. Nogmaals mijn gelukwensen, mevrouw Bozkurt.</p>
    </intervention>
    <intervention id="1-154" speaker_id="photo_generic" name="Meglena Kuneva" is_mep="True" mode="spoken">
      <p sl="en">lid van de Commissie. – Mijnheer de Voorzitter, ik wil het Parlement graag voor deze discussie bedanken. Mijn dank gaat ook uit naar de afgevaardigden voor de opmerkingen die zij hebben gemaakt. Ik denk dat wij het er allemaal over eens zijn dat de situatie rondom de vrouwenrechten in Turkije ondanks de recente positieve ontwikkelingen verdere verbetering behoeft. Hoewel er vooruitgang is geboekt bij het verbeteren van de wetgeving, blijft de tenuitvoerlegging ervan een uitdaging en op dit punt moet het tempo ook verhoogd worden.</p>
      <p sl="en">Wij zijn nu in afwachting van verdere positieve ontwikkelingen en hopen dat de activiteiten van het Europees Parlement en de Commissie dit proces zullen ondersteunen. Last but not least wil ik benadrukken dat het zeer belangrijk is dat het maatschappelijk middenveld bij dit proces wordt betrokken.</p>
      <p sl="en">Sta mij toe om kort nog wat cijfers te geven die voor u van belang kunnen zijn. De cijfers hebben betrekking op financiële middelen die door de Commissie zijn toegewezen. Voor het bestrijden van huiselijk geweld tegen vrouwen: 2,968 miljoen EUR. Voor de ondersteuning van de rol van het maatschappelijk middenveld in het pretoetredingsproces: 2,5 miljoen EUR. Voor het opzetten van schuilplaatsen voor vrouwen die slachtoffer zijn van huiselijk geweld: 8,5 miljoen EUR. Middels deze en andere activiteiten zal de Commissie ondersteuning blijven geven aan de aspecten die in dit verslag worden benadrukt.</p>
      <p sl="en">Sta mij toe om de rapporteur nogmaals te bedanken voor het uitstekende werk dat zij heeft verricht.</p>
    </intervention>
    <intervention id="1-155" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Het debat is gesloten.</p>
      <p sl="nl">De stemming vindt morgen om 12.00 uur plaats.</p>
    </intervention>
  </section>
  <section id="creitem16" title="16. EU-beperkingen voor vloeistoffen die passagiers in vliegtuigen mogen meenemen (debat)">
    <intervention id="1-157" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Aan de orde is:</p>
      <p sl="nl">Mondelinge vraag (O-0003/2007) van Ignasi Guardans Cambó, Jeanine Hennis-Plasschaert, Alexander Alvaro en Marios Matsakis, namens de ALDE-Fractie, aan de Commissie: EU-beperkingen voor vloeistoffen die passagiers in vliegtuigen mogen meenemen (B6-0004/2007);</p>
      <p sl="nl">Mondelinge vraag (O-0005/2007) van Monica Frassoni, Kathalijne Maria Buitenweg en Raül Romeva i Rueda, namens de Verts/ALE-Fractie, aan de Commissie: EU-beperkingen voor vloeistoffen die passagiers in vliegtuigen mogen meenemen (B6-0005/2007);</p>
      <p sl="nl">Mondelinge vraag (O-0006/2007) van Giusto Catania, Søren Bo Søndergaard, Kartika Tamara Liotard, Sylvia-Yvonne Kaufmann, Eva-Britt Svensson, Mary Lou McDonald en Adamos Adamou, namens de GUE/NGL-Fractie, aan de Commissie: EU-beperkingen voor vloeistoffen die passagiers in vliegtuigen mogen meenemen (B6-0006/2007);</p>
      <p sl="nl">Mondelinge vraag (O-0007/2007) van Martine Roure, Saïd El Khadraoui, Edith Mastenbroek en Willi Piecyk, namens de PSE-Fractie, aan de Commissie: EU-beperkingen op vloeistoffen die passagiers aan boord van een vliegtuig mogen meenemen (B6-0007/2007);</p>
      <p sl="nl">Mondelinge vraag (O-0012/2007) van Luca Romagnoli, namens de ITS-Fractie, aan de Commissie: EU-beperkingen voor vloeistoffen die passagiers in vliegtuigen mogen meenemen (B6-0008/2007).</p>
    </intervention>
    <intervention id="1-158" speaker_id="28411" name="Ignasi GUARDANS CAMBÓ" is_mep="True" mode="spoken" nationality="Spain" birth_date="18-05-1964" birth_place="Barcelona" p_group="Group of the Alliance of Liberals and Democrats for Europe" m_state="ES">
      <p sl="fr">auteur . – Mijnheer de Voorzitter, ik begin in het Frans omdat de commissaris nog geen tijd heeft gehad om zijn koptelefoon op te zetten voor de vertolking.</p>
      <p sl="fr">Op 4 oktober 2006 heeft de Europese Commissie een verordening goedgekeurd, die een wijziging inhoudt van de regels voor de veiligheid op luchthavens. Zij heeft dit zonder meer gedaan vanuit de beste bedoelingen. Maar zij heeft heimelijk gehandeld, mijnheer de commissaris, door in deze normen een geheim verklaarde bijlage op te nemen die daarmee ook verborgen blijft voor de burgers waarop zij van toepassing is en in wier levenssfeer zij direct ingrijpt.</p>
      <p sl="fr">Deze tekst, met al zijn maatregelen en de aanzienlijke gevolgen daarvan voor de gehele Europese Unie, is binnen een week opgesteld. De Europese Commissie had dus aan één week genoeg om besluiten te nemen over alles wat er moest gebeuren. In het tijdsbestek van één week heeft de Europese Commissie een wet verplicht gesteld voor miljoenen mensen, op basis van een geheime vergadering van het Comité voor de beveiliging van de burgerluchtvaart op 27 september 2006. De burgers zijn hier alleen over geïnformeerd via een persbericht. De burgers hebben rechtstreeks, en uitsluitend, kennisgenomen van de norm via een door de Commissie gepubliceerd persbericht. Verder wordt in punt 7 van dit bericht gesteld: "en erkent dat deze maatregel gebaseerd is op de Amerikaanse ervaring".</p>
      <p sl="fr">Omdat u inmiddels naar de tolk kunt luisteren, ga ik verder in het Spaans.</p>
      <p sl="es">In deze verordening zijn uitzonderingen vastgelegd, verklaart de Commissie tegenover de pers. Maar omdat de regeling geheim is, kan geen enkele burger zo nodig van die uitzonderingen gebruikmakenals hij zich tegenover iemand bevindt die misbruik maakt van zijn gezagspositie.</p>
      <p sl="es">Met andere woorden, de Europese Commissie heeft een rechtsregel ingesteld die de burgers verplichtingen oplegt en hun rechten beperkt, maar die door toedoen van zijn geheime karakter door geen enkele rechtbank in de hele Europese Unie kan worden toegepast. Commissaris, persberichten en informatiefolders leggen geen gewicht in de schaal voor een rechtbank.</p>
      <p sl="es">Tegelijkertijd houdt de manier waarop deze regelingen zijn goedgekeurd in dat hun tenuitvoerlegging aan de lidstaten wordt overgelaten, die dat in de hele Europese Unie op volstrekt chaotische wijze doen, en die chaos komt in de praktijk neer op willekeur.</p>
      <p sl="es">Elke luchthaven handelt naar eigen goeddunken. Op sommige plaatsen is vloeibare kaas een gevaar voor onze veiligheid, op andere plaatsen niet. Op sommige plaatsen is een slagroomgebakje een gevaar voor de veiligheid, op andere weer niet. Wat een risico is op de vlucht Madrid-Barcelona, is dat niet op de vlucht Barcelona-Madrid. Wat een risico is op de luchthaven van Zürich – want ook daar worden uw regels toegepast – op Heathrow of op Charles de Gaulle, blijkt geen risico te zijn op de luchthaven van Milaan-Malpensa.</p>
      <p sl="es">Er schijnen uitzonderingen te zijn op die regel, commissaris, zoals voor passagiers op doorreis – ook dat stond in dat befaamde persbericht, in paragraaf 16 – maar in de praktijk weet niemand hoe die uitzonderingen moeten worden toegepast op passagiers op doorreis.</p>
      <p sl="es">Er schijnen uitzonderingen te bestaan voor geneesmiddelen, maar niemand weet hoe die uitzonderingen moeten worden toegepast. Verder wordt er niets gezegd over de geneesmiddelen waarvoor je geen recept nodig hebt.</p>
      <p sl="es">In uw persbericht staat dat water verboden is omdat het moeilijk kan worden onderscheiden van andere vloeistoffen. Zijn er bommen die we kunnen drinken, commissaris? We weten het niet.</p>
      <p sl="es">U hebt een stelsel opgezet dat volstrekt willekeurig is, dat in sommige gevallen nagenoeg absurd is, en waartegen de burgers zich op geen enkele wijze kunnen verdedigen als ze geconfronteerd worden met de absolute macht van een geüniformeerd personeelslid. Zonder verdediging, letterlijk, hebben de passagiers geen enkel recht. Gehoorzamen en je mond houden, of je reis annuleren.</p>
      <p sl="es">Commissaris, de burgers hebben er een bijna blind vertrouwen in dat wat de auroriteiten doen – en u bent zo’n overheid, net als wij – geschiedt met het oog op hun welzijn en veiligheid, maar wij, afgevaardigden, wij hebben de plicht – niet alleen het recht, maar ook de plicht – om ervoor in te staan dat de angst voor terrorisme niet wordt gebruikt als voorwendsel om de vrijheid beperkingen op te leggen die zinloos zijn tenzij ze goed onderbouwd zijn.</p>
      <p sl="es">De Europese Commissie is niet door dit Parlement gemachtigd om in het geheim wetten te maken en de burgers verplichtingen op te leggen die zonder enige vorm van juridische controle kunnen worden toegepast. Die bevoegdheid heeft de Commissie zelfs niet in het kader van de comitologie. Daarom vraag ik u, zoals andere fracties u ook vragen: welke impactanalyse heeft de Commissie uitgevoerd? Welke bevoegdheden denkt de Commissie uit hoofde van de comitologie te hebben om uit te voeren wat zij hier heeft toegepast? Wat is haar theoretische basis en wat is haar concrete basis, die op studies en verslagen berust? Welke andere veiligheidsmodellen heeft de Commissie gebruikt?</p>
      <p sl="es">Commissaris, in plaats van bevorderlijk te zijn, zijn deze maatregelen juist schadelijk voor het veiligheidsimago en het imago van de Europese Unie als geheel.</p>
    </intervention>
    <intervention id="1-161" speaker_id="28253" name="Eva LICHTENBERGER" is_mep="True" mode="spoken" role="rapporteur" nationality="Austria" birth_date="01-07-1954" birth_place="Zams" p_group="Group of the Greens/European Free Alliance - Vice" m_state="AT">
      <p sl="de">Mijnheer de Voorzitter, mijnheer de commissaris, geachte collega’s, we behandelen dit onderwerp niet voor de eerste keer, we hebben het al meerdere malen besproken. Dat is ook geen wonder, want we krijgen ongezouten kritiek van de burgers. De Europese Unie, “Brussel”, krijgt de schuld voor iets waar bijvoorbeeld het Europees Parlement niet op gepaste wijze bij betrokken is. We hebben ook geen adequate informatie gekregen, en niet gehoord waarom men van mening was dat bepaalde maatregelen noodzakelijk waren.</p>
      <p sl="de">We hebben inzage in de tekst gekregen, maar mochten geen vragen stellen, geen juridische navraag doen. Dat proces kan zo niet verdergaan, want het leidt tot een onhoudbare situatie. De maatregelen worden nu al een paar maanden uitgevoerd, maar de kritiek van de passagiers is niet verstomd. Waarom? Eén ding is heel duidelijk: nu is het moment van de bezinning gekomen. Laten we er nog eens goed over nadenken. Wanneer helder is dat een maatregel zinvol is in de strijd tegen het terrorisme, wanneer de burger die nodig vindt, het nut ervan inziet, en weet dat ze tot het gewenste doel kan leiden, zal geen mens daar nee tegen zeggen. Wanneer de passagier in de taxfreeshop een fles whisky van meer dan honderd milliliter mag kopen, terwijl zijn lenzenvloeistof net is afgepakt, gaat hem dat echter boven de pet, en dat kan ook niemand meer uitleggen.</p>
      <p sl="de">We moeten nu te horen krijgen wat de logica is van een systeem waardoor de passagier een fles wijn, die hij heeft meegenomen, moet inleveren, terwijl hij diezelfde fles later in de taxfree weer kan kopen. Dat moeten we de passagiers uitleggen, anders krijgen we geen draagvlak voor maatregelen die nodig zijn voor de veiligheid in de luchtvaart.</p>
    </intervention>
    <intervention id="1-162" speaker_id="37676" name="Søren Bo SØNDERGAARD" is_mep="True" mode="spoken" nationality="Denmark" birth_date="16-08-1955" birth_place="Kyndby" p_group="Confederal Group of the European United Left - Nordic Green Left" m_state="DK">
      <p sl="da">auteur. – Mijnheer de Voorzitter, de laatste maanden hebben alle vliegtuigpassagiers hun tandpasta en shampoo in een plastic zakje moeten stoppen voordat ze door de veiligheidscontrole gingen. Dat is hinderlijk en heeft geleid tot nog langere wachttijden op de vliegvelden. Het is de vraag of enig weldenkend mens gelooft dat deze procedure ook maar één terroristische actie voorkomt. Als deze bureaucratie überhaupt enig effect heeft, is dat alleen dat de doelen van terroristische acties verschuiven naar andere plaatsen met veel mensen, zoals bussen en metro’s. In plaats daarvan zouden onze inspanningen moeten worden gericht op het voorkomen van terrorisme door de oorzaken weg te nemen van de haat en de bitterheid die tot terrorisme leiden.</p>
      <p sl="da">Waarom is het zo verkeerd gegaan? Omdat de Commissie deze maatregelen heeft genomen op basis van geheime notities. Geheime notities die de burgers niet kennen en waarvan de kwaliteit niet kan worden vastgesteld door de gekozen volksvertegenwoordigers. Ik roep de Commissie daarom met kracht op om te stoppen met deze geheimzinnigdoenerij en deze maatregelen te heroverwegen.</p>
    </intervention>
    <intervention id="1-163" speaker_id="28174" name="Thijs BERMAN" is_mep="True" mode="spoken" nationality="Netherlands" birth_date="26-09-1957" birth_place="Coevorden" p_group="Group of the Progressive Alliance of Socialists and Democrats in the European Parliament" m_state="NL">
      <p sl="fr">ter vervanging van de auteur . – Mijnheer de Voorzitter, mijnheer de commissaris, ik stel hier vragen namens Martine Roure, Saïd El Khadraoui, Edith Mastenbroek en Willi Piecyk. Ik vervang slechts Edith Mastenbroek, die vanavond niet hier kon zijn.</p>
      <p sl="en">De Raad heeft Verordening (EG) nr. 1448/2006 van de Commissie betreffende de beveiliging van de luchtvaart goedgekeurd. Die Verordening bevat echter een geheime bijlage met beperkende maatregelen inzake vloeistoffen die passagiers in hun handbagage aan boord van een vliegtuig mee mogen nemen.</p>
      <p sl="en">Kan de Commissie allereerst verklaren en toelichten hoe geheimhouding van de bijlage in overeenstemming moet worden gebracht met het democratisch beginsel van openbaarheid van wetgeving? Welke sancties gelden in geval van het weigeren van toepassing of overtreding van de regels? Hoe moet willekeur worden voorkomen bij de praktische tenuitvoerlegging van een geheime regel en de uitzonderingen daarop?</p>
      <p sl="en">Ten tweede is in deze tekst het recht op informatie en het recht van beroep van de passagiers geregeld? Hoe kunnen luchtvaartpassagiers aan de hand van de nieuwe regels inzake handbagage genomen beslissingen en opgelegde sancties aanvechten, op het moment zelve of in een later stadium, en hoe kunnen zij wettelijk verhaal zien te krijgen?</p>
      <p sl="en">Ten derde: wat is de rechtvaardiging voor de maatregelen? Heeft de Commissie een evaluatie gemaakt van de door de geheime diensten van het Verenigd Koninkrijk voorgelegde informatie en bewijzen toen zij om deze beperkingen verzocht? Is de expertise van deskundigen ingewonnen alvorens het besluit is genomen? Zijn de maatregelen gebaseerd op een goede afweging van de risico's en zullen zij een echte vermindering van de veiligheidsrisico's opleveren? Worden zij na tenuitvoerlegging geëvalueerd?</p>
      <p sl="en">Ten vierde zijn de maatregelen onderworpen aan een beoordeling van de gevolgen voor de grondrechten? Worden zij verenigbaar geacht met de rechten van de burger en met het vrij verkeer van personen en goederen? Op welke gronden worden de maatregelen proportioneel en noodzakelijk geacht in een democratische maatschappij, overeenkomstig het Europees Verdrag inzake de rechten van de mens? Zijn deze maatregelen onderworpen aan een beoordeling van de gevolgen voor de rechten van de consument en de praktische gevolgen voor het functioneren van de luchthavens en passagiersstromen? Heeft er een eerdere beoordeling plaatsgevonden van de extra kosten waar consumenten en luchthavens mee worden geconfronteerd na de tenuitvoerlegging van de nieuwe voorschriften?</p>
      <p sl="en">Ten vijfde zijn de uitvoeringsvoorschriften voor de beveiliging van de luchtvaart opgesteld door het regelgevend Comité voor de beveiliging van de burgerluchtvaart, zoals vastgesteld in Verordening (EG) nr. 2320/2002. Dit comité krijgt alleen extern advies van de Adviesgroep van belanghebbenden inzake beveiliging van de burgerluchtvaart (Stakeholder Advisory Group on Aviation Security – SAGAS), een inofficiële instantie van belanghebbenden van de luchtvaartindustrie. Deelt de Commissie de mening dat deze instantie een formeel karakter moet krijgen, zoals door het Parlement is verzocht tijdens de eerste lezing van de lopende herziening van Verordening (EG) nr. 2320/2002? Stemt de Commissie in met de gedachte dat het comité tevens systematisch rekening moet houden met goede expertise inzake burgerrechten en consumentenbelangen?</p>
      <p sl="en">Sta mij toe om, last but not least , een vraag van persoonlijke aard te stellen, geachte commissaris: Wat is er met mijn vrijwel nieuwe scheergel gebeurd die op het Brusselse vliegveld Zaventem in beslag is genomen?</p>
    </intervention>
    <intervention id="1-165" speaker_id="28457" name="Luca ROMAGNOLI" is_mep="True" mode="spoken" nationality="Italy" birth_date="12-09-1961" birth_place="Roma" p_group="Non" m_state="IT">
      <p sl="it">auteur . – Mijnheer de Voorzitter, geachte collega’s, ik herhaal niet de vragen die ik al schriftelijk aan de Commissie heb gesteld en die overigens niet sterk verschillen van de vragen die andere collega’s hebben gesteld. Ik zal ook geen herhaling geven van het dreigement dat ik in de commissie heb geuit om in de plenaire vergadering het potentiële gevaar – hoewel niet dodelijk – aan te tonen van mengsels die gemakkelijk te maken zijn met producten die in duty free winkels verkrijgbaar zijn of met stoffen die niet onderhevig zijn aan de beperkingen waar we het hier over hebben. Iedereen met kwade bedoelingen zou producten kunnen gebruiken die zich aan boord van een vliegtuig bevinden of in ieder geval gekocht kunnen worden na de controle voor het instappen.</p>
      <p sl="it">Ik kom vaak op luchthavens en het is tegelijkertijd zowel bedroevend als hilarisch te zien hoe volle flesjes en onschuldige producten van passagiers in beslag worden genomen. Het overkomt moeders, kleine kinderen die nog niet kunnen praten en bejaarden die wellicht hun eerste duur betaalde reis maken. Maar het betreft ook andere verstrooide reizigers die gewoon hun gezond verstand gebruiken maar slecht geïnformeerd zijn over de nutteloze voorzorgsmaatregelen van de EU. Zij raken hun scheerschuim en shampoo kwijt, moeten hun dodelijke schaartjes, nagelvijlen en mesjes inleveren en zien zich beroofd van frisdrankjes en andere zaken die zij daarna gewoon in de duty free winkels kunnen kopen.</p>
      <p sl="it">Natuurlijk zijn controles nuttig voor de veiligheid van ons allemaal, maar in hoeverre dienen ze er echt toe om ons te beschermen en zijn het geen domme pesterijen die de passagiers overlast bezorgen en extra kosten veroorzaken voor de reizigers en de beheerders van de luchthavenactiviteiten?</p>
      <p sl="it">Tot slot vraag ik me af of er mogelijk studies en onderzoekingen zijn die net als de bijlage bij de Commissieverordening geheim zijn gehouden. Ik heb namelijk geen weet van onderzoek naar het daadwerkelijk gevaar van de verboden artikelen en met name niet naar de statistische frequentie van het gebruik van deze producten voor misdadige doeleinden. Hoeveel kapers hebben nagelvijlen gebruikt om hun misdrijven te plegen? Hoeveel kapers hebben scheerschuim gespoten in de apparatuur aan boord of passagiers en bemanningsleden gegijzeld? Hoeveel kapers zijn er betrapt, terwijl ze koelboxen met schokbrekers vervoerden voor de stabiliteit van nitroglycerine? De antwoorden op deze vragen zouden mij en alle Europese burgers de zin kunnen doen inzien van deze maatregelen en van de geheimzinnigheid waarmee deze raadselachtige zaak nog steeds is omgeven.</p>
    </intervention>
    <intervention id="1-166" speaker_id="photo_generic" name="Jacques Barrot" is_mep="True" mode="spoken">
      <p sl="fr">vicevoorzitter van de Commissie . – Mijnheer de Voorzitter, dames en heren afgevaardigden, ik grijp deze gelegenheid met genoegen aan om te antwoorden op de vragen die u hebt gesteld om, wellicht beter dan tot nu toe, toe te lichten wat de achtergrond van deze bepalingen is.</p>
      <p sl="fr">Het is voor mij onacceptabel dat hier wordt gezegd dat deze maatregelen overhaast en heimelijk zijn genomen, mijnheer de Voorzitter. Dat is niet zo, en dat ga ik aantonen ook, hoewel ik de opmerkingen van het Parlement altijd heel nuttig vind en ik de sprekers zeer aandachtig heb beluisterd. Maar eerst wil ik ingaan op het waarom van de invoering in de Gemeenschap, op 6 november 2006, van nieuwe regels ter beperking van de aanwezigheid van vloeistoffen in de handbagage aan boord van vliegtuigen.</p>
      <p sl="fr">Allereerst, waarom deze beperkingen? Met de maatregelen van Verordening (EG) nr. 1546/2006 moeten we het hoofd kunnen bieden aan de nieuwe dreigingen die uitgaan van zelfgemaakte vloeibare explosieven. Bij het opstellen van deze verordening zijn we uitgegaan van informatie van de lidstaten en met name van het Verenigd Koninkrijk, waarin wordt gesteld dat vloeibare explosieven een reëel gevaar vormen voor de burgerluchtvaart.</p>
      <p sl="fr">Afgelopen zomer, op 10 augustus 2006 om precies te zijn, maakten de Britse inlichtingendiensten bekend dat ze een terroristisch plan hadden ontdekt om diverse toestellen in de lucht op te blazen met behulp van vloeibare explosieven. Het onderzoek wees uit dat voor de zelfgemaakte explosieven relatief eenvoudig verkrijgbare chemicaliën waren gebruikt. De politie ontdekte de vloeibare explosieven in frisdrankflessen, die op het oog volkomen onschadelijk waren. Met de bestaande veiligheidsmaatregelen hadden deze explosieven niet opgespoord kunnen worden.</p>
      <p sl="fr">Aangezien er informatie over de vervaardiging van dit soort bommen kan rondgaan en men gemakkelijk aan de benodigde grondstoffen kan komen, zijn we tot de conclusie gekomen dat de dreiging van deze maaksels reëel was. De geachte afgevaardigden moeten weten dat de kleur en geur van deze explosieven gemaskeerd kan worden. Bovendien kunnen ze ook bestaan in de vorm van gel of crème. We moesten hier een werkbare en effectieve oplossing voor bedenken. De Commissie wilde een consistente aanpak voor de gehele Europese Unie en tegelijkertijd duidelijkheid scheppen voor de reizigers om op alle luchthavens van de Europese Unie en op alle vluchten een uniform veiligheidsniveau te kunnen garanderen.</p>
      <p sl="fr">Stelt u zich eens voor, dames en heren afgevaardigden, dat er zonder enige vorm van afstemming zeer uiteenlopende maatregelen zouden zijn getroffen in de Europese Unie. Denk eens aan de verwarring die dat vooral onder de reizigers gezaaid zou hebben. Het veiligheidsbeheer op de luchthavens zou daar ernstig onder te lijden hebben gehad. Hadden we deze lastige kwesties kunnen omzeilen? Had de Commissie het zich kunnen permitteren om eerst een echte aanslag aan boord van een vliegtuig af te wachten als bewijs van het feit dat er maatregelen nodig waren? Had de Commissie er genoegen mee kunnen nemen dat de lidstaten een hele waaier van sterk uiteenlopende veiligheidsmaatregelen getroffen zouden hebben, wat voor chaotische toestanden zou hebben gezorgd bij het doorreizen via de belangrijkste Europese luchthavens?</p>
      <p sl="fr">De Commissie heeft zich dus over deze kwestie gebogen, samen met de luchtverkeersveiligheidsexperts van de lidstaten en de technische task force van de Europese Burgerluchtvaartconferentie, de ECAC, waarin deskundigen uit heel Europa zitting hebben. Deze experts hebben de Commissie geadviseerd de inhoud van flessen met vloeistoffen te begrenzen op 100 milliliter en de totale hoeveelheid vloeistoffen te beperken tot een volume dat past in een zak van één liter. Dat volstaat volgens hen om te voorkomen dat er een met vloeibare explosieven gemaakte bom aan boord komt die krachtig genoeg is om catastrofale schade aan te richten in een vliegtuig.</p>
      <p sl="fr">We hebben contact gehad met de Amerikaanse autoriteiten, die tot dezelfde conclusie zijn gekomen; de aanpak van de EU en die van de Amerikanen sluiten volledig bij elkaar aan.</p>
      <p sl="fr">De Commissie heeft dus de nodige maatregelen getroffen om deze consistente norm in de gehele Europese Unie in te voeren en daarmee uitvoering te geven aan het in het Gemeenschapsrecht opgenomen wettelijk kader.</p>
      <p sl="fr">Ik wil nu ingaan op de vragen over de procedure, want ook hier kan ik het niet over mijn kant laten gaan dat wij ons daar niet aan gehouden zouden hebben. Sommige geachte afgevaardigden hebben hun bezorgdheid kenbaar gemaakt over de manier waarop de veiligheidsvoorschriften die op de luchthavens worden gehanteerd, zijn aangepast.</p>
      <p sl="fr">Ik zet nog even het Europees rechtskader uiteen. Verordening (EG) nr. 2320/2002 tot vaststelling van gemeenschappelijke regels op het gebied van de beveiliging van de burgerluchtvaart vormt het wettelijk kader. Deze verordening is door de Raad én het Europees Parlement goedgekeurd via de medebeslissingsprocedure, in de maanden na de aanslagen op het World Trade Center. Uitgangspunt van deze verordening is dat de lidstaten gemeenschappelijke basisnormen moeten vaststellen voor burgerluchtvaartbeveiligingsmaatregelen om de systematische naleving van deze maatregelen in de gehele Europese Unie te kunnen waarborgen.</p>
      <p sl="fr">Zoals vaker bij uiterst gevoelige thema’s geeft dit wettelijk kader niet alle bijzonderheden van de gemeenschappelijke normen en de desbetreffende uitvoeringsbepalingen. Deze informatie is opgenomen in de bijlagen, die afhankelijk van de uitkomsten van de comitéprocedures kunnen worden aangepast. In het geval van de beveiliging van de luchtvaart is de toepassing van deze procedures de aangewezen weg als men wil dat bepaalde details te zijner tijd gewijzigd kunnen worden om rekening te houden met nieuwe informatie. Tal van passages in deze technische bijlagen bevatten gevoelige informatie, voor zover daarin nader wordt ingegaan op de uitvoering van de veiligheidsmaatregelen aan de grond op de luchthavens. En sommige gedetailleerde informatie over de veiligheid op de luchthavens kan niet simpelweg worden verspreid. Als deze gedetailleerde uitvoeringsbepalingen openbaar zouden zijn, zouden potentiële criminelen en terroristen onze veiligheidsmaatregelen kunnen omzeilen. Daarom is in de door het Europees Parlement en de Raad aangenomen Verordening (EG) nr. 2320/2002 uitdrukkelijk bepaald dat deze informatie geheim is en niet mag worden gepubliceerd.</p>
      <p sl="fr">De regels voor vloeistoffen in handbagage zijn opgenomen in Verordening (EG) nr. 1546/2006 van de Commissie, en niet, mijnheer de Voorzitter, in Verordening (EG) nr. 1448/2006, zoals aangegeven in de vragen.</p>
      <p sl="fr">Verordening (EG) nr. 1448/2006 gaat eveneens over de beveiliging van de luchtvaart, maar geeft normen voor de explosievendetectiesystemen die op de luchthavens worden gebruikt. Mag ik er in dit stadium van het debat aan herinneren dat de negen andere verordeningen zijn goedgekeurd door de Europese Unie, dat deze verordeningen van kracht zijn en dat wij voor deze tiende verordening waarover het vandaag gaat, dezelfde procedures hebben gevolgd?</p>
      <p sl="fr">Verordening (EG) nr. 1546/2006 die nu aan de orde is, omvat een bijlage die is aangemerkt als “vertrouwelijk Europese Unie”, zodat deze niet in het Publicatieblad mag worden bekendgemaakt. Er is echter geen enkele aanleiding om daaruit op te maken dat de goedkeuring van deze verordening doordrenkt is van onregelmatigheden. Zij kon rekenen op de instemming van de lidstaten van de Europese Unie, binnen het kader van het regelgevend Comité voor de beveiliging van de burgerluchtvaart.</p>
      <p sl="fr">Naar aanleiding van het positieve advies van dit comité heeft het Parlement het ontwerp van de verordening ontvangen via uw Commissie vervoer en toerisme, overeenkomstig de comitéprocedures van Besluit 1999/468/EG van de Raad en de kaderovereenkomst inzake de betrekkingen tussen de Commissie en het Europees Parlement. Bij schrijven van 4 oktober 2006 heeft de Commissie vervoer mij meegedeeld dat het Parlement zijn inzagerecht had uitgeoefend en dat er geen enkele opmerking was gemaakt over het ontwerp van de maatregelen.</p>
      <p sl="fr">Bovendien hebben ook de organisaties die de luchtvaartmaatschappijen en luchthavens vertegenwoordigen, het wetgevingsvoorstel volledig ondersteund en meegewerkt aan het opstellen van de regels. De bewering dat deze verordening heimelijk en op ondemocratische wijze is aangenomen, houdt dus geen stand. Als er ook maar één vormfout in de procedure gemaakt zou zijn, zou ik juist de eerste zijn om dat toe te geven.</p>
      <p sl="fr">De volgende vraag heeft in feite betrekking op de doorzichtigheid van de regels. Zoals ik al zei zijn de regels voor de beveiliging van de luchtvaart, met name die van Verordening (EG) nr. 1546/2006, niet gepubliceerd, omdat potentiële terroristen daar informatie aan zouden kunnen ontlenen. In dit opzicht verschillen de communautaire regels trouwens niet van de nationale regelingen op het gebied van de beveiliging van de luchtvaart.</p>
      <p sl="fr">Hier moet bij worden aangetekend dat deze verordening zich richt tot de bevoegde autoriteit van elke lidstaat, en dat de autoriteiten van de lidstaten op grond van artikel 8, eerste lid, van Verordening (EG) nr. 2320/2002 tot vaststelling van gemeenschappelijke regels op het gebied van de beveiliging van de burgerluchtvaart, verplicht zijn van deze informatie mededeling te doen aan belanghebbenden die niet zonder die informatie kunnen, overeenkomstig de toepasselijke nationale regels voor de verspreiding van gevoelige informatie.</p>
      <p sl="fr">Ik kan alleen maar zeggen dat er nu al aanzienlijke inspanningen zijn geleverd om luchtreizigers te informeren over wat zij wel en niet mogen meenemen, en dat die inspanningen onverminderd door moeten gaan. Hun wordt duidelijk gemaakt wat zij moeten weten bij hun reisvoorbereidingen, en als mocht blijken dat die informatie niet duidelijk naar de reizigers wordt gecommuniceerd, zal de Commissie dit aankaarten bij de bevoegde nationale autoriteit.</p>
      <p sl="fr">Mijne dames en heren afgevaardigden, ik heb me echt opgeworpen als de beschermheer van de rechten van de passagiers. Dat heb ik met name in de contacten met de luchtvaartmaatschappijen laten zien, en wij gaan op dit moment na – ik heb het Parlement op de hoogte gebracht van het initiatief tot dit onderzoek – of de rechten van de passagiers ook werkelijk worden geëerbiedigd.</p>
      <p sl="fr">Volgens mij rust dan ook niet op voorhand de verdenking op mij dat ik me niet zou interesseren voor de passagiers. Wat dat betreft komt het signaal dat van uw vragen uitgaat, heel goed bij mij door. Uit deze vragen blijkt hoe lastig deze problematiek is, maar ik wil u vóór alles duidelijk maken dat de procedures strikt zijn opgevolgd conform onze verordeningen, dat wij ervoor waken en erop staan dat de lidstaten ons van eventuele problemen bij de uitvoering van die verordeningen op de hoogte brengen en ons in staat stellen – ik kom hier nog op terug in mijn reactie op de andere sprekers – om een evaluatie te maken van deze regeling, die naar ik hoop een tijdelijk karakter zal hebben en overbodig zal worden naarmate de door mij genoemde risico’s dankzij de ontwikkeling van technologieën en apparatuur beter in vloeistoffen kunnen worden opgespoord.</p>
      <p sl="fr">Hoe dan ook blijft veiligheid met name in het luchtvervoer een cruciale rol spelen, waar ik aan toevoeg dat we deze maatregelen weliswaar hebben moeten treffen, maar dat dat allerminst met een blij gemoed was; we hebben dit moeten doen omdat er een reëel gevaar bestond, en wat zou er in dit Parlement, en terecht overigens, niet allemaal zijn gezegd als ik niet had gezorgd voor samenhangende maatregelen in de gehele Europese Unie? Ik ben net terug van een reis naar Washington vorige week, en ik kan u zeggen dat wij al het mogelijke doen om ervoor te zorgen dat voor passagiers aan weerszijden van de Atlantische Oceaan dezelfde regels gelden. Zou dat niet zo zijn, dan zouden we de problemen op de trans-Atlantische vluchten en transporten natuurlijk alleen maar afschuiven en op elkaars bordje leggen.</p>
      <p sl="fr">Mijnheer de Voorzitter, ik heb duidelijk willen maken welk belang ik stel in alle vragenstellers en in de sprekers die nog aan het woord zullen komen, maar heb ook nogmaals de aandacht erop willen vestigen dat wij ons in dit moeilijke dossier dat ik heb moet behandelen, samen met de Commissie echt aan alle regels hebben gehouden, en dat het voor mij onacceptabel is als gezegd wordt dat deze maatregelen overhaast en heimelijk zijn getroffen.</p>
    </intervention>
    <intervention id="1-167" speaker_id="2206" name="Reinhard RACK" is_mep="True" mode="spoken" nationality="Austria" birth_date="07-08-1945" birth_place="Leoben/Stmk." p_group="Group of the European People's Party (Christian Democrats) and European Democrats" m_state="AT">
      <p sl="de">namens de PPE-DE-Fractie . – Mijnheer de Voorzitter, mijnheer de vicevoorzitter van de Commissie, ik heb heel goed geluisterd naar uw betoog, en ik denk dat niemand wil betwisten dat u van goede wil bent.</p>
      <p sl="de">Een goede wil is echter niet altijd goed. Vele afgevaardigden, en miljoenen Europese burgers, ervaren dat dag in dag uit, wanneer ze op een Europese luchthaven worden geconfronteerd met een beleid waarvan ze niet kunnen beoordelen of het wel rechtmatig is, en wat het oplevert.</p>
      <p sl="de">Drie belangrijke vragen zijn nog niet beantwoord: hoe ver mogen de maatregelen eigenlijk gaan? Waar beginnen de pesterij en de willekeur van de overheid? Bovendien wordt de controle niet eens door overheidsdiensten verricht, maar meestal door medewerkers van een beveiligingsonderneming, die zich gedragen alsof ze plotseling de rechterhand van de sheriff zijn, en van alles eisen. De tweede vraag luidt: is er een redelijke verhouding tussen de nadelen voor de passagiers en de voordelen voor de veiligheid? Ten derde: leiden deze maatregelen werkelijk tot meer veiligheid, of is het slechts activisme?</p>
      <p sl="de">Zolang we de eigenlijke wetsteksten, die de grondslag voor het werk van de controleurs zijn, niet zelf kunnen toetsen, kunnen we niet vaststellen of we wel of niet volgens de voorschriften worden behandeld. En zolang er geen degelijke risico-evaluatie heeft plaatsgevonden, die het publiek netjes is voorgelegd, kunnen de Europese burgers niet inschatten of wat hier wordt gedaan rechtmatig is, en daadwerkelijk voordelen voor de veiligheid oplevert. Misschien is het wel pesterij, en velen zien dat zo. Dat zou dan uiteindelijk gevolgen hebben voor de Europese Unie, en dat moeten we ons aantrekken.</p>
    </intervention>
    <intervention id="1-168" speaker_id="25718" name="Saïd EL KHADRAOUI" is_mep="True" mode="spoken" nationality="Belgium" birth_date="09-04-1975" birth_place="Leuven" p_group="Group of the Progressive Alliance of Socialists and Democrats in the European Parliament" m_state="BE">
      <p sl="nl">namens de PSE-Fractie . – Voorzitter, mijnheer de commissaris, het probleem dat we vandaag bespreken is complex. Het gaat immers uiteindelijk over het zoeken naar een goed evenwicht tussen twee zaken die ons nauw aan het hart liggen en die op bepaalde momenten tegenstrijdig kunnen lijken, namelijk enerzijds het streven naar een zo groot mogelijke effectieve veiligheid en een gevoel van veiligheid en anderzijds het beschermen van fundamentele mensenrechten, burgerrechten, met inbegrip van het recht op privacy, vrij verkeer, waar we zo aan gewend zijn. De gevolgen van de maatregelen die zijn genomen, waren nogal spectaculair: langere wachttijden aan de veiligheidscontrole, inbeslagnames van grote hoeveelheden parfum, drank en andere consumptiegoederen, maar ook vele vragen die pas geleidelijk aan een antwoord kregen, zoals wat te doen met vloeibare geneesmiddelen enz.</p>
      <p sl="nl">Je zou kunnen zeggen dat de snelle reactie van de Europese veiligheidsinstanties geïnterpreteerd kan worden als een teken van slagvaardigheid. Maar anderzijds worden we ook geconfronteerd met twee soorten vragen. Om te beginnen de vraag naar de effectiviteit van de maatregelen. We weten allemaal dat er onvermijdelijk een aantal uitzonderingen worden toegestaan, aan medisch personeel bijvoorbeeld. Daardoor kunnen we ons terecht de vraag stellen of goed voorbereide, goed geïnformeerde terroristen wel worden tegengehouden door deze maatregelen, terwijl de massa er wel de hinder van ondervindt. Ik heb begrepen dat de Commissie nog deze lente een eerste evaluatie plant. Dat is goed, dit zou regelmatig moeten gebeuren en daarbij moeten we ook oog hebben voor de neveneffecten, zoals de aantasting van de vrijheden. Dat evenwicht dreigt zoek te raken en daarover is een democratisch debat noodzakelijk, zoals we dat vanavond voeren.</p>
      <p sl="nl">Dat brengt mij tot een tweede fundamentele kwestie en dat is de democratische controle op dit soort beslissingen en dus de betrokkenheid van het Europees Parlement. Mijnheer de commissaris, ik ben ervan overtuigd dat de Commissie puur formeel alle regels heeft nageleefd. Ik twijfel daar niet aan. Inderdaad, een aantal leden van de vervoerscommissie – en ik was daarbij – hebben enkele dagen vóór de verordening formeel bekrachtigd werd, individueel, alleen, zonder medewerkers, zonder juridisch advies te kunnen inwinnen, zonder overleg te kunnen plegen, het voorstel van verordening kunnen toetsen op zijn wettelijkheid. We hebben dus kunnen vaststellen dat het expertencomité een beslissing heeft genomen conform de verordening die hierop van toepassing is. Sta me toe, mijnheer de commissaris, te zeggen dat naar aanleiding van deze kwestie duidelijk is gebleken dat de comitologieprocedure hier is toegepast, ontoereikend is. We zullen dus samen op zoek moeten gaan naar manieren om over dit soort gevoelige onderwerpen met een grote impact op de manier van leven van onze burgers, een echt democratisch debat te kunnen voeren. Voor alle duidelijkheid: ik houd hier geen pleidooi om als Parlement te kunnen beslissen over het soort scanners dat gebruikt dient te worden op luchthavens of wanneer een bedreiging alarmerend is. Wel is het belangrijk om meer dan vandaag betrokken te zijn bij grondige evaluaties en bij impactanalyses bijvoorbeeld. Tegelijkertijd wil ik ook een pleidooi houden om ondertussen voldoende kredieten te voorzien via onderzoek en ontwikkeling om, zoals u daarnet al heeft gezegd, dit soort vloeibare explosieven te kunnen detecteren zodat we dit kunnen vermijden.</p>
      <p sl="nl">Ik hoop, mijnheer de commissaris, dat we na vanavond een aantal conclusies kunnen trekken en ik reken daarbij op uw steun en ervaring.</p>
    </intervention>
    <intervention id="1-169" speaker_id="28176" name="Jeanine HENNIS-PLASSCHAERT" is_mep="True" mode="spoken" nationality="Netherlands" birth_date="07-04-1973" birth_place="Heerlen" p_group="Group of the Alliance of Liberals and Democrats for Europe" m_state="NL">
      <p sl="nl">namens de ALDE-Fractie . – Voorzitter, een geheime en nietszeggende verordening met een geheime annex heeft ertoe geleid dat sinds 6 november 2006 de vloeistoffen nog maar zeer beperkt in de handbagage kunnen worden meegenomen. Luchtpassagiers die afhankelijk zijn van medicijnen mogen deze meenemen voor zover nodig, tijdens de vlucht. Deze passagiers dienen hiertoe wel een bewijs bij zich te dragen en als bij aankomst blijkt dat de bagage weer eens een keer niet is aangekomen en je dus niet over de rest van je benodigde medicijnen kunt beschikken, dan heb je pech. Je zal maar afhankelijk zijn van zware medicatie. Op geen enkele manier wordt aangegeven waar passagiers eventueel een klacht kunnen indienen of beroep aantekenen in geval van verkeerd handelen door bijvoorbeeld bewakingspersoneel. Op geen enkele manier is er vooralsnog sprake van een eenduidige uitleg in de 27 lidstaten. Wordt in lidstaat A mozzarella als verdacht beschouwd, in lidstaat B levert dat geen problemen op. En dus, geachte heer commissaris, die verwarring bij de passagier waar u net over sprak, die bestaat nog steeds ondanks het feit dat er Europese regelgeving is. Duidelijk is dat de maatregelen verre van waterdicht zijn. Ik probeer het iedere keer weer op willekeurige luchthavens en nog steeds lukt het me om een fles van ongeveer 200 ml door de controle te krijgen. Democratische maatschappijen zijn open samenlevingen. Dat open karakter maakt ze aantrekkelijk en succesvol, maar helaas ook kwetsbaar. De neiging om de kwetsbaarheid voor terroristische aanslagen te verkleinen door de samenleving wat meer regels op te leggen en hier en daar wat minder privacy te gunnen, lijkt dan ook voor veel mensen in eerste reactie begrijpelijk. Maar waar ligt de grens? De reden lijkt zo langzaamaan ver te zoeken. Natuurlijk mag de dreiging niet worden onderschat, maar in hoeverre rechtvaardigt die dreiging de toch wel vergaande maatregelen die de afgelopen jaren in rap tempo werden afgekondigd en waarvan de effectiviteit verre van duidelijk is? Want laten we eerlijk zijn, mijnheer de commissaris, niets ontbreekt duidelijker in de discussie dan inzicht in de veronderstelde effectiviteit. Met andere woorden, leveren alle genomen en ook beoogde maatregelen ons werkelijk extra veiligheid op of wordt er vooral een duurbetaalde vorm van schijnveiligheid geïntroduceerd? De handbagageregels zijn nu ruim drie maanden van kracht. Van Commissie en Raad, die er vanavond helaas niet zijn, wil ik weten of zij de regels als effectief beschouwen en zo ja, waarop baseert u dat dan? Containers vol douchegels, alcohol, flesjes water, lotions enz., zijn inmiddels verzameld en vernietigd. Wat levert het ons op, mijnheer de Commissaris, anders dan een aanzienlijk kostenplaatje en een heleboel irritatie? Bent u er nog altijd van overtuigd dat deze regels bittere noodzaak zijn in de strijd tegen terrorisme? Betreft het een permanente of een tijdelijke maatregel? En indien tijdelijk, wat is de definitie van tijdelijk?</p>
      <p sl="nl">En tenslotte, ja, natuurlijk is de gevolgde procedure rechtmatig, dat trekt niemand in twijfel. Maar bent u ook daadwerkelijk van mening dat deze procedure een juiste invulling is van de Europese democratie? Bent u van mening dat deze procedure toereikend is voor wat wij verstaan onder democratie in de Europese Unie?</p>
    </intervention>
    <intervention id="1-170" speaker_id="22861" name="Seán Ó NEACHTAIN" is_mep="True" mode="spoken" nationality="Ireland" birth_date="22-05-1947" birth_place="Galway" p_group="Union for Europe of the Nations Group" m_state="IE">
      <p sl="nl">thar ceann Ghrúpa UEN . – A Uachtaráin, maidir leis na rialacha seo atá curtha i dtoll a chéile ag an Aontas Eorpach, ceapaimse nach raibh go leor machnaimh ag baint leo, mar nach mbaineann siad ach leis na seacht mBallstát is fiche san Aontas - agus sin an fhadhb. Dúit an Coimisinéir Barrot ansin go mbaineann siad leis an iompar trasatlantach, ach má eitlíonn duine ó Nua Eabhrac go hAerfort na Sionainne in Éirinn beidh an té sin in ann a gcuid buidéal dí agus a gcumhráin a cheannaigh siad i siopa saor ó dhleacht i Nua Eabhrac a iompar abhaile leo. Ach má eitlíonn an duine sin ó Nua Eabhrac trí Aerfort Londain agus ansin ar aghaidh go dtí an tSionainn bainfear uathu i Londain na buidéil a cheannaigh siad saor ó dhleacht i Nua Eabhrac. Níl an córas ag obair.</p>
      <p sl="nl">Glacann Aerfort Frankfurt seilbh ar fhiche tonna leacht saor ó dhleacht chuile sheachtain, agus tógann Aerfort Schiphol in Amsterdam 1 600 lítear leacht saor ó dhleacht chuile lá. Tá sé dochreidte. Caithfidh an tAontas Eorpach socrú a dhéanamh le hAerfoirt lasmuigh den Aontas chun an córas slándála céanna a chur i bhfeidhm. Agus d'fhéadfadh an tAontas é seo a dhéanamh trí athbhreithniú a dhéanamh ar na rialacha seo gan mhoill. Ba chóir don Aontas socrú a dhéanamh láithreach le Meiriceá, le Ceanada agus leis an Astráil, mar shampla, chun na rialacha slándála céanna a chur i bhfeidhm agus an córas a chur ina cheart.</p>
    </intervention>
    <intervention id="1-171" speaker_id="28409" name="Raül ROMEVA i RUEDA" is_mep="True" mode="spoken" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="es">namens de Verts/ALE-Fractie. – Commissaris, het spijt me maar u hebt mij niet overtuigd en vele anderen evenmin. Ik denk dat het probleem in wezen te maken heeft met het project van de Europese opbouw als zodanig.</p>
      <p sl="es">Het betoog dat u hier gehouden heeft, kan door vele mensen – en dat is wat mij zorgen baart – als een soort Europees verlicht despotisme worden beschouwd. Dat is bijzonder schadelijk voor het Europese project, en vooral voor mensen zoals wij die een echt europeanistisch standpunt innemen in deze kwestie.</p>
      <p sl="es">Het onderwerp van de onderhavige verordening is niet alleen van belang omdat het problemen inhoudt voor degenen die gebruik maken van luchthavens, of voor de veiligheidsdiensten die de verordening ten uitvoer moeten leggen, maar vooral omdat in dezen mechanismen gevolgd zijn waarvan het democratisch gehalte – ik herhaal dat en ik blijf erbij – twijfelachtig is.</p>
      <p sl="es">Het is mij in dit verband nog steeds niet duidelijk hoe deze regelgeving werkelijk gerechtvaardigd wordt, het is mij nog steeds niet duidelijk hoe de Commissie de schending van het democratisch beginsel van de openbaarheid van de wet rechtvaardigt, en het is me nog steeds niet duidelijk hoe de Commissie de Europese burgers ervan hoopt te overtuigen dat dit soort regels beter is voor de Europese democratie.</p>
    </intervention>
    <intervention id="1-172" speaker_id="4382" name="Avril DOYLE" is_mep="True" mode="spoken" nationality="Ireland" birth_date="18-04-1949" birth_place="Dublin" p_group="Group of the European People's Party (Christian Democrats) and European Democrats" m_state="IE">
      <p sl="en">Mijnheer de Voorzitter, zou de commissaris mij kunnen vertellen op welke manier lippenstift een concreet beveiligingsrisico kan vormen of als gevaarlijk wapen kan worden gebruikt? Kunnen we bij dit onderwerp niet beter wat meer ons gezonde verstand laten prevaleren?</p>
      <p sl="en">Enkele decennia geleden beweerden tegenstanders van de Europese integratie dat het toenmalige beleid van de Europese instellingen tot verspillende boterbergen en wijnplassen zou leiden. De beelden die door deze associaties werden opgeroepen, creëerden een oneerlijk en schadelijk negatief imago voor de EU, die toen nog in de kinderschoenen stond.</p>
      <p sl="en">De nieuwe metaforen die op dit moment waarschijnlijk als voedingsbodem voor de eurosceptici zullen dienen, houden verband met de Europese vliegvelden. Dagelijks worden hier namelijk enorme hoeveelheden belastingvrije artikelen in beslag genomen van luchthavenpassagiers die op doorreis zijn. Dat is een rechtstreeks gevolg van de nieuwe veiligheidsmaatregelen in de luchtvaart die op 6 november 2006 zijn ingevoerd. Die maatregelen zijn achter gesloten deuren ondertekend zonder dat hierover verantwoording is afgelegd. Zoals mijn collega al heeft gezegd, wordt op grond van deze voorschriften op de luchthaven van Frankfurt alleen al elke week twintig ton aan belastingvrije artikelen in beslag genomen van reizigers die op doorreis zijn. Op Schiphol Airport gaat het dagelijks om 1 500 liter alcohol en parfum, terwijl er op het Madrileense vliegveld Barajas elke week 10 000 artikelen in beslag worden genomen van passagiers op doorreis. Het is dan ook geen verrassing dat deze maatregelen tot frustraties en ergernissen leiden bij de mensen die hierdoor getroffen worden en die de EU verantwoordelijk houden voor hun geldverlies. Het gaat hier immers om gelegaliseerde diefstal!</p>
      <p sl="en">Daarmee is het verhaal echter nog niet af: door de angst dat hun belastingvrije aankopen in beslag worden genomen, koopt een toenemend aantal vliegtuigpassagiers geen producten meer in winkels in instapzones op vliegvelden in derde landen. Dat leidt tot een economische ramp voor Europese bedrijven aangezien veel van deze niet-communautaire belastingvrije winkels eigendom zijn van Europese ondernemingen, zoals het Ierse Aer Rianta International, dat verspreid over het Midden-Oosten, Rusland en Canada winkels exploiteert.</p>
      <p sl="en">Ierland heeft een speciaal belang bij deze kwestie: wij zijn per slot van rekening het land dat het belastingvrij inkopen heeft uitgevonden. Belastingvrije winkels over de hele wereld zijn een ideale etalage gebleken voor de verkoop van klassieke Ierse producten die een aanzienlijke bijdrage aan de Ierse economie hebben geleverd, zoals Ierse whiskeys en Baileys.</p>
      <p sl="en">Ik zou veranderingen in een beleid nooit steunen indien daardoor de veiligheid van onze vliegvelden en luchtvaartmaatschappijen in gevaar zou komen. Ik vind echter wel dat het gezonde verstand de overhand moet hebben. Ik dring er dan ook bij de commissaris op aan om bilaterale overeenkomsten te sluiten met landen waar de veiligheid op de luchthavens minstens zo goed is als die op Europese …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="1-173" speaker_id="1403" name="David MARTIN" is_mep="True" mode="spoken" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijnheer de Voorzitter, u gaat nog veel meer over whisky horen, maar dan zonder de “e”, dus de Schotse variant!</p>
      <p sl="en">Ik ben enigszins verbaasd over de heftigheid waarmee een aantal van mijn collega’s deze maatregelen hebben aangevallen. Het is duidelijk dat wij te maken hebben met een ernstige en veel subtielere bedreiging van de veiligheid op luchthavens dan ooit te voren. Daarom moet de controle van handbagage zo eenvoudig mogelijk zijn. Zoals de commissaris terecht heeft opgemerkt, kunnen vloeibare explosieven als zeer onschuldige stoffen worden “vermomd”. Een lappendeken van 27 verschillende regelingen op dit punt zou onaanvaardbaar zijn geweest. Ik steun dan ook het initiatief dat hij heeft genomen om deze maatregelen in te voeren, maar – zoals hij zelf ook al terecht heeft gezegd – die maatregelen kunnen verbeterd worden en moeten nog nader bestudeerd worden aan de hand van de ervaringen die ermee worden opgedaan.</p>
      <p sl="en">Ik zou graag willen inhaken op wat de heer Ó Neachtain en mevrouw Doyle hebben gezegd over belastingvrije aankopen op luchthavens door passagiers op doorreis vanuit derde landen. Bij veel Schotten die via de luchthaven van Frankfurt of Schiphol of via andere vliegvelden naar het Verenigd Koninkrijk reizen, zijn de belastingvrije artikelen die zij als cadeautjes hadden gekocht, op die luchthavens in beslag genomen. Dat is onaanvaardbaar. Zoals eerder gezegd, heeft dat aanzienlijke gevolgen voor de belastingvrije verkoop – 12 procent minder in belastingvrije winkels in de EU en 40 procent minder in een aantal belastingvrije shops in derde landen. Met betrekking tot de Schotse whisky worden belastingvrije winkels als etalage gebruikt voor het stimuleren van de verkoop en dat functioneert uitstekend. Door het huidige proces worden echter de belangen van EU-bedrijven geschaad en wordt tegelijkertijd het vertrouwen van consumenten in belastingvrije aankopen ondermijnd.</p>
      <p sl="en">Ik zou net als mevrouw Doyle een zeer eenvoudige oplossing willen voorstellen: laten wij trachten om derde landen te stimuleren om op dezelfde verzegelde tassen over te stappen die wij voor belastingvrije aankopen in de Europese Unie gebruiken. Ik zou zeggen dat dit geen bedreiging voor de veiligheid in de Europese Unie kan vormen. Hierdoor zou de veiligheid van de luchthavens van derde landen zelfs verbeterd kunnen worden als wij hen ertoe aan kunnen sporen om dit systeem over te nemen. Als er sprake is van wederzijdse erkenning, is dat bevorderlijk voor de doorstroming op luchthavens en wordt veel van het persoonlijk leed voorkomen dat thans door deze maatregelen wordt veroorzaakt. Ik hoop dat de Commissie deze optie zorgvuldig zal bestuderen en dat zij zal overwegen rechtstreekse bilaterale overeenkomsten te sluiten met derde landen die hiervoor in aanmerking komen, zoals de Verenigde Staten, Canada, Australië, Hongkong en andere landen.</p>
    </intervention>
    <intervention id="1-174" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">Mijnheer de Voorzitter, ik wens u veel succes met uw eerste optreden als voorzitter bij onze debatten. Ik hoop dat het een geslaagd debuut zal worden.</p>
      <p sl="pl">Ik heb toch wel een positieve indruk van de situatie. Voor de gezondheid is het uiteraard een goede zaak dat alcohol niet geconsumeerd maar in beslag genomen wordt. Voor mij gaat het hier niet om een zuiver hypothetisch geval. Ik behoor tot de duizenden slachtoffers van deze verordening. Net zoals bij een van de vorige sprekers, zijn ook mijn scheerschuim en deodorant al meermaals in beslag genomen. Tegelijkertijd ben ik er tot twee keer toe in geslaagd een mes in mijn handbagage mee te nemen. Dat mes was dan wel een souvenir, maar je kunt er veel meer schade mee aanrichten dan met scheerschuim.</p>
      <p sl="pl">De logica is dus ver te zoeken. Hier komt nog bij dat de beperkingen variëren per luchthaven. Soms is er meer toegestaan in je handbagage, soms minder. Deze regels zouden overal hetzelfde moeten zijn, dan zouden ze meteen makkelijker aanvaard worden. Alles gebeurt in een sfeer van geheimhouding, wat irritatie en weerstand oproept.</p>
      <p sl="pl">U zei dat de Europese Commissie zich in deze zaak aan de regels houdt. Dat kan wel zijn, maar waar is het gezond verstand? Ik heb nog steeds mijn twijfels en tot mijn spijt hebben de woorden van de Commissaris mij niet kunnen overtuigen.</p>
    </intervention>
    <intervention id="1-175" speaker_id="28117" name="Jim HIGGINS" is_mep="True" mode="spoken" nationality="Ireland" birth_date="04-05-1945" birth_place="Ballyhaunis" p_group="Group of the European People's Party (Christian Democrats)" m_state="IE">
      <p sl="en">Mijnheer de Voorzitter, allereerst wijs ik erop dat ik de veiligheidsmaatregelen steun. Het is een goede zaak om over de rechten van burgers te praten, maar veiligheid is van het allerhoogste belang. Het meest fundamentele recht van elke passagier is het recht en de waarborg om veilig te kunnen reizen. Ik ben er echt van overtuigd dat de mensen die het hoogste woord voeren en de meeste kritiek op de huidige maatregelen hebben, ook de eersten zouden zijn die zich hier zouden melden als er zich nog een “11 september” zou voordoen.</p>
      <p sl="en">Er is echter wel een probleem, geachte commissaris, aangezien er, zoals ook al eerder is gezegd, elke dag duizenden liters en kilo’s belastingvrije alcohol, parfum en make-up in beslag worden genomen van transfer-passagiers op luchthavens in de EU. Die passagiers hebben geen enkele wet overtreden door deze producten de EU binnen te brengen, producten die in iedere grote winkelstraat in elk deel van het Verenigd Koninkrijk, Ierland of elders in de EU aangetroffen kunnen worden. Zij worden in beslag genomen op grond van de voorschriften voor de beveiliging van de luchtvaart die op 6 november zijn ingevoerd en die tot een aanzienlijke daling van de belastingvrije verkopen hebben geleid. Veel van de producten die in beslag worden genomen, genieten een landelijke bekendheid. Wij hebben het zoals eerder al is gememoreerd dan bijvoorbeeld over wereldmerken als Ierse whiskey en Schotse whisky, Franse parfums, Finse wodka en Spaanse wijn en zo zou ik nog wel even door kunnen gaan. Veel van de belastingvrije winkels in derde landen zijn daarnaast in handen van Europese ondernemingen. Zoals mevrouw Doyle al heeft aangegeven, is het Ierse Aer Rianta eigenaar van winkels in onder andere de Verenigde Staten, Rusland, Canada en de Golfstaten. Het Duitse Heinemann bezit belastingvrije winkels in Turkije, Zuid-Afrika en de Balkan, en het Spaanse Aldesa-concern exploiteert belastingvrije shops in Zuid-Amerika.</p>
      <p sl="en">Zoals mijn Schotse collega al heeft gezegd, kan het probleem van de transfer-passagiers relatief eenvoudig worden opgelost. De reissector en de producenten hebben al een voorstel gedaan aan luchthavens die grote passagiersstromen naar Europa verwerken, om dezelfde veiligheidsmaatregelen te hanteren voor hun luchthavens en voor de detailhandel in instapzones als in de EU. Wanneer de Europese Unie dit afdoende vindt, kunnen passagiers die vanaf deze luchthavens vertrekken en die op een EU-luchthaven moeten overstappen, gebruik maken van verzegelde tassen, net zoals passagiers die binnen de EU reizen. Door een wederzijdse erkenning van veiligheidsnormen op luchthavens door de EU en derde landen wordt dit probleem dus opgelost. Overweegt de Commissie om dit probleem langs deze lijn en met voorrang op te lossen?</p>
    </intervention>
    <intervention id="1-176" speaker_id="729" name="John PURVIS" is_mep="True" mode="spoken" nationality="United Kingdom" birth_date="06-07-1938" birth_place="St. Andrews " p_group="Group of the European People's Party (Christian Democrats) and European Democrats" m_state="GB">
      <p sl="en">Mijnheer de Voorzitter, ik ga er vanuit dat de commissaris via de VIP-lounge luchthavens wordt binnengeloosd en dat hij niet hoeft te doorstaan wat wij en onze kiezers moeten doorstaan. Ik doel daarmee op lange rijen en een half uur wachten, iets wat mij vanochtend is overkomen in een kleine ruimte samengepakt met achthonderd kiezers en gewaardeerde bezoekers aan mijn land. De momenten vóór de veiligheidscontrole vormen ideale doelwitten voor terroristen, niet de vliegtuigen die na die controle vertrekken.</p>
      <p sl="en">Hetzelfde zal mij ook weer op donderdagavond overkomen als ik naar de luchthaven van Frankfurt ga om de thuisreis te aanvaarden. Dan zal ik weer opnieuw in een krappe volgepropte ruimte in de rij moeten staan. Dat is een gevaarlijk neveneffect als gevolg van de nieuwe voorschriften.</p>
      <p sl="en">De situatie is op alle luchthavens in Europa identiek. Waarschijnlijk geldt dat nu voor alle luchthavens ter wereld: stagnatie, ongemak, kosten, vernedering, gemiste aansluitingen en toeristen en zakenmensen die eenvoudigweg niet meer naar onze landen toe zullen komen.</p>
      <p sl="en">Mijn Ierse collega en mijn Schotse collega David Martin hebben u al een en ander verteld over belastingvrije verkopen in derde landen. Er is sprake van een aanzienlijke daling in de verkoop van onze hogelijk gewaardeerde producten – zowel Franse, als Ierse en Schotse producten zou ik daaraan toe willen voegen. Wellicht dat uiteindelijk het verlies aan inkomsten de doorslag zal geven en tot een oplossing kan leiden.</p>
      <p sl="en">Hoe zit het met aankopen die wel in de EU, maar niet op luchthavens zijn gedaan? Die speciale whisky of buitengewone wijnen kunnen immers ook in een winkel in Bordeaux of Edinburgh worden aangeschaft. Die artikelen mag je echter niet in je handbagage mee naar huis nemen: die moeten in je koffer in het vrachtruim en zijn waarschijnlijk gebroken tegen de tijd dat het vliegtuig landt. En hoe zit het met olijfolie uit Italië? De betreffende maatregelen vormen een inbreuk op het vrije verkeer van goederen.</p>
      <p sl="en">Ik zou de Commissaris willen verzoeken om de onderhandelingen met de Vergadering van de Internationale Burgerluchtvaartorganisatie (ICAO) in gang te zetten zodat wij wereldwijd – en net zoals vroeger – op zijn minst weer een gemeenschappelijke regulering van het mondiale goederenverkeer gaan hanteren.</p>
    </intervention>
    <intervention id="1-177" speaker_id="1318" name="James NICHOLSON" is_mep="True" mode="spoken" nationality="United Kingdom" birth_date="29-01-1945" p_group="European Conservatives and Reformists Group" m_state="GB">
      <p sl="en">Mijnheer de Voorzitter, ik besef dat veel van mijn collega’s die het woord hebben gevoerd, zich in eerste instantie zorgen maken over de procedurele kwesties en dat kan ik begrijpen. Net als enkele andere collega’s wil ik echter de nadruk leggen op de gevolgen van de tenuitvoerlegging van de voorschriften voor de veiligheid in de luchtvaart na 6 november. Die voorschriften hebben behalve voor de eerder genoemde gebieden ook met name gevolgen voor mijn eigen land, Noord-Ierland.</p>
      <p sl="en">Ik heb een groot aantal klachten van mijn kiezers ontvangen omdat hun belastingvrije aankopen in beslag zijn genomen toen zij op luchthavens in de EU moesten overstappen op weg naar Belfast en Noord-Ierland. Het probleem treft met name transfer-passagiers die uit derde landen afkomstig zijn; veel mensen uit mijn kiesdistrict zijn hierdoor getroffen. Dat is puur en alleen vanwege het feit dat, als zij van buiten Europa terug willen naar Noord-Ierland, zij verplicht zijn om op een Europese luchthaven over te stappen; dat kan Heathrow, Schiphol of zelfs Frankfurt zijn. Wij hebben geen rechtstreekse vluchten zoals andere landen.</p>
      <p sl="en">Een andere kwestie die mij als afgevaardigde voor Noord-Ierland zorgen baart, is dat er – naar ik heb vernomen – sprake is van een aanzienlijke daling van de belastingvrije verkopen in instapzones op luchthavens in derde landen. Dat klemt des te meer omdat dit ook negatieve gevolgen heeft voor een van de oudste en meest prestigieuze producten van Noord-Ierland: een whiskey met de naam Bushmills. Ik ben er overigens van overtuigd dat de heer Martin blij is dat ik dit aan de orde stel. Een aanzienlijk deel van die whiskey wordt wereldwijd in belastingvrije winkels verkocht. Een daling van de verkoop is van directe invloed op de economie en de werkgelegenheid in mijn land. Ik weet dat u dat zelf ook heel goed begrijpt, geachte commissaris, omdat uw eigen land net zo veel te lijden heeft van de daling van de verkoop van uw gewaardeerde Franse producten, zoals parfum, champagne en wijn.</p>
      <p sl="en">Ik dring er dan ook bij u op aan, commissaris, om een lijst op te stellen van derde landen waar de veiligheid op luchthavens minstens van hetzelfde niveau is als in Europa. Op basis van die lijst dient u de onderhandelingen over bilaterale overeenkomsten in gang te zetten om een einde te maken aan deze absurde situatie van het in beslag nemen van belastingvrije aankopen op luchthavens.</p>
    </intervention>
    <intervention id="1-178" speaker_id="photo_generic" name="Jacques Barrot" is_mep="True" mode="spoken">
      <p sl="fr">vicevoorzitter van de Commissie . – Mijnheer de Voorzitter, ik wil dat er tussen ons geen enkel misverstand bestaat. Je kunt op twee manieren ingaan op het probleem. Ik heb krachtig en duidelijk gereageerd op de bezorgdheid die onder sommigen van u leeft over het correcte verloop van de procedures. Ik heb gereageerd zonder om de zaken heen te draaien, zoals ik dat naar eer en geweten ook behoor te doen. Dat betekent niet dat ik geen begrip zou kunnen opbrengen voor de problemen op het vlak van de uitvoering. Ik zal daar alert op blijven.</p>
      <p sl="fr">Anders dan wat u hebt gezegd ben ik heel open. Dat ben ik meestal; vooral mijn recente reizen naar Zürich en Washington getuigen hiervan. Bij deze gelegenheden heb ik me aan dezelfde regels onderworpen als alle passagiers, in Zürich ben ik zelfs tamelijk uitgebreid gefouilleerd.</p>
      <p sl="fr">Net zoals u begrijp ik de problemen en ik wil hier niet de indruk wekken dat dit debat mij compleet overbodig lijkt. Ik vind het belangrijk om een goed beeld te krijgen van de problematiek en ik bedank u allen dat u mij hierbij helpt. Maar let wel, het feit dat de controle niet perfect is, wil nog niet zeggen dat elke vorm van controle dan maar moet worden afgewezen. Het is net als bij de snelheidscontroles op de weg. Het feit dat die controles lacunes vertonen, betekent op zich nog niet dat ze nutteloos zijn.</p>
      <p sl="fr">Ik zal op sommige punten proberen in te gaan en daarna conclusies trekken. Eerst wil ik u erop wijzen dat wij tamelijk uitvoerige richtsnoeren hebben opgesteld, die een zo eenvormig mogelijke toepassing in alle lidstaten moeten garanderen. Dat is één ding.</p>
      <p sl="fr">U hebt het probleem van de doorgaande reizigers genoemd. Ik zal hier dieper op ingaan. Het is waar, zeker het sluiten van bilaterale overeenkomsten moet op dit moment nog via de Internationale Burgerluchtvaartorganisatie lopen. U hebt gelijk, dat is de procedure die moet worden gevolgd. En ik denk dat we een oplossing moeten vinden voor deze transitkwestie, die op dit moment onbevredigend is. Daar zijn we het roerend over eens. Bij de algemene vergadering van de Internationale Burgerluchtvaartorganisatie kunnen we dit probleem aankaarten en bezien wat door derde landen kan worden gedaan. Daar hebt u volkomen gelijk in, en dat wilde ik benadrukken.</p>
      <p sl="fr">Ik wil ook duidelijk maken dat ik me terdege bewust ben van het probleem van de taxfreeshops. Ik heb zelf de Ierse vertegenwoordigers ontvangen, die zeer ruime ervaring hebben met de belastingvrije winkels, en u hebt het goed als u denkt dat ik, als Fransman uit regio’s waar kwaliteitsproducten worden gepromoot, me ook zorgen maak. Volgens mij is de oplossing niet perfect, maar ik denk dat wij, gezien de verordeningen die we overigens zelf hebben goedgekeurd, geprobeerd hebben oplossingen voor de belastingvrije winkels te vinden. Ook dit probleem zal echter mijn volle aandacht blijven behouden, en u kunt zich uiteraard ook altijd via een schrijven tot mij persoonlijk richten.</p>
      <p sl="fr">De heer El Khadraoui heeft terecht opgemerkt dat er zonder meer een evaluatie nodig is. Dames en heren afgevaardigden, ik hecht eraan u er nog eens op te wijzen dat de Commissie zich ertoe heeft verbonden de verordening regelmatig te herzien. De eerste herziening, die momenteel wordt voorbereid, zal gelet op de technologische ontwikkeling uiteraard gevolgen hebben voor de situatie op de luchthavens en voor de reizigers. U hebt dus gelijk, er moeten regelmatig evaluaties plaatsvinden. Er loopt overigens al een herziening, waarover ik met genoegen verslag zal uitbrengen voor zover het gaat om bepalingen zonder vertrouwelijk karakter.</p>
      <p sl="fr">Op onderzoeksgebied stelt u dat het technologisch mogelijk zou moeten zijn om de reizigers dwingende maatregelen te besparen, bijvoorbeeld door de installatie van detectoren waarmee de risico’s beoordeeld kunnen worden. Dat is duidelijk. Er is in dit verband dus een onderzoeksinspanning nodig. Tijdens mijn verblijf in Washington heb ik overigens gezien hoe wij met de Amerikaanse onderzoeksdiensten kunnen samenwerken om apparatuur te ontwikkelen waarmee deze knelpunten opgelost kunnen worden. Dit is zonder meer een belangrijke factor.</p>
      <p sl="fr">Op één punt dat tijdens het eerste deel van het debat naar voren is gebracht, ben ik niet ingegaan. Het betreft de vragen over de Adviesgroep van belanghebbenden inzake beveiliging van de burgerluchtvaart, de zogeheten SAGAS. De Commissie heeft SAGAS ingesteld om bij de verschillende sectoren in de bedrijfstak advies te kunnen inwinnen. Dit is inderdaad onontbeerlijk. Mijnheer Berman, toen het Parlement tijdens de eerste lezing een aanpassing van de nieuwe kaderverordening voorstelde om SAGAS een formeel karakter te geven, steunde de Commissie dit idee. En die steun kan ik nogmaals bevestigen. Het Parlement heeft volkomen gelijk als het op de een of andere manier een formeel karakter wil geven aan de structuur van SAGAS. Maar het klopt ook dat de adviezen van SAGAS slechts dienen ter ondersteuning van de werkzaamheden van het regelgevend comité. Elk door het comité overwogen initiatief wordt vóór een eventueel besluit van de Commissie daarover door al haar diensten bestudeerd, waarbij de aandacht uitgaat naar aspecten als burgerrechten, consumentenrechten en juridische aspecten.</p>
      <p sl="fr">Ik weet dat ik niet alle vragen heb beantwoord. Zo was er een vraag over het tijdelijke of duurzame karakter van de voorlopige maatregelen. Ik ben ervan overtuigd dat wij op dit terrein mogen hopen dat nieuwe technologieën en apparatuur het op een gegeven moment mogelijk zullen maken om deze maatregelen op te schorten, die getroffen zijn vanwege het spoedeisende karakter van de situatie, overigens op basis van de unanieme inbreng van de deskundigen uit de lidstaten.</p>
      <p sl="fr">Daarom hebben wij deze regels ingesteld. Gelooft u mij als ik zeg, gehecht als ik ben aan de ontwikkeling van het luchtvervoer en het comfort van de passagiers, dat ik met tegenzin waak over de toepassing van deze regeling. Ik kan u zeggen dat dit een nuttig debat was en dat we meer dan ooit alert zullen blijven op alle problemen die door u zijn aangekaart, zonder daarbij uit het oog te verliezen dat veiligheidsvoorschriften alleen maar efficiënt zijn als ze door de hele wereldgemeenschap worden toegepast. Wat dat betreft moet ook de instantie die op mondiaal niveau over de burgerluchtvaart gaat, de ICAO, zich snel over dit dossier kunnen buigen en ons de mogelijkheid bieden om zoveel bilaterale akkoorden met derde landen te sluiten als nodig is.</p>
      <p sl="fr">Mijnheer de Voorzitter, ik bedank de afgevaardigden die zeer openhartig aan het debat hebben deelgenomen en kan hun verzekeren dat de procedures nauwkeurig zijn gevolgd. Ik ben me er volledig van bewust dat de toepassing van deze maatregelen allerlei implicaties heeft voor ons dagelijks leven, ik zal daar alert op blijven en ik zal er rekening mee houden bij de diepgaande evaluatie die gezien de impact van deze maatregelen nodig is.</p>
    </intervention>
    <intervention id="1-179" speaker_id="28380" name="Marek SIWIEC" is_mep="True" mode="spoken" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="nl">Het debat is gesloten.</p>
      <p sl="nl">De stemming vindt tijdens de volgende vergaderperiode plaats.</p>
      <p sl="nl">Schriftelijke verklaring (artikel 142)</p>
    </intervention>
    <intervention id="1-180" speaker_id="4347" name="Christine DE VEYRAC" is_mep="True" mode="written" nationality="France" birth_date="06-11-1959" birth_place="Toulouse" p_group="Group of the European People's Party (Christian Democrats)" m_state="FR">
      <p sl="fr">Sinds 11 september zijn vliegtuigen niet langer alleen een vervoermiddel, ze kunnen ook gebruikt worden om aanslagen te plegen op het leven van talloze personen.</p>
      <p sl="fr">Daarom zijn er nieuwe – strengere – veiligheidsmaatregelen ingevoerd op luchthavens, en ik steun de gekozen aanpak van harte. Wel moet een en ander binnen de juiste proporties blijven om niet te veel inbreuk te maken op de vrijheid van de reiziger.</p>
      <p sl="fr">Zo steun ik de getroffen maatregelen weliswaar op hoofdlijnen, maar blijf ik wel sceptisch over de beperkingen inzake vloeistoffen aan boord van vliegtuigen en de manier waarop daartoe besloten is. Het gaat immers om maatregelen die voor veel irritatie en ongemak bij de reizigers zorgen terwijl niet eens vaststaat dat ze effectief zijn, zozeer verschilt de toepassing ervan per staat en zelfs per luchthaven! Bovendien zijn de door de burgers gekozen Europese afgevaardigden pas over de invoering van deze maatregelen geïnformeerd na de vaststelling ervan.</p>
      <p sl="fr">Ik heb er alle begrip voor dat bepaalde informatie niet mag worden verspreid vanwege het hoogst strategische karakter ervan in de strijd tegen het terrorisme, maar ik vind wel dat we nauwer bij de besluitvorming betrokken zouden moeten worden.</p>
    </intervention>
    <intervention id="1-181" speaker_id="1866" name="Willi PIECYK" is_mep="True" mode="written" nationality="Germany" birth_date="11-08-1948" birth_place="München" p_group="Socialist Group in the European Parliament" m_state="DE">
      <p sl="de">We mogen de gevaren van het terrorisme voor de luchtvaart niet onderschatten of bagatelliseren. De maatregelen die we nemen, en waarvan de passagiers de gevolgen dragen, moeten echter wel tot meer veiligheid leiden. Bij de besluiten van de Commissie en de Raad, die sinds november geldig zijn, kunnen we dat helaas echter niet vaststellen.</p>
      <p sl="de">Wat er dag in dag uit op de Europese luchthavens gebeurt wordt gekenmerkt door onduidelijke regelingen, die vaak per luchthaven verschillend zijn, door volledig overbelast personeel, en vaak ook door wanhopige en boze passagiers, die bijvoorbeeld hun lenzenvloeistof hebben moeten inleveren.</p>
      <p sl="de">De passagier wordt meer veiligheid voorgespiegeld, waarvoor hij moet opdraaien, maar die in geval van nood niet kan worden gegarandeerd. Daarom doen we een beroep op de Commissie en de Raad om deze verordening te herzien. Er moeten nog voor het vakantieseizoen redelijke en begrijpelijke regelingen komen, die ook resultaten opleveren. Het zou zinvol zijn om bij het uitwerken daarvan ook de deskundigen te betrekken die de praktijk op de luchthavens kennen.</p>
    </intervention>
  </section>
  <section id="creitem17" title="17. Agenda van de volgende vergadering: zie notulen"/>
  <section id="creitem18" title="18. Sluiting van de vergadering"/>
</text>
