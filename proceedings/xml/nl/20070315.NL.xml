<?xml version='1.0' encoding='utf-8'?>
<text id="20070315.NL" lang="nl" date="2007-03-15" place="Straatsburg" edition="Uitgave PB">
  <section id="creitem1" title="1. Opening van de vergadering">
    <intervention id="4-006" speaker_id="28139" name="Carl SCHLYTER" is_mep="True" mode="spoken" nationality="Sweden" birth_date="07-01-1968" birth_place="Danderyd" p_group="Group of the Greens/European Free Alliance" m_state="SE">
      <p sl="sv">Mijnheer de Voorzitter, ik wil een protocollaire kwestie aan de orde stellen. Gisteren, toen ik zou spreken over het verslag over de beleidsinstrumenten op handelsgebied, wilde ik citeren uit het verslag-Muscardini van oktober, en toen ontdekte ik dat er een belangrijk deel ontbrak. Ik weet niet wat we nu moeten doen. Dit verslag dateert van oktober 2006, maar er staat een ernstige fout in de Zweedse tekst, want in paragraaf 11 ontbreekt de hele volgende passage, en ik vraag me af hoe we die fout kunnen herstellen. De volgende passage ontbreekt in de Zweedse tekst: “with a view to including non-compliance with global social and environmental agreements or international covenants as forms of dumping or subsidy”. Als de hele dimensie van milieu en sociale dumping ontbreekt in de Zweedse tekst, krijgt het Zweedse volk een verkeerd beeld van wat het Parlement wil.</p>
    </intervention>
    <intervention id="4-007" speaker_id="1983" name="Pierre MOSCOVICI" is_mep="True" mode="spoken" nationality="France" birth_date="16-09-1957" birth_place="Paris" p_group="Socialist Group in the European Parliament" m_state="FR">
      <p sl="nl">Mijnheer Schlyter, dit is een buitengewoon belangrijke opmerking, die zeker in aanmerking zal worden genomen. We zullen het controleren en de nodige maatregelen treffen.</p>
    </intervention>
  </section>
  <section id="creitem2" title="2. Ingekomen stukken: zie notulen"/>
  <section id="creitem3" title="3. De eilanden en natuurlijke en economische beperkingen in het kader van het regionaal beleid (debat)">
    <intervention id="4-009" speaker_id="1983" name="Pierre MOSCOVICI" is_mep="True" mode="spoken" nationality="France" birth_date="16-09-1957" birth_place="Paris" p_group="Socialist Group in the European Parliament" m_state="FR">
      <p sl="nl">Aan de orde is het verslag (A6-0044/2007) van Francesco Musotto, namens de Commissie regionale ontwikkeling, over de eilanden en natuurlijke en economische beperkingen in het kader van het regionaal beleid (2006/2106(INI)).</p>
    </intervention>
    <intervention id="4-010" speaker_id="4471" name="Francesco MUSOTTO" is_mep="True" mode="spoken" role="rapporteur" nationality="Italy" birth_date="01-02-1947" birth_place="Palermo" p_group="Group of the European People's Party (Christian Democrats) and European Democrats" m_state="IT">
      <p sl="it">Mijnheer de Voorzitter, mevrouw de commissaris, geachte collega’s, ik wil alle collega’s die hebben bijgedragen aan de opstelling van dit verslag van harte bedanken. Volgens ons is het de eerste keer dat de eilanden het onderwerp zijn van een volledige studie en dat in die studie rekening wordt gehouden met het belang van de specifieke kenmerken van eilanden voor alle onder de communautaire bevoegdheid vallende sectoren. Ofschoon in het cohesiebeleid 2007-2013 bijzondere aandacht wordt geschonken aan de structureel gehandicapte regio’s, is van specifieke maatregelen voor de insulaire regio’s geen sprake.</p>
      <p sl="it">Het Parlement heeft meerdere malen op dit gebrek gewezen. De context van de Europese eilanden is weliswaar verschillend – er zijn in totaal 121 eilanden met een bevolking van ongeveer 15 miljoen inwoners – maar deze eilanden hebben een reeks moeilijkheden gemeen waardoor zij een concurrentienadeel ondervinden: hogere prijzen ten gevolge van extra vervoerskosten en gebrekkige concurrentie, moeilijkheden bij de toegang tot de interne markt, noodgedwongen invoer van grondstoffen, hogere energiekosten, gebrekkige infrastructuur, immigratie, beperkte diversificatie van de economische activiteiten en milieugevoeligheid. Het is geen toeval dat het gemiddelde BBP per hoofd van de bevolking op de eilanden 72 procent is van het communautair gemiddelde. Daarom is het noodzakelijk bij de uitvoering van het communautair beleid, en om te beginnen bij de staatssteun, rekening te houden met de specifieke kenmerken van de eilanden. Daarom is volgens ons ook meer soepelheid nodig, als tegengewicht voor de extra kosten en om, wat energie betreft, de schommelingen in de brandstofprijzen te kunnen compenseren.</p>
      <p sl="it">Er moet bij de operationele programma’s van de structuurfondsen bijzondere aandacht worden geschonken aan de verwezenlijking van infrastructuurprojecten, met name in het kader van het Europees maritiem beleid, opdat de eilanden volledig worden geïntegreerd in de interne markt en de strategie van Lissabon. De eilanden beschikken echter ook over troeven op energiegebied: wind, zon en zee. De potentiële waarde daarvan is uniek en daarom moet de Commissie voorrang geven aan projecten voor hernieuwbare energie en energiezekerheid.</p>
      <p sl="it">Ook het toerisme is een bron die sterker aangeboord moet worden. Er is behoefte aan een communautair beleid voor de bevordering van eilandtoerisme, evenals aan een communautair kwaliteits- en herkomstlabel en een grondige studie naar duurzaam toerisme. Wij stellen onder meer voor om het jaar 2010 uit te roepen tot het Europees Jaar van de eilanden.</p>
      <p sl="it">In het verslag wordt ook het probleem van de illegale immigratie behandeld, dat afgezien van een menselijke tragedie ook een ondraagbare last is voor de eilanden van de Middellandse Zee, die de Europese Unie op zich moet nemen. Wij zijn voor de oprichting van snelle grensinterventieteams en dringen aan op de oprichting van een Europese kustwacht. Het is hoog tijd dat de Europese Unie de noodzakelijke middelen uittrekt om snelle en tijdige interventie in deze sector te verzekeren.</p>
      <p sl="it">Er zijn ook andere voorstellen die het bestuderen waard zijn, zoals de financiële instrumenten Jaspers (gezamenlijke bijstand ter ondersteuning van projecten in de Europese regio’s) en Jeremie (gemeenschappelijke middelen voor het midden- en kleinbedrijf) waarmee het mogelijk is kredietverlening aan het midden- en kleinbedrijf te vergemakkelijken, diversificatie van de insulaire economie aan te moedigen of het gebruik van breedband ter overbrugging van de technologiekloof te bevorderen.</p>
      <p sl="it">Tot slot is het noodzakelijk het rechtskader te herzien – om volledig rekening te kunnen houden met de specifieke kenmerken van de eilanden en bijgevolg de statistische indicatoren te kunnen actualiseren –, de eilanden in ogenschouw te nemen in de context van de Waarnemingspost voor de ruimtelijke ordening van het Europees grondgebied en binnen het directoraat-generaal Regionaal beleid van de Commissie een bestuurlijke eenheid op te richten voor de eilanden.</p>
      <p sl="it">Wij hopen dat dit verslag eens en voor altijd een ommezwaai zal betekenen, echte ontwikkeling tot stand zal brengen en concrete antwoorden zal geven aan de nieuwe generaties die, hoewel geïntegreerd in de Europese context, willen wonen en werken op de plek waar ze zijn geboren.</p>
    </intervention>
    <intervention id="4-011" speaker_id="photo_generic" name="Neelie Kroes" is_mep="True" mode="spoken">
      <p sl="en">lid van de Commissie . Mijnheer de Voorzitter, eilanden en andere gebieden met natuurlijke of specifieke beperkingen zijn erg belangrijk voor de Commissie, waar het gaat om het behoud van territoriale cohesie, de ontwikkeling van grensoverschrijdende samenwerking – doorgaans met derde landen – , toerisme, cultuur, enzovoort.</p>
      <p sl="en">Een sectoroverkoepelende aanpak kan effectief zijn bij het oplossen van de specifieke problemen waar deze gebieden mee kampen, maar de hoofdrol is weggelegd voor het cohesiebeleid. In de algemene ontwerpverordening voor het cohesiebeleid 2007-2013 van juli 2004 heeft de Commissie een voorstel voor de verhoging van de cofinancieringsmiddelen voor deze regio’s gedaan. Helaas is dit voorstel niet definitief vastgesteld door de Raad in de definitieve versie van de verordening van juli 2006, die zoals u weet nu van kracht is. De Commissie zal er echter wel zorg voor dragen dat tijdens de lopende onderhandelingen over de cohesiebeleidsinterventie voor 2007-2013 rekening zal worden gehouden met de specifieke beperkingen van deze gebieden in de betreffende programma’s en dat passende maatregelen zullen worden genomen om daar iets aan te doen.</p>
      <p sl="en">Daarnaast werkt de Commissie aan het vierde cohesieverslag, dat in mei gepubliceerd zal worden. Dit verslag zal een uitgebreide analyse van de voortgang en trends in de territoriale cohesie binnen de EU bevatten, met inbegrip van eilanden en regio’s met natuurlijke beperkingen. Bovendien wil de Commissie zich versterkt blijven inzetten in het kader van het ESPON-programma om zo betere gegevens en recentere cijfers over deze gebieden te verkrijgen. Tegelijkertijd wijst de Commissie op de al beschikbare statistische gegevens voor eilanden en andere regio’s die onder NUTS II of NUTS III vallen. Het is hoe dan ook lastiger om statistische gegevens voor kleine gebieden te verzamelen, maar feitelijk woont 95 procent van de Europese eilandbewoners, ultraperifere gebieden daargelaten, in NUTS II- of NUTS III-regio’s.</p>
      <p sl="en">Hoewel een expliciete wettelijke basis voor de praktische implementatie van het begrip territoriale cohesie, zoals het Grondwettelijk Verdrag, ontbreekt, heeft de Raad al in 2004 in Rotterdam besloten het Lissabonproces uit te breiden met een territoriale dimensie. Daarnaast heeft de Raad de territoriale agenda ontwikkeld, waarin de uitdagingen, doelstellingen en beleidsaanbevelingen voor territoriale cohesie worden uiteengezet; dit document zal waarschijnlijk in mei 2007 in Leipzig worden vastgesteld.</p>
      <p sl="en">Bovendien is in de richtsnoeren met betrekking tot de EU-strategie betreffende cohesie, die de Raad in oktober 2006 heeft vastgesteld, een apart hoofdstuk gewijd aan de territoriale dimensie van het cohesiebeleid. De Commissie werkt nu aan de praktische implementatie hiervan in de programmeringsdocumenten waarover momenteel wordt onderhandeld.</p>
      <p sl="en">De Commissie is een groot voorstander van het bevorderen van Europese regio’s of vergelijkbare structuren als platform voor grensoverschrijdende transnationale en interregionale samenwerking. Deze structuren zijn mogelijk bijzonder geschikt voor eilanden en andere gebieden met natuurlijke handicaps. De Commissie stimuleert deze gebieden om gebruik te maken van de gloednieuwe Europese groepering voor territoriale samenwerking om het beheer van samenwerkingsprogramma’s te vergemakkelijken.</p>
      <p sl="en">Regionale investeringssteun is wellicht niet het meest geschikte instrument om de lokale problemen van eilanden het hoofd te bieden. Mijns inziens kunnen de belangrijkste problemen van de eilanden veel beter worden aangepakt met bijvoorbeeld horizontale instrumenten. Onze regels op het gebied van staatssteun voorzien al in vele vormen van steun. Onze regels met betrekking tot diensten van algemeen economisch belang staan bijvoorbeeld compensatie voor lokale openbare diensten toe, met inbegrip van personenvervoer.</p>
      <p sl="en">Ten tweede bieden onze nieuwe richtsnoeren betreffende risicokapitaal en ons kader voor onderzoeksontwikkeling en innovatie nieuwe kansen voor jonge, innovatieve bedrijven, met extra geld voor het midden- en kleinbedrijf.</p>
      <p sl="en">In sommige gevallen vallen steunbedragen die kleine eilanden nodig hebben niet eens onder staatssteun. Volgens de nieuwe “de minimis”-verordening wordt staatssteun tot EUR 200.000, die over een periode van 3 jaar wordt verstrekt, niet beschouwd als steun. Investeringen in allerlei soorten openbare infrastructuur zijn toegestaan. Deze investeringen bevatten geen steunelement. Bovendien wordt in de nieuwe richtsnoeren inzake regionale steun daadwerkelijk rekening gehouden met de specifieke situatie van eilanden. Bij de nieuwe vorm van steun voor startende ondernemers wordt een bonus van 5 procent gegeven aan kleine eilanden.</p>
      <p sl="en">Deze voorbeelden illustreren mijns inziens hoe we via het hervormingsproces voor staatssteun meer voorspelbare regels opstellen en de administratieve last bij de aanmelding van staatssteun verlichten, en dat was waarom u vroeg in het belang van insulaire regio’s en alle andere belanghebbenden.</p>
    </intervention>
    <intervention id="4-012" speaker_id="28120" name="Simon BUSUTTIL" is_mep="True" mode="spoken" nationality="Malta" birth_date="21-03-1969" birth_place="Attard" p_group="Group of the European People's Party (Christian Democrats)" m_state="MT">
      <p sl="mt">namens de PPE-DE-Fractie . – Allereerst wil ik de heer Musotto complimenteren met dit verslag. Het is een buitengewoon belangrijk verslag, vooral voor degenen die, zoals ik, van een eiland afkomstig zijn. Eilandregio’s verdienen het om te worden gehoord, want tot nog toe heeft de Europese Unie te weinig aandacht aan ze besteed. Dit verslag geeft de eilandregio’s de aandacht die ze verdienen. Ik was ook blij commissaris Kroes te horen verklaren dat de eilandregio’s belangrijk zijn voor de Europese Commissie. Wel moet ik zeggen, commissaris, dat wij graag zouden zien dat er met de eilandregio’s rekening wordt gehouden op alle verschillende beleidsterreinen in de Europese Unie en dat de eilanden niet alleen maar worden bekeken door de bril van het regionaal beleid. Bijvoorbeeld, u als commissaris voor Mededinging constateerde terecht dat bepaalde regels ten aanzien van staatssteun niet flexibel genoeg zijn met betrekking tot de eilandregio’s. De regels die zijn bedoeld voor het geheel van het Europees grondgebied zijn niet per se flexibel genoeg om van toepassing te zijn op eilandregio’s. We zouden graag zien dat u die regels serieus bekijkt, dat u meer aandacht besteedt aan eilandregio’s en dat u waarborgt dat regels zo flexibel mogelijk kunnen worden toegepast.</p>
      <p sl="mt">Een opmerking over paragraaf 10 van het verslag. Hierin wordt de Commissie verzocht om op regelmatige basis een ‘behoeftenevaluatie’-onderzoek uit te voeren rond de eilandregio’s en maatregelen voor te stellen om hierop in te gaan. Ik ga er vanuit dat de Commissie een dergelijke evaluatie uitvoert, en wij zullen erop blijven aandringen dat dit gebeurt. Zoals gezegd vind ik dit een goed verslag, dat door de betrokken eilandregio’s zal worden gewaardeerd.</p>
    </intervention>
    <intervention id="4-013" speaker_id="28578" name="Stavros ARNAOUTAKIS" is_mep="True" mode="spoken" nationality="Greece" birth_date="25-05-1956" birth_place="Archanes" p_group="Socialist Group in the European Parliament" m_state="GR">
      <p sl="el">namens de PSE-Fractie. – Mijnheer de Voorzitter, mevrouw de commissaris, waarde collega’s, nogmaals brengt het Europees Parlement de problemen van de insulariteit voor het voetlicht. Nogmaals verklaart het via dit verslag onomwonden – en ik wil de heer Musotto van harte gelukwensen met zijn uitstekende werk – dat de insulaire regio’s een bijzondere aanpak verdienen en meer steun nodig hebben, niet alleen om hun ontwikkelingsmoeilijkheden het hoofd te kunnen bieden maar ook om de mogelijkheden van de interne markt en de gemondialiseerde economie geheel te kunnen benutten.</p>
      <p sl="el">Geachte collega’s, ik zou haast zeggen dat voor al degenen onder ons die op eilanden wonen, de min of meer hevige problemen die zich daar voordoen – het geografisch isolement, het gebrek aan infrastructuur, het economisch verval en de bevolkingsinkrimping, de beperkte middelen en keuzen – gewoon een vast onderdeel zijn van de manier van leven. Tegelijkertijd zijn de permanente bewoners en de miljoenen burgers die de Europese eilanden kiezen voor hun vakantie, zich echter bewust van de voordelen die de insulaire regio’s bieden, zoals de beschavingsrijkdom, de rijke maar gevoelige ecosystemen, het natuurlijke milieu, de bijzondere levenswijze, de kwaliteitsproducten en de traditionele productiewijzen. Wij moeten deze voordelen ondersteunen. Wij moeten ze promoten en tot hun recht doen komen met de beleidsvormen van de Europese Unie maar vooral met het cohesiebeleid, als wij een echte economische en territoriale samenhang tot stand willen brengen tussen de regio’s van Europa. In dit verband wil ik met name wijzen op het bijzondere belang van staatssteun aan de insulaire gebieden, waar de brandstof- en energiekosten een negatieve weerslag hebben op het concurrentievermogen maar ook op de soepele toepassing van zowel de huidige als de toekomstige staatsteun. Ik denk aan de vervoerskosten, de toepassing van een geïntegreerd beleid voor het toerisme, de toepassing van een efficiënt ondernemingsbeleid, de onmiddellijke oprichting van een bestuurlijke eenheid voor de eilanden in het directoraat-generaal Regionaal beleid uitgaande van de met de bestuurlijke eenheid voor de ultraperifere regio’s opgedane ervaringen, opdat rekening kan worden gehouden met de bijzonderheden en behoeften van de eilanden en van hun permanente en tijdelijke inwoners bij de ontwikkeling en toepassing van het communautair beleid op met name het gebied van vervoer, energie, waterbeheer.</p>
      <p sl="el">Geachte collega’s, nu het vierde cohesieverslag wordt voorbereid en het debat over de toekomst van het regionaal beleid wordt opgestart met het oog op de hervorming van de financiële vooruitzichten 2008-2009, moet het Europees Parlement in herinnering brengen dat de Europese Unie gelijksoortige situaties niet op uiteenlopende wijze mag behandelen maar zij mag evenmin uiteenlopende situaties op gelijksoortige wijze behandelen.</p>
    </intervention>
    <intervention id="4-014" speaker_id="4547" name="Elspeth ATTWOOLL" is_mep="True" mode="spoken" nationality="United Kingdom" birth_date="01-02-1943" birth_place="Chislehurst" p_group="Group of the Alliance of Liberals and Democrats for Europe" m_state="GB">
      <p sl="en">namens de ALDE-Fractie . – Mijnheer de Voorzitter, commissaris, de ALDE-Fractie wil de heer Musotto graag bedanken voor zijn nuttige verslag over de natuurlijke en economische beperkingen van eilanden.</p>
      <p sl="en">Alle onderwerpen die aan bod komen zijn belangrijk, maar ik wil mij specifiek richten op staatssteungerelateerde zaken en de paragrafen 8, 9 en 19, dit vanwege de werkelijke situatie op eilanden, met name als deze ver weg liggen van de bevolkingscentra. De voorbeelden haal ik uit mijn eigen kiesdistrict, maar ze gelden voor de hele EU.</p>
      <p sl="en">Ter illustratie van het probleem van afstanden: een vriend van mij van de Shetlandeilanden moet 14 uur met de auto en veerboot reizen om bij de dichtstbijzijnde bioscoop te komen. De prijs van benzine ligt op de Western Isles circa 11 hoger dan in de dichtstbevolkte gebieden van Schotland. Op de Shetlandeilanden ligt de prijs zelfs 16 procent hoger. Een hooibaal kost op de Western Isles vijf keer zoveel als rond de dichtstbijzijnde stad Inverness. Deze cijfers geven slechts een indicatie van de mate waarin locatie alleen al een concurrentienadeel kan vormen voor eilanden.</p>
      <p sl="en">Mijn dank aan de commissaris voor haar opmerkingen over staatssteun, maar we hebben wel nog steeds een flexibeler beleid nodig om de concurrentievoorwaarden voor iedereen gelijk te trekken. Zoals de commissaris weet, baart vooral de toetsing aan het gedrag van een investeerder in een markteconomie mij zorgen. Door de omstandigheden op eilanden en in andere afgelegen gebieden is het moeilijk de test te doorstaan aangezien er mogelijk geen geschikt vergelijkingmateriaal is en de kleine marktomvang een probleem vormt voor het gemiddelde rendement van een bepaalde sector.</p>
      <p sl="en">We willen alleen maar dat onze eilanden dezelfde toegang tot de interne markt hebben als regio’s op het vasteland.</p>
    </intervention>
    <intervention id="4-015" speaker_id="28355" name="Mieczysław Edmund JANOWSKI" is_mep="True" mode="spoken" nationality="Poland" birth_date="16-11-1947" birth_place="Zduńska Wola" p_group="Union for Europe of the Nations Group" m_state="PL">
      <p sl="pl">namens de UEN-Fractie. – Mijnheer de Voorzitter, ik wil de rapporteur feliciteren met zijn werk. We kunnen nu eerlijk tegen elkaar zeggen dat de bevolking van de Europese Unie niet in alle situaties uit dezelfde categorie burgers bestaat. Sommige gebieden ondervinden beperkingen doordat ze afgelegen liggen of moeilijk toegankelijk zijn. Daartoe behoren eilandregio’s, die dikwijls zowel ultraperifeer als bergachtig zijn.</p>
      <p sl="pl">We praten over solidariteit en interne cohesie. Deze fundamentele principes eisen gepaste betrokkenheid van ons, en indien nodig moeten we hulp verlenen aan de bewoners van deze gebieden die is afgestemd op de omstandigheden. De belangrijkste problemen die in het verslag aan de orde komen zijn transportmoeilijkheden, gebrek aan grondstoffen, hoge energiekosten, een beperkte toegang tot internet en telecommunicatie, ontvolking, illegale immigratie en moeilijke geografische omstandigheden, vooral in berggebieden en in het hoge Noorden.</p>
      <p sl="pl">Ik wil me aansluiten bij de conclusies van de rapporteur en ertoe oproepen dat we deze gebieden noch aan de spelingen van het lot, noch aan zichzelf overlaten.</p>
    </intervention>
    <intervention id="4-016" speaker_id="28508" name="Alyn SMITH" is_mep="True" mode="spoken" nationality="United Kingdom" birth_date="15-09-1973" birth_place="Glasgow" p_group="Group of the Greens/European Free Alliance - First Vice" m_state="GB">
      <p sl="en">namens de Verts/ALE-Fractie . – Mijnheer de Voorzitter, ook ik wil de rapporteur feliciteren en bedanken voor zijn constructieve aanpak bij het uitwerken van onze amendementen in de commissie. Daarom steun ik zijn verslag vandaag van harte.</p>
      <p sl="en">Als inwoner van Schotland voel ik mij bijzonder betrokken bij het onderwerp en heb er zo mijn eigen ideeën over, net als andere Schotse collega’s. Allereerst wil ik mijn collega’s eraan herinneren dat een perifere ligging relatief is. Brussel is eigenlijk ook een perifeer gebied als ik zaterdags de Schotse voetbaluitslagen zoek. Eilanden hebben hun eigen cultuur, een eigen identiteit en een bijzondere geografie; dit is geen betreurenswaardig feit, maar iets om trots op te zijn. Als de concurrentievoorwaarden voor iedereen gelijk zijn, zullen alle nadelen waar de Europese eilanden mee kampen worden gecompenseerd door hun sterke kanten: hun dynamiek, hun innovatie en hun potentiële bijdrage aan de doelstellingen van de EU. Als Malta in Midden-Europa lag en over goede transportverbindingen en gemakkelijke verbindingen met de rest van Europa beschikte, dan was Malta Malta niet meer, maar München. We moeten de Europese eilanden koesteren en tegelijkertijd hun eigen karakter erkennen.</p>
      <p sl="en">Eilanden hebben met specifieke problemen te kampen die moeten worden aangepakt; dit verslag doet hiervoor een aantal gefundeerde voorstellen. Ik hoop dat de commissaris vandaag kan toezeggen dat dit verslag navolging zal krijgen, omdat er veel goede ideeën in staan. Ik hoop dat dit niet het zoveelste wensenlijstje wordt waaraan de Commissie lippendienst bewijst, maar dat vervolgens in een la verdwijnt.</p>
      <p sl="en">Ik wil een aantal zaken naar voren halen. Eilanden hebben te kampen met bepaalde nadelen bij de toegang tot de interne markt van de Europese Unie. We hebben recente, nauwkeurige statistieken nodig voor onze beleidsmakers. Kan de commissaris ons verzekeren dat we hier samen met Eurostat aan zullen werken?</p>
      <p sl="en">In paragraaf 12 en 16 van ons verslag pleiten we voor de oprichting van een specifieke sectoroverschrijdende administratieve eenheid binnen het directoraat-generaal Regionaal beleid die zich moet gaan bezighouden met eilanden. Volgens mij is wel duidelijk waarom we een speciale eenheid voor eilanden nodig hebben. Kan de commissaris ons toezeggen dat er zo’n eenheid komt?</p>
      <p sl="en">Zoals andere collega’s al hebben opgemerkt, is een wat realistischer aanpak van de Commissie bij het vaststellen van criteria voor staatssteun aan eilanden nodig. Eilanden hebben te maken met specifieke economische factoren waar op dit moment te weinig rekening mee wordt gehouden. Ik zou graag van de commissaris willen horen dat we ons beleid zullen herzien.</p>
      <p sl="en">Over de verlaging van staatssteun gesproken, met name op het gebied van transport naar, van en tussen eilanden: onze regering in Schotland heeft onlangs nog EUR 25 miljoen over de balk gegooid bij een aanbesteding voor veerdiensten. Deze fout is een Schotse kwestie, maar de complexiteit van betrokken EU-regels heeft niet bepaald geholpen; we moeten hier nog eens goed naar kijken. We moeten met name ook eens kijken hoe verplichtingen van overheidsdiensten en steun met een sociaal karakter worden gezien met betrekking tot artikel 87(2) van het Verdrag. Ook het gelijkwaardige tarief voor trajecten over de weg en over water moet worden gepreciseerd.</p>
      <p sl="en">Op het gebied van energie beschikken eilanden over een natuurlijk voordeel, en we hopen dat de Commissie alles in het werk stelt om duurzame energiegemeenschappen te stimuleren, met name het Europese net, en binnenlandse beperkingen uit de weg te ruimen. In Schotland hebben we met Shetland, Orkney, de Western Isles en Argyle and Bute de beste resources voor wind-, golf- en getijdenenergie in de EU, waarmee we een grote bijdrage zouden kunnen leveren aan de EU-doelstellingen op het gebied van energie en klimaatverandering. Deze resources worden echter niet ontwikkeld omdat er onvoldoende in het net wordt geïnvesteerd. Als de EU serieus werk wil maken van de uitdagingen die de klimaatverandering met zich meebrengt, moet zij in interconnectoren met de Schotse eilanden investeren zodat deze een aanzienlijke bijdrage kunnen leveren aan onze doelstellingen.</p>
      <p sl="en">Ook de regering van het Verenigd Koninkrijk staat ons in de weg door discriminerende tarieven voor toegang tot het Britse distributienet. Het komt erop neer dat de aansluitingskosten voor het leveren van stroom aan het Britse distributienet hoger worden naarmate men verder verwijderd is van de belangrijkste markt. Ik ben ervan overtuigd dat dit discriminatoir is volgens artikel 7(6) van de richtlijn inzake niet-eindige energievormen, en ik vind dat Commissie een formele procedure tegen het Verenigd Koninkrijk moet inleiden voor de tegenwerking die we ondervinden. De eilanden kunnen een aanzienlijke bijdrage leveren. Eventuele nadelen waar de Europese eilanden mee kampen, worden gecompenseerd door hun positieve kanten, maar dan moeten de concurrentieverhoudingen wel eerlijk zijn.</p>
    </intervention>
    <intervention id="4-017" speaker_id="1983" name="Pierre MOSCOVICI" is_mep="True" mode="spoken" nationality="France" birth_date="16-09-1957" birth_place="Paris" p_group="Socialist Group in the European Parliament" m_state="FR">
      <p sl="nl">Uw betoog doet ons iets belangrijks beseffen, namelijk dat wij ons altijd aan de periferie van iemand bevinden. Het probleem van de centraliteit is niet makkelijk te definiëren.</p>
    </intervention>
    <intervention id="4-018" speaker_id="28514" name="Kyriacos TRIANTAPHYLLIDES" is_mep="True" mode="spoken" nationality="Cyprus" birth_date="03-09-1944" birth_place="Palaihori" p_group="Confederal Group of the European United Left - Nordic Green Left" m_state="CY">
      <p sl="el">namens de GUE/NGL-Fractie. – Mijnheer de Voorzitter, ik denk dat wij de Commissie regionaal beleid en toerisme, die het initiatief tot de indiening van dit verslag heeft genomen, moeten gelukwensen.</p>
      <p sl="el">Inderdaad zijn de eilanden van de Europese Unie een cruciaal bestanddeel van het cohesiebeleid 2007-2013. De meeste eilanden worden namelijk geconfronteerd met moeilijkheden die zij te boven moeten komen, als zij zich niet in een nadelige positie ten opzichte van de rest van de Europese Unie willen bevinden. Een eiland als Cyprus bijvoorbeeld wordt met de volgende moeilijkheden geconfronteerd: hoge prijzen wegens de wisselwerking tussen monopolistische markten en extra vervoerskosten, lage lonen wegens het niveau van vraag en kansen, een tekort aan grondstoffen, hoge energiekosten, een gebrek aan infrastructuur, een beperkte reeks activiteiten en grote gevoeligheid voor milieurisico’s, die grote gevolgen kunnen hebben voor het toerisme. In het verslag worden de meeste van deze problemen op tevredenstellende wijze behandeld. In het verslag staat echter ook een kwestie waar ik het niet mee eens ben, namelijk immigratie. Met het voorstel om de politiebewaking aan de buitengrenzen te versterken, een kustwacht op te richten en de zogenaamde illegale immigratie te bestrijden, voeren wij een struisvogelpolitiek. Daarmee bieden wij geen levensvatbare oplossingen voor dit reusachtig sociaal probleem. Wij kunnen namelijk niet enerzijds de Europese Unie promoten als een economische wereldmacht en anderzijds onze grenzen dichtgooien. Ook in dit opzicht kunnen de eilanden een positieve rol spelen, maar dat is helaas niet de rol die in het verslag wordt beschreven.</p>
    </intervention>
    <intervention id="4-019" speaker_id="28493" name="Derek Roland CLARK" is_mep="True" mode="spoken" nationality="United Kingdom" birth_date="10-10-1933" birth_place="Bristol" p_group="Europe of freedom and democracy Group" m_state="GB">
      <p sl="en">namens de IND/DEM-Fractie . – Mijnheer de Voorzitter, hebben we nu echt nog een initiatief nodig? Ditmaal voor eilandbewoners. Eilandbewoners zijn van nature al vindingrijk genoeg. Ze zijn niet weggetrokken, maar ze hebben wel hulp nodig op punten waar de de EU zich in hun zaken heeft gemengd.</p>
      <p sl="en">Vorig jaar heeft dit Parlement ingestemd met de hervatting van de licentieverstrekking aan vissersvloten uit de EU om de wateren van de Westelijke Sahara te plunderen. Lokale vissers konden de concurrentiestrijd met de moderne schepen uit de EU niet aan en moesten elders op zoek naar werk, en de Canarische Eilanden kregen te maken met het trauma van massale illegale immigratie. Op tv zagen we beelden van bootladingen West-Afrikanen die de oversteek over de Atlantische Oceaan waagden, waarbij de ellende alleen maar toenam toen tientallen mensen omkwamen doordat hun kustvaartuig niet opgewassen bleek tegen de open zee. Deze door de EU op gang gebrachte exodus verergerde nog toen mensen uit buurlanden hun voorbeeld volgden.</p>
      <p sl="en">Ook Malta ziet zich voor het probleem van massale immigratie gesteld. Geen wonder: de hoge tarifaire belemmeringen van de EU zetten een rem op de handel, waarbij met name de armere landen in Noord- en Oost-Afrika het zwaar te verduren hebben, dus zoeken mensen uit deze gebieden hun heil in Europa, met Malta als tussenstop. Het heeft geen zin om Malta financiële steun te geven. De oorzaak ligt bij de tarifaire belemmeringen: als je die wegneemt, neemt de handel toe en kunnen de meeste Afrikanen hun brood verdienen zonder te hoeven migreren. Als de EU-27 zich blijft afsluiten voor de rest van de wereld die maar wat graag handel wil drijven met Europa, dan zal dit door ons zelf veroorzaakte probleem blijven bestaan.</p>
      <p sl="en">Lees ik nu in het verslag dat eilanden in de EU, en dan vooral in de ultraperifere gebieden, wellicht ingezet zullen worden om hernieuwbare energie op te wekken? Dit betekent zeker dat we ze volplanten met die belachelijke windmolenparken? Ja, zo krijgen we de lokale bevolking wel zover dat ze wegtrekt, en dat allemaal voor nutteloze turbines die op onvoorspelbare momenten onbeduidende hoeveelheden elektriciteit opwekken, en dat op afgelegen eilanden waardoor veel van deze magere opbrengst verloren gaat tijdens het transport.</p>
      <p sl="en">In het verslag staat bovendien dat eilanden door de stijgende zeespiegel gevaar lopen: nog zo’n hysterische, pessimistische waarschuwing van de mensen die te hoop lopen tegen de opwarming van de aarde. Het probleem is niet zo ernstig als wordt beweerd. Bovendien is het een natuurlijk proces, dat al eerder heeft plaatsgevonden. De aarde warmt op en koelt af. In de warme periode van de middeleeuwen was het decennia lang warmer dan nu. Er bestaan volop beschrijvingen van deze warmteperioden, waarin bijvoorbeeld bepaalde gewassen groeiden op plaatsen waar dat voorheen niet mogelijk was, maar er staat nergens dat er eilanden onder water zijn verdwenen.</p>
      <p sl="en">Het wordt tijd dat we weer met beide benen op de grond staan en ons realiseren dat een minimale opwarming van de aarde van tijd tot tijd heel normaal is; de mens levert daar helemaal geen bijdrage aan. We moeten ons gewoon aanpassen aan de natuur.</p>
      <p sl="en">Tot slot: we moeten ons niet langer in andermans zaken mengen. Laat succesvolle eilanden met rust. Als eilanden in de derde wereld of elders hulp nodig hebben, moeten we die bieden in de vorm van handel. De protectionistische houding van de EU lost op de lange termijn niets op; het is niet meer dan een lapmiddel dat na een tijdje altijd gaten vertoont.</p>
    </intervention>
    <intervention id="4-020" speaker_id="28457" name="Luca ROMAGNOLI" is_mep="True" mode="spoken" nationality="Italy" birth_date="12-09-1961" birth_place="Roma" p_group="Non" m_state="IT">
      <p sl="it">namens de ITS-Fractie. – Mijnheer de Voorzitter, waarde collega’s, hoe is het mogelijk geen rekening te houden met de structurele handicaps van onze Europese eilanden? Het was absoluut noodzakelijk dat in de communautaire verordening inzake staatssteun met dit doel rekening werd gehouden. Het initiatiefverslag van onze zeer gewaardeerde collega Musotto, dat gaat over de eilanden van de Unie en hun onmiskenbare handicaps, is een mijlpaal in de erkenning van het belang van de eilanden in de regionale ontwikkelingsplannen.</p>
      <p sl="it">Het is de eerste keer dat ik in de context van deze wetgeving een dermate lovenswaardig en aanvaardbaar verslag mag behandelen en becommentariëren. Wij staan vierkant achter dit verslag, niet alleen vanwege de inhoud en doelstellingen, maar ook omdat daarin alle aspecten aan bod komen en een zeer evenwichtige methode wordt gehanteerd. Ik zal hier met genoegen voor stemmen, en ik hoop dat alle collega’s er hun onvoorwaardelijke goedkeuring aan kunnen geven.</p>
      <p sl="it">Kan de Unie negeren wat statistisch gezien onweerlegbaar is, namelijk dat ongeveer 15 miljoen burgers op eilanden wonen en meer dan 90 procent van deze bevolking een inkomen heeft dat beneden het Europese gemiddelde ligt? Het gaat hierbij vooral om de onbetwistbare structurele handicaps, die het rechtstreekse gevolg zijn van de insulariteit, die de oorzaak van deze toestand is en al veel te lang door de Unie bijna geheel wordt genegeerd.</p>
      <p sl="it">In het waardevolle verslag van de heer Musotto wordt in de overwegingen niet alleen uiteengezet wat de oorzaken en redenen zijn van de ontwikkelingsachterstand maar ook duidelijk aangegeven over welke concrete middelen de eilanden moeten beschikken. Tot slot wordt hierin de aandacht gericht op de instrumenten, analysen en statistieken op grond waarvan de Unie maatregelen moet treffen om bij de verdeling van de middelen van de structuurfondsen en de steun aan achtergebleven gebieden rekening te houden met de structurele handicaps van de eilanden. Deze aandacht waren wij de insulaire gemeenschappen verschuldigd. Wij moeten hun rol in de Europese beschaving erkennen, evenals hun huidige functie als een uitermate belangrijke ecologische en economische hulpbron voor de Unie.</p>
      <p sl="it">Als de eilanden worden geholpen bij de aanpak van hun onmiskenbare ontwikkelingshandicaps, die ook in de moderne tijd nog het gevolg zijn van hun insulariteit, en als met de handicaps naar behoren rekening wordt gehouden in de richtsnoeren voor de structuurfondsen, zal de Unie op substantiële wijze kunnen bijdragen aan het wegwerken van de ongelijkheden en zelfs van discriminatie. Deze zijn niet alleen niet te rechtvaardigen op grond van het communautair acquis, maar staan bovendien haaks op de objectieve erkenning dat de ontwikkeling van de Europese regio’s billijk en compatibel moet zijn.</p>
    </intervention>
    <intervention id="4-021" speaker_id="28573" name="Nikolaos VAKALIS" is_mep="True" mode="spoken" nationality="Greece" birth_date="01-12-1939" birth_place="Larisa" p_group="Group of the European People's Party (Christian Democrats) and European Democrats" m_state="GR">
      <p sl="el">Mijnheer de Voorzitter, geachte collega’s, ondanks het feit dat de Europese Unie convergentie van haar regio’s heeft uitgeroepen tot een van haar doelstellingen, zijn er verschillen ten gevolge van de bijzondere kenmerken van de insulaire regio’s. De middelen van de structuurfondsen hebben in deze regio’s niet de verwachte resultaten opgeleverd. Daarom moeten nieuwe activiteiten worden ontwikkeld en speciale maatregelen worden genomen voor de eilanden. De systematische bewaking en registratie van hun ontwikkeling en de vergelijking daarvan met die van de andere Europese regio’s zullen een nuttig instrument zijn.</p>
      <p sl="el">Ik ben blij dat in het vandaag in stemming te brengen verslag vraagstukken aan de orde komen als de herziening van de contractuele voorwaarden ter vergemakkelijking van vervoer en verbindingen, ook van commercieel weinig interessante verbindingen; continue energievoorziening, met beklemtoning en prioriteittoekenning aan hernieuwbare energiebronnen; bestudering van en maatregelen voor de gevolgen van klimaatverandering, waardoor de bestaande problemen, zoals waterschaarste, nog verergerd worden; een grotere inzet van breedband om het dagelijkse leven van de eilandbewoners te vergemakkelijken en oplossingen te vinden voor belangrijke problemen; een correcte en beheerste ontwikkeling teneinde de karakteristieke vorm van de eilanden te beschermen; de aanpak van het probleem van illegale immigratie en grenscontrole met de oprichting van een Europese kustwacht.</p>
      <p sl="el">Mijnheer de Voorzitter, geachte collega’s, met het huidig verslag maken wij een goed begin. Om echter de gewenste resultaten te boeken, moet de Commissie onmiddellijk maatregelen en activiteiten voorstellen voor de verwezenlijking van hetgeen in het initiatiefverslag staat.</p>
      <p sl="el">Tot slot wil ik de rapporteur, de heer Musotto, van harte bedanken voor het belangrijke en stelselmatige werk dat hij heeft verricht en hem gelukwensen.</p>
    </intervention>
    <intervention id="4-022" speaker_id="4545" name="Catherine STIHLER" is_mep="True" mode="spoken" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijnheer de Voorzitter, vakantie vieren op een eiland klinkt misschien verleidelijk als men er eens helemaal tussenuit wil, maar wonen en werken op een eiland kan nogal problematisch zijn, en daar moeten we bij onze beleidsplannen rekening mee houden.</p>
      <p sl="en">Mijn gelukwensen aan de rapporteur, de heer Musotto, voor zijn verslag, waarin de natuurlijke en economische beperkingen waar eilanden mee kampen worden geschetst in de context van het regionale beleid. Het verslag beschrijft de specifieke problemen die veel eilanden ondervinden in de concurrentiestrijd met het vasteland.</p>
      <p sl="en">Het verslag maakt een nuttig onderscheid tussen verschillende categorieën eilanden: we hebben een aantal grote eilanden – 5 eilandregio’s hebben meer dan 500 000 inwoners en zijn samen goed voor 75 procent van de Europese eilandbewoners – maar de rest is veel kleiner.</p>
      <p sl="en">Ik ben wat meer thuis in de problemen van kleinere eilanden zoals die voor de kust van mijn geboorteland Schotland. Zo las ik bijvoorbeeld deze week dat twee keer zoveel jonge vrouwen de Hebriden verlaten als mannen. Als dit zo doorgaat, zal er in 2019 niet langer sprake zijn van een evenwichtige bevolkingsopbouw.</p>
      <p sl="en">Zoals blijkt uit het verslag van de heer Musotto zijn er ook problemen die algemeen op eilanden voorkomen, zoals hogere prijzen, ruw terrein, een afgelegen ligging en een gebrekkige infrastructuur. Ik sluit me aan bij het pleidooi voor erkenning van deze problemen in het regionale beleid.</p>
    </intervention>
    <intervention id="4-023" speaker_id="28363" name="Alfonso ANDRIA" is_mep="True" mode="spoken" nationality="Italy" birth_date="27-05-1952" birth_place="Salerno" p_group="Group of the Alliance of Liberals and Democrats for Europe" m_state="IT">
      <p sl="el">Mijnheer de Voorzitter, geachte collega’s, ik wil allereerst collega Musotto heel hartelijk gelukwensen met zijn uitstekende werk. Ik heb uiting gegeven aan mijn gevoeligheid voor het vraagstuk van de insulaire specificiteit door deel te nemen aan de onderhandelingen over de nieuwe verordeningen betreffende het cohesiebeleid in mijn hoedanigheid van rapporteur voor de verordening betreffende het Cohesiefonds en in die van schaduwrapporteur voor de algemene verordening en de verordening betreffende het Europees Fonds voor regionale ontwikkeling.</p>
      <p sl="el">Ik weet dus heel goed dat het Parlement de benadeelde positie van de eilanden heeft erkend en duidelijk heeft gemaakt dat de eilanden een natuurlijk en cultureel erfgoed zijn van alle Europeanen. De Europese Unie moet steun geven aan deze gebieden en ze tot hun recht doen komen door middelen te geven voor een harmonieuze ontwikkeling, met inachtneming van het beginsel van territoriale samenhang, voor een soepelere toepassing van het staatssteunbeleid en een efficiënte bescherming tegen milieurisico’s.</p>
      <p sl="el">Bovendien dient speciale aandacht te worden geschonken aan de eilanden die ver van de grote wooncentra afliggen, omdat deze grote moeilijkheden ondervinden bij de toegang tot diensten, ook basisdiensten. Daarom is het noodzakelijk een communautair maritiem beleid te ontwikkelen waarmee solide economische en commerciële betrekkingen kunnen worden aangeknoopt met de aangrenzende landen.</p>
      <p sl="el">Ik ben het met collega Musotto eens dat de verbindingen en de vervoersinfrastructuur moeten worden verbeterd – ik heb het over de havens en luchthavens – en dat ook de extra kosten moeten worden gecompenseerd, met name de extra energiekosten ten gevolge van de geografische ligging. Heel interessant is voor mij bovendien het voorstel van de rapporteur om een Europese kustwacht op te richten die de buitengrenzen van de Europese Unie moet bewaken, aangezien een van de ernstige problemen waar onze eilanden mee te kampen hebben de via de zee aankomende illegale immigranten zijn.</p>
      <p sl="el">Tot slot wil ik zeggen dat ik instem met het mooie voorstel van de heer Musotto om 2010 uit te roepen tot Europees Jaar van de eilanden.</p>
    </intervention>
    <intervention id="4-024" speaker_id="31123" name="Pedro GUERREIRO" is_mep="True" mode="spoken" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Om de aangekondigde economische en sociale cohesie daadwerkelijk in de praktijk te brengen dient niet alleen gestreefd te worden naar echte convergentie tussen de economisch minst ontwikkelde lidstaten – de cohesielanden –, maar moet tevens al het mogelijke worden gedaan om de regionale verschillen weg te werken en op die manier de harmonieuze ontwikkeling van het grondgebied van elke lidstaat te bevorderen.</p>
      <p sl="pt">Gelet hierop is het van cruciaal belang dat wij – onder meer door een groter budget uit te trekken voor het cohesiebeleid – de benadeelde regio’s en de gebieden met structurele problemen steunen en zodoende meehelpen aan het wegnemen van de belemmeringen voor regionale ontwikkeling die veroorzaakt worden door de permanente natuurlijke en geografische beperkingen waarmee bijvoorbeeld eilandregio’s geconfronteerd worden.</p>
      <p sl="pt">Ofschoon rekening wordt gehouden met de structurele handicaps van eilanden is de aangenomen strategie niet coherent. Daarom onderschrijven wij een aantal punten die in dit verslag benadrukt worden, met name de verhoging van het cofinancieringsniveau van de Europese Unie op basis van bestaande selectiecriteria en de flexibiliteit met betrekking tot de toekenning van nationale steun aan de betrokken regio’s, bijvoorbeeld met het oog op het verlichten van kosten inzake brandstof, vervoer en energie, zodat de regio’s positief gediscrimineerd worden.</p>
      <p sl="pt">Het gaat hier niet om de vraag of de belemmeringen worden erkend – die zijn inmiddels meer dan duidelijk – of over welke benadeelde regio’s prioritaire aandacht moeten krijgen. Het gaat veeleer om de ontoereikendheid van de financiële middelen die voor het cohesiebeleid zijn uitgetrokken, zoals blijkt uit het financiële kader voor de periode 2007-2013, waarin de structuurfondsen zijn teruggebracht van 0,41 tot 0,37 procent van het BNI en prioriteit is verleend aan de doelstellingen van liberalisering en privatisering van de strategie van Lissabon die de specifieke concurrentievoordelen van deze regio’s ondermijnen.</p>
    </intervention>
    <intervention id="4-025" speaker_id="4340" name="Margie SUDRE" is_mep="True" mode="spoken" nationality="France" birth_date="17-10-1943" birth_place="Vinh " p_group="Group of the European People's Party (Christian Democrats) and European Democrats" m_state="FR">
      <p sl="fr">Commissaris, dames en heren, op grond van artikel 158 van het Verdrag en van de Verklaring betreffende insulaire regio’s van het Verdrag van Amsterdam houdt de Europese Unie rekening met de handicaps en de beperkingen van deze regio’s door specifieke maatregelen te nemen om de integratie van de Europese eilanden in de interne markt te bevorderen. De heer Musotto, die ik wil bedanken omdat hij mijn amendementen in de Commissie regionale ontwikkeling heeft gesteund, heeft thans echter gegronde redenen de Europese Commissie vragen te stellen over de daadwerkelijke tenuitvoerlegging van deze bepalingen.</p>
      <p sl="fr">Om te beginnen wil ik u erop wijzen dat er een duidelijk verschil bestaat tussen de begrippen ultraperifeer karakter en insulair karakter, ook al zijn de betreffende regio’s verbonden door geografische nabijheid en solidariteit, aangezien de belangrijkste kenmerken van de ultraperifere regio’s is dat ze ver weg liggen van het Europese vasteland en deel uitmaken van een geografisch gebied dat voor het merendeel bestaat uit ACS-landen.</p>
      <p sl="fr">Het insulaire karakter is niet alleen een geografisch en cultureel voordeel dat een potentieel vormt dat we moeten ontwikkelen in het kader van een geschikte ontwikkelingsstrategie, maar ook een permanente handicap die extra problemen oplevert voor het concurrentievermogen van deze regio’s.</p>
      <p sl="fr">Het beginsel van territoriale cohesie, dat verder is geconsolideerd in de verordeningen betreffende de Structuurfondsen voor 2007-2013, moet gericht zijn op de polycentrische integratie van het grondgebied van de Europese Unie, zodat alle regio's en hun bevolkingsgroepen gelijke kansen krijgen. Als aanvulling op de maatregelen die u hebt genoemd, commissaris, wil ik de Commissie vragen verder gebruik te maken van de mogelijkheid die wordt geboden door het Verdrag om communautaire beleidsonderdelen aan te passen die negatieve gevolgen kunnen hebben voor de economische en sociale ontwikkeling van deze regio's, teneinde concreet te kunnen inspelen op de specifieke problemen waarmee elke regio of groep eilandregio's te maken heeft.</p>
      <p sl="fr">Tot slot vind ik dat we ons gelukkig mogen prijzen dat we dit debat voeren op een redelijk tijdstip en niet om 23.00 uur, zoals maar al te vaak het geval is, mijnheer de Voorzitter.</p>
    </intervention>
    <intervention id="4-026" speaker_id="1983" name="Pierre MOSCOVICI" is_mep="True" mode="spoken" nationality="France" birth_date="16-09-1957" birth_place="Paris" p_group="Socialist Group in the European Parliament" m_state="FR">
      <p sl="nl">Ook ik ben opgetogen, want ik heb dit altijd een belangrijk onderwerp gevonden dat aandacht verdient van de Europese Unie, ook in de Verdragen. Ik heb daar altijd veel belang aan gehecht.</p>
    </intervention>
    <intervention id="4-027" speaker_id="28377" name="Lidia Joanna GERINGER de OEDENBERG" is_mep="True" mode="spoken" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Mijnheer de Voorzitter, met elke uitbreiding van de Europese Unie gaan eilanden een grotere rol spelen in alle communautaire beleidsterreinen. Om te beginnen de regionale steun voor cultuur en toerisme. Helaas heeft de Europese Unie tot nu toe slechts in geringe mate oog gehad voor deze specifieke omstandigheden van de eilanden en de problemen die zij ondervinden bij het concurreren met regio’s op het vasteland.</p>
      <p sl="pl">Daarom bestaat er dringend behoefte aan statistische indicatoren waarmee bepaald kan worden wat de specifieke situatie is van alle gebieden met geografische belemmeringen. Bovendien is het van essentieel belang dat eilandregio’s onder dezelfde voorwaarden aan de interne markt deelnemen als het vasteland. Verbetering van transportverbindingen op de eilanden heeft in dit verband prioriteit. Ook zou elke Commissie moeten overwegen speciale hulp te bieden aan gebieden waar de kosten van brandstof en energie een uitgesproken negatief effect hebben op de concurrentiepositie.</p>
      <p sl="pl">Een volgende prioriteit is de energieveiligheid van eilanden en het realiseren van een project dat gebaseerd is op hernieuwbare energiebronnen en nieuwe technologie. Eveneens dient de Commissie te onderzoeken welke gevolgen de klimaatveranderingen voor de eilanden hebben.</p>
      <p sl="pl">Ik wil mijn steun betuigen aan de activiteiten van Frontex en benadruk het belang van permanent toezicht op de gevolgen van illegale immigratie voor de eilandgemeenschappen. De lidstaten moeten de eilandregio’s effectieve bescherming bieden die is toegespitst op het milieu, cultuurschatten en een duurzame ontwikkeling van de toeristische sector, die tevens een stimulans kan zijn voor de ontwikkeling van andere sectoren zoals handel, visserij of landbouw.</p>
      <p sl="pl">Tot slot wil ik de rapporteur feliciteren met het zeer degelijke verslag.</p>
    </intervention>
    <intervention id="4-028" speaker_id="28979" name="Giusto CATANIA" is_mep="True" mode="spoken" nationality="Italy" birth_date="10-06-1971" birth_place="Palermo" p_group="Confederal Group of the European United Left - Nordic Green Left" m_state="IT">
      <p sl="it">Mijnheer de Voorzitter, geachte collega’s, het is mijns inziens nuttig om een discussie te voeren over de specifieke economische maatregelen die noodzakelijk zijn om de eilanden en hun bijzondere kenmerken te ondersteunen, en mijns inziens is het ook nuttig om zich in het cohesiebeleid bezig te houden met in het bijzonder de ultraperifere regio’s.</p>
      <p sl="it">Volgens mij moeten maatregelen worden genomen om een echte verbetering te bewerkstelligen van de vervoers- en infrastructuursystemen, van de interne en externe verbindingen en van de verbindingen op de eilanden zelf, bijvoorbeeld tussen kuststreken en binnenland. Daarbij moet echter worden vermeden dat Europese middelen worden gebruikt voor nutteloze monsterprojecten, die meestal tot doel hebben de eilanden via enorme bruggen te verbinden met het vasteland, waardoor zelfs het idee van de insulariteit teniet wordt gedaan.</p>
      <p sl="it">Ik heb weliswaar waardering voor de opzet van het verslag van de heer Musotto, maar mijns inziens wordt hierin te nadrukkelijk een band gelegd tussen eilanden en illegale immigratie. Die band bestaat niet. De overgrote meerderheid van de immigranten die op de Canarische eilanden belanden, komen met het vliegtuig en niet via zee, net als de overgrote meerderheid van de illegale immigranten in Italië niet in Lampedusa aan wal gaat maar met het vliegtuig aankomt.</p>
      <p sl="it">Daarom is dit argument mijns inziens misplaatst, en daarom ben ik van mening dat dit aspect niet in het verslag van de heer Musotto thuishoort. Wij moeten bovendien nadenken over het feit dat de oprichting van snelle grensinterventieteams er eerder toe zal dienen de dood van immigranten op de Middellandse Zee te voorkomen dan de immigrantenstroom tegen te houden.</p>
    </intervention>
    <intervention id="4-029" speaker_id="1842" name="Rolf BEREND" is_mep="True" mode="spoken" nationality="Germany" birth_date="01-10-1943" birth_place="Gernrode/Eichsfeld" p_group="Group of the European People's Party (Christian Democrats) and European Democrats" m_state="DE">
      <p sl="de">Mijnheer de Voorzitter, geachte commissaris, geachte dames en heren, ik wil slechts één belangrijk onderwerp aanstippen uit het voortreffelijke verslag van mijn collega Francesco Musotto, een terrein dat niet alleen van zeer groot belang is voor de betrokken eilanden, maar ook voor de EU als geheel, namelijk het probleem van de illegale immigratie.</p>
      <p sl="de">Het probleem van de illegale immigratie, waardoor de eilanden van de EU in de Middellandse Zee buitensporig zwaar worden getroffen. Hoewel er door middel van de maatregelen die de EU heeft getroffen al vooruitgang is geboekt – bijvoorbeeld door een geïntegreerd systeem voor grensbeheer en het opstellen van een communautaire code betreffende de overschrijding van de grenzen door personen – blijkt uit de immigratiecijfers niettemin dat de maatregelen nog onvoldoende zijn.</p>
      <p sl="de">Hoewel de bevoegdheid tot het treffen van maatregelen duidelijk bij de lidstaten ligt en daar ook in de toekomst zal moeten blijven liggen, zouden de eilanden niet in hun eentje de enorme last moeten hoeven dragen. Want wat op het eerste gezicht een Spaans, Italiaans en Grieks probleem is, is een probleem van heel Europa dat dus ook om een antwoord vraagt op communautair niveau. Hiervoor is “solidariteit in actie” nodig en die moet in praktijk worden gebracht.</p>
      <p sl="de">In dit verband zou de oprichting van een Europese kustwacht voor het controleren van de buitengrenzen van de EU zeker geen panacee zijn voor deze eilandenproblematiek. Maar het voorstel van de heer Musotto verdient wel nadere bestudering om te bekijken of het kan fungeren als een van de vele maatregelen ter bestrijding van illegale immigratie en ter bescherming van de EU als geheel.</p>
    </intervention>
    <intervention id="4-030" speaker_id="4447" name="Paulo CASACA" is_mep="True" mode="spoken" nationality="Portugal" birth_date="02-07-1957" birth_place="Lisboa" p_group="Socialist Group in the European Parliament" m_state="PT">
      <p sl="pt">Mijnheer de Voorzitter, mijnheer Musotto, als afgevaardigde van de autonome regio Azoren, een ultraperifere regio waarvan de status, zoals mevrouw Sudre terecht heeft gesignaleerd, niet verward mag worden met die van de eilandregio’s, feliciteer ik de rapporteur, de heer Musotto, en de overige leden van de Commissie regionale ontwikkeling van harte met het uitstekende werk dat zij hebben verricht. Ik wil met name uw aandacht vestigen op het voorstel betreffende de oprichting van een Europese kustwacht, aangezien dat van cruciaal belang is voor de bescherming van het mariene milieu, de controle van de visserijactiviteiten, de bevordering van het vervoer over zee en met name ook voor de naleving van de internationale arbeids- en veiligheidsvoorschriften en de immigratieproblematiek. Het komt er in dit geval niet op aan om het immigratieverschijnsel goed of af te keuren. Feit is dat mensen de oceaan oversteken in schepen die niet zeewaardig zijn en dat deze mensen hulp nodig hebben wanneer zij zich in volle zee bevinden. In dit verband wil ik onderstrepen dat deze plannen voor de oprichting van een Europese kustwacht – in tegenstelling tot hetgeen hier door sommige collega’s is beweerd – niet worden ingegeven door een buitensporige drang naar veiligheid, maar beantwoorden aan een visie van het Europese maritieme beleid die van vitaal belang is voor alle eilandregio’s en in het bijzonder voor de ultraperifere regio’s.</p>
    </intervention>
    <intervention id="4-031" speaker_id="4452" name="Sérgio MARQUES" is_mep="True" mode="spoken" nationality="Portugal" birth_date="25-02-1957" birth_place="Funchal - Madeira" p_group="Group of the European People's Party (Christian Democrats) and European Democrats" m_state="PT">
      <p sl="pt">Mijnheer de Voorzitter, mevrouw de commissaris, dames en heren, in de eerste plaats dank ik de heer Musotto voor zijn uitstekende verslag over de problemen van eilandregio’s dat wij hier thans bespreken.</p>
      <p sl="pt">Uit de tekst blijkt overduidelijk dat de eilandstatus een onoverkomelijke, permanente realiteit is die ernstige gevolgen heeft voor het concurrentievermogen van de betrokken regio’s. Het is dan ook een goede zaak dat wordt aangedrongen op specifieke communautaire maatregelen voor de verschillende gemeenschappelijke beleidsterreinen, aangezien de eilandregio’s concurrentienadelen ondervinden ten opzichte van het vasteland.</p>
      <p sl="pt">Ofschoon deze doelstelling in de Verdragen vervat zit, is zij helaas nooit ten uitvoer gelegd in de vorm van een coherent en alomvattend maatregelenpakket. Erger nog, de behoefte aan een Europees antwoord om de concurrentienadelen van de eilandregio’s te verlichten is des te groter, nu Europa in de internationale context steeds meer moet concurreren.</p>
      <p sl="pt">Daarom is het belangrijk dat de Europese Unie innovatieve oplossingen aandraagt voor de specifieke problemen waarmee eilandregio’s geconfronteerd worden, aangezien deze problemen het concurrentievermogen van de betrokken gebieden aantasten. De Europese Unie moet met een antwoord komen dat de eilandregio’s helpt om meer voordeel te halen uit dynamische, sterk concurrerende ontwikkelingen zoals de grote Europese interne markt, de Economische en Monetaire Unie en de strategie van Lissabon.</p>
      <p sl="pt">Daarom onderschrijf ik met name de aanbeveling van het verslag om een administratieve eenheid op te richten die belast is met de vaststelling en de uitvoering van een Europese strategie voor de eilandregio’s in het kader van het directoraat-generaal Regionaal Beleid en volgens het model van de bestaande strategie voor ultraperifere regio’s. Alleen op die manier kan naar behoren rekening worden gehouden met de zeer specifieke omstandigheden van de eilandregio’s op beleidsterreinen zoals vervoer, energie, milieu, toerisme, belastingen, nationale steun, enzovoort.</p>
    </intervention>
    <intervention id="4-033" speaker_id="28382" name="Andrzej Jan SZEJNA" is_mep="True" mode="spoken" nationality="Poland" birth_date="28-04-1973" birth_place="Końskie" p_group="Socialist Group in the European Parliament" m_state="PL">
      <p sl="pl">Mijnheer de Voorzitter, om te beginnen wil ik de rapporteur hartelijk danken en feliciteren met de grondige wijze waarop hij de problematiek heeft geschetst van natuurlijke en economische belemmeringen van eilandregio’s in relatie tot regionaal beleid. Over het algemeen wordt het specifieke karakter van deze gebieden door een meerderheid van de lidstaten erkend.</p>
      <p sl="pl">Ondanks de inspanningen die in het kader van regionaal beleid zijn geleverd, is de positie van eilandregio’s in de classificatie van het regionale BBP de afgelopen twintig jaar nauwelijks veranderd. Gelukkig heeft de Europese Commissie opgemerkt dat het BBP per hoofd en het werkloosheidscijfer onvoldoende indicatoren zijn voor het meten van de sociaal-economische situatie van gebieden met ongunstige natuurlijke omstandigheden.</p>
      <p sl="pl">De mogelijkheden om constructief te reageren op economische veranderingen zijn in deze gebieden beperkt, en eilandeconomieën worden harder getroffen door recessies. Eilanden zijn dikwijls afhankelijk van een beperkte hoeveelheid economische sectoren, voornamelijk van de publieke sector.</p>
      <p sl="pl">Illegale immigratie is een ander belangrijk probleem dat de overige sprekers hebben aangekaart. Ik ben het eens met de rapporteur dat de Commissie een schatting moet maken van de specifieke behoeften van eilanden en voorstellen moet doen hoe in deze behoeften kan worden voorzien. Ook ben ik het ermee eens dat dit probleem in voldoende mate aan de orde moet komen in het vierde cohesieverslag.</p>
    </intervention>
    <intervention id="4-034" speaker_id="4552" name="Den DOVER" is_mep="True" mode="spoken" nationality="United Kingdom" birth_date="04-04-1938" birth_place="Warrington" p_group="Group of the European People's Party (Christian Democrats) and European Democrats" m_state="GB">
      <p sl="en">Mijnheer de Voorzitter, ik kom uit het Verenigd Koninkrijk en uiteraard telt mijn land verschillende grote eilanden. We hebben echter ook de westelijke eilanden in Schotland; mijn collega’s uit het Schotse deel van het Verenigd Koninkrijk noemden ze al kort.</p>
      <p sl="en">Mijnheer de Voorzitter, u bent, net als de heer Busuttil nu, voorzitter geweest van de Maltese delegatie, dus u weet dat Malta momenteel te kampen heeft met een massale toestroom van illegale immigranten. De heer Berend wees er al op dat hier dringend iets aan gedaan moet worden. Ik ga elk jaar naar de Canarische Eilanden; ook hier lijdt men onder de massale illegale immigratie. Vanochtend is de illegale immigratie uit Afrika al ter sprake gekomen.</p>
      <p sl="en">Ik wil met name wijzen op twee paragrafen. Paragraaf 26 kan de goedkeuring van de Britse conservatieven wegdragen; hierin wordt gepleit voor een serieuze aanpak van het zeer belangrijke onderwerp van illegale immigratie. In paragraaf 25 – de heer Berend noemde deze al – kan ik mij niet geheel vinden: met een aantal conclusies en aanbevelingen van de rapporteur ben ik het niet eens. Desondanks is het mijns inziens verder een uitstekend verslag.</p>
      <p sl="en">Ten eerste noemt het verslag snelle grensinterventieteams als middel om snelle operationele technische bijstand te verlenen aan elke lidstaat die daarom verzoekt. Daar kan ik mij zeker in vinden, maar als vervolgens wordt gezegd dat de Commissie moet onderzoeken of er behoefte bestaat aan de oprichting van een Europese kustwacht die deze regio’s en de lidstaten moet assisteren bij de bewaking van de Europese buitengrenzen, gaat mij dat toch echt te ver. Als geïsoleerde eilanden een centraal gespecialiseerd kustwachtteam willen, dan moeten ze dat vooral opzetten, maar niet voor het Verenigd Koninkrijk, niet voor de grotere eilanden. We willen geen te groot agentschap.</p>
    </intervention>
    <intervention id="4-035" speaker_id="28318" name="Emanuel Jardim FERNANDES" is_mep="True" mode="spoken" nationality="Portugal" birth_date="21-01-1944" birth_place="Seixal " p_group="Socialist Group in the European Parliament" m_state="PT">
      <p sl="pt">Mijnheer de Voorzitter, mevrouw de commissaris, om te beginnen wil ik de rapporteur feliciteren met zijn uitstekende verslag. Als afgevaardigde van een eilandregio die tegelijkertijd een ultraperifere regio is en daarom erkenning en een bijzondere behandeling geniet in het Verdrag betreffende de Europese Unie kan ik bevestigen dat het Parlement met dit initiatief niet alleen een juiste visie geeft van de permanente specifieke structurele problemen die alle eilandregio’s ondervinden en die het leven van hun burgers negatief beïnvloeden, maar tevens een goed inzicht biedt in het potentieel van deze regio's en derhalve ook van de Europese Unie.</p>
      <p sl="pt">Zonder de eilanden en met name zonder de ultraperifere regio’s, die terecht een bijzondere behandeling genieten, zou de Europese Unie in de wereld een lager profiel hebben. Bovendien zou zij niet over het huidige zeegebied beschikken en de daarmee gepaard gaande voordelen voor het nieuwe Europese maritieme beleid dat thans in beraad is. Cohesie – een van de basisdoelstellingen van de Europese Unie – kan alleen maar tot stand komen als de betrokken regio’s op de nodige solidariteit kunnen rekenen bij het terugdringen en wegnemen van de obstakels die hun ontwikkeling belemmeren.</p>
      <p sl="pt">Daarom is het nodig dat de beleidsacties van de Europese Unie worden aangepast, met name op het gebied van vervoer, energie, contracten voor openbare dienstverlening en overheidssteun teneinde garanties te bieden voor volledige werkgelegenheid, economische groei, integratie in de interne markt, het Europees model en de doelstellingen van de hernieuwde strategie van Lissabon. Ik zou de commissaris en de Commissie dan ook willen verzoeken na te gaan hoe de beleidsacties inzake ontwikkeling en regionaal beleid in de toekomst het best kunnen worden omgezet.</p>
    </intervention>
    <intervention id="4-036" speaker_id="28399" name="Antonio LÓPEZ-ISTÚRIZ WHITE" is_mep="True" mode="spoken" nationality="Spain" birth_date="01-04-1970" birth_place="Pamplona" m_state="ES">
      <p sl="es">Mijnheer de Voorzitter, ik wil mijn waardering uitspreken over dit initiatiefverslag van mijn collega, de heer Musotto. Het is een stap voorwaarts, in die zin dat het de eilanden binnen het kader van het regionaal beleid van de Europese Unie beschouwt als regio’s die benadeeld zijn als gevolg van de geografische, natuurlijke, structurele en permanente belemmeringen die hun sociaaleconomische ontwikkeling vertragen.</p>
      <p sl="es">Ik deel de mening van de rapporteur dat de Euroregio’s een belangrijke functie hebben, zowel binnen plaatselijke uitwisselingsprojecten van goede praktijken als op het gebied van grensoverschrijdende samenwerking.</p>
      <p sl="es">Met dit doel maken de Balearen deel uit van de Euregio Pyreneeën-Middellandse Zee. Daarnaast juich ik toe dat de rapporteur het onderwerp illegale immigratie speciaal heeft benoemd. Ik maak graag van de gelegenheid gebruik om hem te vragen, bij het opstellen van zijn compromisvoorstellen, rekening te houden met de amendementen die de heer Fernando Fernández en ik hebben ingediend met betrekking tot de desbetreffende paragraaf in het onderhavige verslag.</p>
      <p sl="es">Wij dringen op die amendementen aan en vandaag moet ik opnieuw op de enorme kwetsbaarheid van de eilanden met betrekking tot de illegale immigratie wijzen, vanwege hun bijzondere geografische ligging. Om die reden is het noodzakelijk dat emigratie- en ontwikkelingskwesties in het kader van het hulpbeleid van de Unie worden geïntegreerd en op de agenda worden gezet, zowel door middel van fondsen waaruit het nieuwe kaderprogramma voor solidariteit en beheer van de migratiestromen is samengesteld, als door de regionale beleidsinstrumenten; in het bijzonder het Europees Sociaal Fonds en het Europees Fonds voor Regionale Ontwikkeling.</p>
      <p sl="es">Bijlage 30 van het Verdrag van Amsterdam erkent de bijzonderheden van het eilandkarakter, maar helaas heeft deze erkenning in het Verdrag niet tot doeltreffende acties en specifieke noodzakelijke maatregelen geleid om de onvermijdelijke extra kosten die uit het eilandkarakter voortkomen, te verlichten en te corrigeren.</p>
      <p sl="es">Ik kom van de Balearen, de rapporteur is afkomstig van Sicilië en veel van onze leden komen van eilanden. We zijn ons daarom goed bewust van de strijd die onze regio’s moeten leveren om de problemen die uit hun eilandkarakter voortkomen, te overwinnen.</p>
      <p sl="es">Daarom verzoeken wij de Commissie, de lidstaten en de Raad naast specifieke maatregelen om deze nadelen te verzachten, hulp en begrip voor deze bijzondere situatie te bieden.</p>
    </intervention>
    <intervention id="4-037" speaker_id="28459" name="Giuseppe CASTIGLIONE" is_mep="True" mode="spoken" nationality="Italy" birth_date="05-10-1963" birth_place="Bronte" p_group="Group of the European People's Party (Christian Democrats) and European Democrats" m_state="IT">
      <p sl="it">Mijnheer de Voorzitter, geachte collega’s, ik wil allereerst de heer Musotto van harte bedanken voor zijn uitstekende werk en voor het feit dat hij het belang van de problemen heeft onderstreept waarmee de insulaire regio’s te kampen hebben. Ik ken ze uit eigen ervaring en weet hoe ingewikkeld ze zijn.</p>
      <p sl="it">Het beleid voor de economische en sociale samenhang is van essentieel belang om de ontwikkelingskloof tussen de diverse regio’s te verminderen. In deze context moet bijzondere aandacht worden besteed aan de realiteit van de eilanden. Ik dank dan ook de commissaris voor haar verwijzing hiernaar.</p>
      <p sl="it">Een krachtigere ontwikkeling van onze eilanden betekent dat de infrastructuren moeten worden versterkt, dat de verbindingen moeten worden verbeterd en de cruciale problemen en moeilijkheden in verband met de water- en energievoorziening moeten worden aangepakt. Wij moeten de activiteiten op de eilanden concurrentiëler en aantrekkelijker maken, zoals de landbouw, de visserij, de nijverheid en het toerisme. Het doel moet zijn gunstige voorwaarden te scheppen voor volledige werkgelegenheid door particuliere investeringen aan te trekken en tegelijkertijd te streven naar een levensstandaard en een duurzame ontwikkeling op een duidelijk hoger niveau dan het huidige, onder anderen via de bevordering en ontwikkeling van alternatieve energiebronnen en nieuwe technologieën.</p>
      <p sl="it">Verder mogen wij ook de elke dag sterker wordende impact van de illegale immigratie op de insulaire gemeenschappen in met name het Middellandse-Zeegebied niet onderschatten. Daardoor wordt een onevenredig hoge last gelegd op de schouders van de eilanden, die deze niet in hun eentje kunnen en mogen dragen. Het zal onze prioriteit moeten zijn om een alomvattende en verantwoorde oplossing te vinden waarmee ook de middelen worden gegeven om noodsituaties ten gevolge van massale aankomst van immigranten over zee – helaas komen ze niet alleen met het vliegtuig aan – het hoofd te bieden, zij het dan met inachtneming van de grondrechten.</p>
      <p sl="it">Het is dus hoog tijd dat de achterstand van de eilanden wordt ingehaald via een echt solidariteitsbeleid, waardoor ook het draagvlak van de nieuwe Europese Unie onder de insulaire bevolking kan worden vergroot. Ik wil nogmaals collega Musotto van harte gelukwensen met zijn uitstekende werk en hem bedanken voor het feit dat hij de aandacht heeft gericht op een groot aantal voor onze eilanden belangrijke vraagstukken.</p>
    </intervention>
    <intervention id="4-038" speaker_id="photo_generic" name="Neelie Kroes" is_mep="True" mode="spoken">
      <p sl="en">lid van de Commissie . Mijnheer de Voorzitter, het was een uitermate boeiend debat.</p>
      <p sl="en">Allereerst wil ik de rapporteur, de heer Musotto, bedanken voor zijn verslag – iets wat ik nog niet gedaan had in mijn eerdere betoog – en voor het feit dat hij voor het eerst een verslag heeft gewijd aan eilanden. Hij heeft geschiedenis geschreven!</p>
      <p sl="en">Staatssteun is vanmorgen al meermaals ter sprake gebracht; hier wil ik allereerst op ingaan. Zoals gezegd is bedrijfssteun – steun die bedoeld is om de lopende uitgaven van bedrijven terug te brengen – doorgaans verboden. Het is verboden volgens het Verdrag en het is verboden volgens de regionale richtsnoeren voor staatssteun vanwege het zeer verstorende effect van dit soort steunmaatregelen. Toch kan deze vorm van steun bij wijze van uitzondering worden verstrekt in de armste regio’s waar de regionale ontwikkeling achterblijft.</p>
      <p sl="en">Regio’s die voor bedrijfssteun in aanmerking komen, zijn zoals u weet de steungebieden ex artikel 87, lid 3, onder a), dat wil zeggen de ultraperifere en dunbevolkte regio’s, mits aan een aantal voorwaarden is voldaan. In de armste gebieden en de regio’s uit art. 87, lid 3, onder a) wordt van geval tot geval bekeken of bedrijfssteun kan worden verleend, onder voorwaarde dat de steun slechts voor een beperkte periode, degressief en proportioneel wordt verstrekt en is gericht op specifieke structurele beperkingen.</p>
      <p sl="en">In antwoord op de vraag van mevrouw Sudre wil ik opmerken dat de Commissie, zoals u weet, een aparte status toekent aan de ultraperifere gebieden, gezien hun afgelegen ligging en specifieke beperkingen bij hun integratie in de interne markt.</p>
      <p sl="en">Voor eilanden die geen ultraperifere ligging hebben, is een algemene aanpak op basis van de eigenheden van deze regio’s nogal lastig. Er bestaan enorme verschillen tussen eilandregio’s in Europa, daar bent u een voorbeeld van. Er heerst een grote verscheidenheid tussen regio’s, en gemeten naar regionale ontwikkeling en BBP per capita zijn heel wat grote eilanden zeer welvarend – een aantal van u wees hier al op. Als er bedrijfssteun zou worden verstrekt aan een eiland dat qua BBP per capita hoog op de EU-ranglijst staat, zou dit tot grote concurrentievervalsing in de relevante markten leiden zonder dat dit gezien de regionale ontwikkeling gerechtvaardigd zou zijn. Met het oog op de enorme diversiteit kan de Commissie dus niet aan alle Europese eilanden de status van steungebied toekennen.</p>
      <p sl="en">In antwoord op de vraag van de heer Arnaoutakis wil ik opmerken dat subsidies voor brandstof- en energiekosten tot bedrijfssteun worden gerekend. Dergelijke steun wordt alleen toegestaan als aan de algemene voorwaarden die ik net noemde is voldaan. De subsidies mogen niet structureel verliesgevende activiteiten in stand houden, en dan met name die activiteiten die bijvoorbeeld onze doelstellingen op het gebied van milieu en klimaatveranderingen schade toebrengen. Regionale bedrijfssteun is bovendien zeker niet het beste instrument om lokale problemen van eilanden aan te pakken.</p>
      <p sl="en">In mijn openingswoorden zei ik al dat horizontale instrumenten beter geëigend zijn om de belangrijkste problemen van eilanden aan te pakken. Lokale diensten die economisch niet rendabel zijn, kunnen worden gesteund via diensten van algemeen economisch belang. Werkzaamheden voor en investeringen in allerlei soorten infrastructuur mogen worden gesubsidieerd. Hierin ontbreekt een steunelement, en zoals ik al zei, zijn de “de minimis”-steun en de drempel van EUR 200 000 met name bij zeer kleine eilanden vaak toereikend.</p>
      <p sl="en">In reactie op de opmerking van mevrouw Attwooll over het beginsel van de marktinvesteerder wil ik zeggen dat we een nauwkeuriger economisch instrument kunnen gebruiken om te bepalen waar de markt op eilanden tekortschiet en om geplande investeringen te beoordelen. Maar zoals ik al zei, heeft de hervorming van de staatssteun tot doel de regels voorspelbaarder en transparanter te maken en de administratieve rompslomp bij de melding van steunmaatregelen te verminderen. Ik begrijp de specifieke zorgen van kleine ondernemingen die hun weg moeten zien te vinden in de wirwar van steunmaatregelen, daar zijn we het wel over eens.</p>
      <p sl="en">Daarom heb ik de suggestie van een aantal van u dat de Commissie zou moeten voorzien in gebruiksvriendelijk voorlichtingsmateriaal waarin onze regels duidelijk en eenvoudig worden uitgelegd, ter harte genomen. Mijn diensten zijn bijna klaar met het bijwerken van een vademecum waarin een beknopt overzicht wordt gegeven van de basisregels voor staatssteun in de EU. Het vademecum biedt geen uitputtende beschrijving van de regels, maar richt zich op de onderwerpen die het meest relevant zijn voor mensen die betrokken zijn bij regionale ontwikkeling. Ik hoop dat dit vademecum binnenkort, binnen een paar weken, online beschikbaar komt op de website van het directoraat-generaal Mededinging, en belangstellenden onder u kunnen desgewenst een exemplaar krijgen.</p>
      <p sl="en">Ik wil nog even terugkomen op vier kwesties die door een aantal parlementsleden naar voren zijn gebracht. De heer Smith noemde de behoefte aan statistieken. De Commissie werkt op regelmatige basis samen met Eurostat. In mei publiceren we het vierde cohesieverslag, dat ook statistieken bevat. De heer Smith noemde ook de toegang tot het transmissienet voor duurzame energie. Dit is een belangrijke kwestie, en daarom is de Commissie van mening dat de concentratie en uitsluiting van nieuwkomers op deze markt het best kunnen worden tegengegaan door de energiemarkt structureel volledig op te splitsen.</p>
      <p sl="en">Een aantal parlementsleden gaf aan dat er behoefte bestaat aan een speciale eenheid binnen het directoraat-generaal Regionaal beleid die zich bezighoudt met eilanden. Het punt is genoteerd, maar zoals u weet neemt mijn collega mevrouw Hübner de beslissingen op dit gebied, niet ik. Zij zal uw voorstel ongetwijfeld nauwkeurig bestuderen.</p>
      <p sl="en">Tot slot zullen we zorgvuldig kijken naar uw voorstel om 2010 aan te wijzen als Jaar van de eilanden, maar afgezien daarvan zal de Commissie de belangen van eilanden ook in 2007, 2008 en 2009 optimaal behartigen, dus denkt u vooral niet dat dit belangrijke onderwerp onder tafel verdwijnt. Integendeel.</p>
    </intervention>
    <intervention id="4-039" speaker_id="4470" name="Luigi COCILOVO" is_mep="True" mode="spoken" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="nl">Het debat is gesloten.</p>
      <p sl="nl">De stemming vindt om 12.00 uur plaats.</p>
      <p sl="nl">Schriftelijke verklaring (artikel 142)</p>
    </intervention>
    <intervention id="4-040" speaker_id="23938" name="John ATTARD-MONTALTO" is_mep="True" mode="written" nationality="Malta" birth_date="07-02-1953" birth_place="Sliema" p_group="Group of the Progressive Alliance of Socialists and Democrats in the European Parliament" m_state="MT">
      <p sl="en">Een van de contexten waar Malta mee te maken heeft, is illegale immigratie: ”eilanden hebben hier het meest onder te lijden; ze lijden allemaal onder het zware juk van illegale immigratie”. De beslissing van de Commissie om vier fondsen op te zetten, geeft uiting aan het concept ”solidariteit in actie”.</p>
      <p sl="en">In het geval van Gozo, het zustereiland van Malta, hebben we een scenario van een dubbel insulair karakter. De Commissie heeft in de richtsnoeren met betrekking tot (i) nationale steun ten behoeve van de regio’s voor 2007-2013 en (ii) staatssteun en risicokapitaal voor het midden- en kleinbedrijf, gewezen op deze bijzondere situatie van eilanden. Het negatieve effect van brandstof- en energiekosten op de concurrentiekracht van de gemeenschappen op zulke eilanden wordt echter buiten beschouwing gelaten.</p>
      <p sl="en">De belangrijkste economische activiteiten op eilanden, met name toerisme, landbouw, visserij en ambachten, hebben extra aandacht nodig. Het toerisme is een van de belangrijkste welvaartsbronnen van eilanden dat ook inkomsten in andere sectoren genereert: visserij, landbouw en ambachten. Maar hoe belangrijk vinden wij in het Europees Parlement het toerisme? Misschien heerst het idee dat het toerisme iets natuurlijks is, zoals een zeer ervaren commissaris het uitdrukte. Mijns inziens is het tegendeel waar, en wordt het tijd dat het Europees Parlement een speciale commissie voor toerisme in het leven roept. Op dit moment ressorteert toerisme onder de Commissie vervoer en toerisme en staat het zelden op de agenda.</p>
    </intervention>
    <intervention id="4-041" speaker_id="28123" name="Louis GRECH" is_mep="True" mode="written" nationality="Malta" birth_date="22-03-1947" birth_place="Hamrun" p_group="Group of the Progressive Alliance of Socialists and Democrats in the European Parliament" m_state="MT">
      <p sl="en">In het verslag wordt een groot aantal aanbevelingen gedaan voor de aanpak van een hele serie nadelen waar kleine eilanden mee kampen. Wij gaan ervan uit dat de Commissie deze ter harte zal nemen en de aanbeveling uit het verslag van de heer Musotto zal implementeren. Eilanden – of ze nu ultraperifeer zijn of niet – lijden onder natuurlijke geografische beperkingen die verstrekkende gevolgen hebben voor het dagelijkse leven van hun bewoners, zowel economisch als sociaal.</p>
      <p sl="en">Kleine eilanden zoals Gozo in Malta merken als eerste de effecten van hoge transportkosten, het gebrek aan investeringen, communicatieproblemen, een hoge werkloosheid, sociaal isolement en minder kansen. In theorie erkent en accepteert men in de EU dat eilanden, en dan met name kleine eilanden, hulp nodig hebben bij het uitschakelen van deze natuurlijke nadelen. Het wordt tijd dat we onze goedbedoelde doelstellingen vertalen naar concrete actie.</p>
    </intervention>
  </section>
  <section id="creitem4" title="4. Lokale overheden en ontwikkelingssamenwerking (debat)">
    <intervention id="4-043" speaker_id="4470" name="Luigi COCILOVO" is_mep="True" mode="spoken" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="nl">Aan de orde is het verslag (A6-0039/2007) van Pierre Schapira, namens de Commissie ontwikkelingssamenwerking, over de lokale overheden en de ontwikkelingssamenwerking (2006/2235(INI)).</p>
    </intervention>
    <intervention id="4-044" speaker_id="28172" name="Pierre SCHAPIRA" is_mep="True" mode="spoken" role="rapporteur" nationality="France" birth_date="10-12-1944" birth_place="Alger" p_group="Socialist Group in the European Parliament" m_state="FR">
      <p sl="fr">Mijnheer de Voorzitter, ik heb het initiatief genomen tot dit verslag omdat ik ervan overtuigd ben dat het in het kader van de hervorming van de Europese steun absoluut noodzakelijk is lokale autoriteiten een centrale politieke rol te geven in de ontwikkelingssamenwerking.</p>
      <p sl="fr">Dit is een belangrijk jaar: in 2007 woont 50 procent van de wereldbevolking in steden, en dit percentage zal vast en zeker zeer snel stijgen. Lokale autoriteiten hebben ervaring op alle gebieden van de lokale ontwikkeling, en de Verenigde Naties hebben reeds hun centrale rol erkend bij de verwezenlijking van de millenniumdoelstellingen. Wij in Europa raadplegen echter alleen organisaties van het maatschappelijk middenveld. Ik vind dat onvoldoende. De betrokkenheid van het maatschappelijk middenveld, met name van NGO’s die zeer nauw samenwerken met de lokale gemeenschappen ter plaatse, is onmisbaar, maar lokale autoriteiten hebben een specifieke toegevoegde waarde.</p>
      <p sl="fr">Om te beginnen worden zij meestal wettelijk gekozen door de bevolking van het volledige grondgebied. Die democratische legitimiteit is een voordeel omdat zij ons in staat stelt de lokale democratie en het goede bestuur ter plekke te bevorderen. Bovendien hebben zij ervaring met het beheer van overheidsdiensten zoals water, gezondheidszorg, onderwijs, stedenbouw, afvalbeheer, milieu enzovoorts. Tot slot hanteren zij een territoriale benadering. Zij kennen de specifieke lokale ontwikkelingsproblemen van iedere regio en iedere gemeenschap.</p>
      <p sl="fr">Wanneer wij hen actief zouden betrekken bij het Europees ontwikkelingsbeleid, zouden wij de steun beter kunnen verdelen over het gehele grondgebied en beter kunnen richten op de specifieke behoeften van elk gebied, of het nu een landelijk, een stedelijk, een maritiem, een berg-, een woestijn- of een andersoortig gebied is.</p>
      <p sl="fr">Op basis van deze constateringen definieer ik in mijn verslag twee grote uitdagingen voor de toekomstige Europese samenwerking. Ik heb mijn strategie niet in mijn eentje uitgewerkt. Gedurende meer dan vier maanden heb ik de grootste organisaties van internationale en Europese lokale overheden geraadpleegd voor hun analyse. Mijn verslag is in feite de vrucht van die analyses.</p>
      <p sl="fr">Eerste uitdaging: wij vinden dat lokale autoriteiten volwaardige politieke partners moeten worden van de Europese Unie, naast centrale regeringen en organisaties van het maatschappelijk middenveld. Onder partnerschap versta ik het ontwikkelen van een gestructureerde politieke dialoog tussen de Europese Commissie en organisaties van lokale autoriteiten.</p>
      <p sl="fr">Die dialoog moet actief zijn, zowel in Brussel als ter plekke in de ontwikkelingslanden. Wij willen dat de Commissie in Brussel een overlegplatform opzet naar het voorbeeld van Concord, European NGO Confederation for Relief and Development. Wij moeten in overeenstemming met het nieuwe ontwikkelingsinstrument en de herziene Overeenkomst van Cotonou lokale regeringen in ontwikkelingslanden betrekken bij elke fase van de ontwikkelingsstrategie, te beginnen met de fase waarin strategiedocumenten worden uitgewerkt voor elk land.</p>
      <p sl="fr">Tweede uitdaging: dit verslag doet meerdere financiële voorstellen aan de Europese Commissie. Ten eerste vinden wij dat decentralisatie een prioriteit moet zijn van de Europese Unie en dat wij derhalve hiervan een prioritaire sector van de Europese steun moeten maken. In vele landen schrijdt de decentralisatie gestaag voort. Lokale autoriteiten hebben steeds meer bevoegdheden, terwijl ze niet beschikken over de financiële mogelijkheden om die nieuwe rol te vervullen.</p>
      <p sl="fr">Ten tweede stellen wij voor een deel van de steun rechtstreeks te verstrekken aan de lokale autoriteiten. Ons recente debat heeft aangetoond in hoeverre de steun problemen kan opleveren in landen waar sprake is van een verhoogd corruptierisico. Wanneer wij de begrotingssteun zouden decentraliseren, zouden wij deze enerzijds beter kunnen verdelen over het gehele grondgebied en anderzijds niet de gehele steun hoeven te concentreren in dezelfde handen, waardoor we een beter beheer zouden waarborgen van de Europese fondsen.</p>
      <p sl="fr">Ten slotte vinden wij dat de deelname van de lokale autoriteiten en van niet-overheidsactoren noodzakelijk is opdat de Europese steun tegemoetkomt aan de reële behoeften van arme bevolkingsgroepen. Wij vragen derhalve om een verhoging van de begroting voor het thematische programma, de niet-overheidsactoren en de lokale autoriteiten.</p>
      <p sl="fr">Ter afsluiting, mijnheer de Voorzitter, dames en heren, wil ik onderstrepen wat in mijn ogen de kern van dit debat vormt. Ons ontwikkelingsbeleid houdt niet voldoende rekening met de territoriale dimensie van de ontwikkeling, en zoals Kofi Annan heeft gezegd op de Millenniumtop, kunnen we op lokaal niveau oplossingen aandragen, al zijn de millenniumdoelstellingen wereldomspannend. De antwoorden zijn lokaal en specifiek, afhankelijk van het grondgebied. Wanneer wij hiermee geen rekening houden, dreigt onze steun geconcentreerd te blijven in de handen van een centrale regering en niet verdeeld te worden over het gehele land.</p>
      <p sl="fr">De oud-president van Bénin, de heer Soglo, zei onlangs tegen mij dat hij ten tijde van zijn presidentschap dacht dat de steun eerlijk werd verdeeld over het land, maar dat hij zich, sinds hij gekozen is tot burgemeester van Cotonou, ervan bewust was geworden dat dit niet het geval was.</p>
      <p sl="fr">Het verheugt mij dat het nieuwe ontwikkelingsinstrument de noodzaak erkent om lokale regeringen te betrekken bij de politieke dialoog. Wij moeten die betrokkenheid nu ter plekke tot uiting brengen en lokale regeringen de middelen geven om zich van hun nieuwe verantwoordelijkheden te kwijten.</p>
    </intervention>
    <intervention id="4-045" speaker_id="photo_generic" name="Neelie Kroes" is_mep="True" mode="spoken">
      <p sl="en">lid van de Commissie . Mijnheer de Voorzitter, waarde collega’s, mijn dank aan de rapporteur, de heer Schapira, voor zijn verslag dat terecht wees op de rol die lokale overheden spelen bij ontwikkelingssamenwerking.</p>
      <p sl="en">De Commissie onderschrijft het merendeel van de opmerkingen van de rapporteur en deelt zijn opinie dat lokale overheden een zeer belangrijke rol spelen bij een beter bestuur en de verhoging van de welvaart van mensen, bijvoorbeeld door een betere dienstverlening in de sociale basisvoorzieningen. De Commissie schenkt veel aandacht aan dit aspect door het decentralisatieproces en lokaal bestuur te ondersteunen door middel van geografische en thematische instrumenten, en door lokale overheden te betrekken bij het programmeringsproces.</p>
      <p sl="en">Decentralisatie wordt gezien als een van de belangrijkste samenwerkingsgebieden binnen geografische programma’s, maar de Commissie legt de partnerlanden geen concentratiesectoren op. In plaats daarvan worden concentratiesectoren in elk land bepaald volgens het beginsel van eigen verantwoordelijkheid en in nauw overleg met alle belanghebbenden. De Commissiedelegaties hebben richtsnoeren gekregen over de manieren waarop ze vertegenwoordigers van lokale overheden nauwer kunnen betrekken bij het hele raadplegingsproces. In die gevallen waar de overheid de specifieke steun aan lokale overheden niet heeft aangewezen als een samenwerkingsgebied, werden deze vaak gesteund via sectorale programma’s – op het gebied van gezondheidszorg en onderwijs – of via andere typen interventies, die met name doelden op het definiëren van het decentralisatiebeleid, het uitwerken van een juridisch kader en/of het ondersteunen van plannings- en financieel beheer op lokaal niveau.</p>
      <p sl="en">Daarnaast beschikken we over het instrument van het thematisch programma “Niet-overheidsactoren en lokale autoriteiten in het ontwikkelingsproces”. Dit programma is ondergeschikt aan en complementair met interventieprogramma’s in de landenstrategiedocumenten. Voor de periode 2007-2010 is een bedrag van EUR 903 miljoen voor dit programma gereserveerd, waarvan maximaal 15 procent kan worden toegewezen aan lokale overheden. Zoals u weet, mijnheer de Voorzitter, is dit een actorgericht programma, dat streeft naar capaciteitsopbouw door steun aan eigen initiatieven van lokale overheden en niet-overheidsactoren uit de EU en partnerlanden. Het programma beoogt met name de deelname van lokale overheden en niet-overheidsactoren bij armoedebestrijding en strategieën voor duurzame ontwikkeling te bevorderen en hun activiteiten op het gebied van netwerken uit te breiden.</p>
      <p sl="en">Zowel op mondiaal als op nationaal niveau wordt geprobeerd lokale overheden bij het ontwikkelingsbeleid te betrekken. Op mondiaal niveau heeft de Commissie een continue dialoog opgebouwd met bestaande Europese en internationale platforms zoals de organisatie United Cities and Local Governments, de Raad van Europese gemeenten en regio’s en het Comité van de Regio’s. Op nationaal niveau is de deelname van lokale overheden aan het programmeringsproces ingevoerd met het negende Europees Ontwikkelingsfonds. Sindsdien is het een fundamenteel beginsel van het lopende tiende EOF-programmeringsproces geworden, en zoals ik al zei wordt dit proces actief ondersteund door de delegaties van de Commissie.</p>
      <p sl="en">Nadat de definitieve landenstrategiedocumenten zijn aangenomen, zal de Commissie een verslag opstellen waarin wordt bepaald welke vorderingen zijn gemaakt bij het stimuleren van participerende ontwikkelingsmethoden in het tiende EOF. In deze analyse wordt een aantal kwesties met betrekking tot het raadplegingsproces onder de loep genomen, zoals de vraag die de rapporteur noemde, namelijk of de raadplegingen met belanghebbenden zijn gevoerd op basis van voorontwerpen van landenstrategiedocumenten. We zijn er allen van overtuigd dat een nauwe samenwerking met de lokale autoriteiten belangrijke voordelen oplevert bij onze strijd tegen armoede in de wereld, en ik heb er alle vertrouwen in dat dit proces nog verder kan worden verbeterd als we er samen de schouders onder zetten. Het onderhavige verslag kan daar een belangrijke bijdrage aan leveren.</p>
    </intervention>
    <intervention id="4-046" speaker_id="28574" name="Manolis MAVROMMATIS" is_mep="True" mode="spoken" nationality="Greece" birth_date="15-08-1941" birth_place="Platanias Chanion" p_group="Group of the European People's Party (Christian Democrats) and European Democrats" m_state="GR">
      <p sl="el">namens de PPE-DE-Fractie. – Mijnheer de Voorzitter, mevrouw de commissaris, waarde collega’s, allereerst wil ik de rapporteur, de heer Schapira van harte gelukwensen met zijn uitstekende werk en hem bedanken voor de opbouwende samenwerking.</p>
      <p sl="el">De lokale overheden zijn in de afgelopen decennia specialisten geworden in ongeachte welke sector van de ruimtelijke ordening in de ontwikkelingslanden. Zij hebben steeds grotere begrotingen ter beschikking en hun activiteiten worden ook steeds omvangrijker. Bijgevolg vormen zij een enorm netwerk van solidariteit dat zich uitstrekt over vijf continenten. De echte waarde van de lokale overheden is echter gelegen in het feit dat zij beter tegemoet kunnen komen aan de verwachtingen van de bevolking, aangezien zij dichter bij de burger staan dan de centrale overheid of de internationale donoren. Een andere belangrijke bijdrage die deze overheden kunnen leveren, zou bijgevolg de verwezenlijking van doel 2 voor onderwijs kunnen zijn.</p>
      <p sl="el">Met een efficiënte samenwerking kunnen de lokale overheden helpen bij de bouw en het onderhoud van scholen en bij het verzekeren van goed geschoolde leerkrachten, evenals bij gratis vervoer en maaltijden voor de leerlingen, opdat alle kinderen de mogelijkheid krijgen om naar school te gaan. Ook zouden zij kunnen bijdragen aan de strijd tegen kinderarbeid, omdat de industriesector en de landbouw, waar kinderarbeid het meest voorkomt, gemakkelijker en efficiënter kunnen worden gecontroleerd op lokaal niveau. Serieuze controle is echter ook mogelijk op mondiaal niveau. Ook op dat niveau moeten wij ten strijde trekken.</p>
    </intervention>
    <intervention id="4-047" speaker_id="34229" name="Atanas PAPARIZOV" is_mep="True" mode="spoken" nationality="Bulgaria" birth_date="05-07-1951" birth_place="Sofia" p_group="Socialist Group in the European Parliament" m_state="BG">
      <p sl="nl">от името на групата PSE . – Докладът на г-н Schapira, който заслужава нашите адмирации за обективността и задълбочеността, засяга изключително важен аспект на превръщането на политиката за развитие на Европейския съюз във фактор на растежа и социалния прогрес в развиващите се страни. С основание може да се очаква, че Европейският съюз като най-голям глобален донор, ще определя и стандартите за оказване на международна помощ, в това число и чрез пряко финансиране на бюджета на развиващите се страни.</p>
      <p sl="nl">Двустранните споразумения за партньорство с подпомаганите страни, където подкрепата е вплетена в система от социално-икономически и политически мерки, съдейства за устойчивото демократично развитие на тези страни и води до намаляване на бедността и спазване на човешките права и правата на малцинствата. Предимствата на тази помощ са свързани с прилагането на принципа на субсидиарността, т.е. решенията се вземат колкото се може по-близко до бенефициентите.</p>
      <p sl="nl">Но разбира се, бюджетната помощ крие и някои рискове, които са свързани с корупцията и липсата на капацитет за финансово усвояване на средствата. Тези рискове в голяма степен се преодоляват, когато се разчита на по-голяма връзка с местните власти, когато се отчита децентрализацията в управлението на съответната развиваща се страна.</p>
      <p sl="nl">България съвсем отскоро е член на Европейския съюз и не би могла да дава съвети как да се организира европейската помощ за развитие, но направеното в нашата страна може да се има предвид при търсенето на аналогии при използване най-ефективно на средствата на Общността. По мое мнение, особено би бил полезен нашият опит при създаването на регионални асоциации на общините, които подпомагат регионалните власти при разработването и прилагането на регионални програми за развитие. Това особено може да се използва при прилагането на общата бюджетна подкрепа.</p>
      <p sl="nl">Що се отнася до секторната бюджетна подкрепа, ние също имаме определен опит, предимно при използването на средствата по програма САПАРД, където се разчита на подкрепата на браншови асоциации и неправителствени организации. Важно е при секторната подкрепа да се отчитат и мненията на потребителите и техните обединения.</p>
      <p sl="nl">Още веднъж, докладът заслужава нашата адмирация и предполагам, че Комисията, на основа на препоръките в т. 18, ще направи необходимото, за да подкрепи асоциации на местните власти при използването на бюджетна помощ.</p>
    </intervention>
    <intervention id="4-048" speaker_id="28205" name="Jean Marie BEAUPUY" is_mep="True" mode="spoken" nationality="France" birth_date="28-11-1943" birth_place="La Chapelle/Loire" p_group="Group of the Alliance of Liberals and Democrats for Europe" m_state="FR">
      <p sl="fr">namens de ALDE-Fractie . – Mijnheer de Voorzitter, commissaris, dames en heren, om te beginnen wil ik de heer Schapira bedanken voor het opstellen van dit verslag, dat de aanzet moet geven tot een zeer positieve ontwikkeling van ons ontwikkelingsbeleid. Met andere woorden, met deze tekst kunnen wij naar mijn overtuiging werkelijk efficiënter worden. Wat hebben we per slot van rekening aan royale – vaak algemene – doelstellingen en wat hebben we aan omvangrijke financiële middelen wanneer we geen effectieve en efficiënte resultaten behalen?</p>
      <p sl="fr">Lokale overheden – de heer Schapira legt dit zeer goed uit in zijn verslag – vormen de doeltreffende schakel die ter plekke concrete oplossingen kan aandragen voor de problemen van de burgers van deze landen: problemen ten aanzien van het drinkwater, de gezondheidszorg, het onderwijs, het openbaar vervoer en sociale problemen. Van deze helaas talrijke problemen verdienen in de eerste plaats problemen op het gebied van de gezondheidszorg al onze aandacht. Lokale autoriteiten zijn ter plaatse het beste in staat om oplossingen te vinden. Beschikken zij over de middelen om de juiste oplossingen aan te dragen voor deze uiteenlopende problemen? Zelden, want zij beschikken niet over de financiële middelen of de ervaring of de middelen om die oplossingen ten uitvoer te leggen.</p>
      <p sl="fr">Dankzij deze tekst kunnen wij naar mijn overtuiging de noodzakelijke financiële middelen en de geschikte intellectuele menskracht leveren. Ook in dit opzicht hoop ik dat wij de processen van goede praktijken die wij op Europees niveau in gang hebben gezet in de vorm van URBAN (interfractiewerkgroep stadsmilieu en huisvesting), daadwerkelijk ter beschikking zullen stellen aan al die lokale actoren.</p>
      <p sl="fr">Gezien deze grote uitdaging denk ik tevens dat de toenemende ervaring die wij hebben opgedaan met de structuurfondsen, met name in steden, een groot voordeel zal zijn. Bovendien wil ik als coördinator van mijn fractie in de Commissie regionale ontwikkeling en als voorzitter van de interfractiewerkgroep stadsmilieu en huisvesting nog zeggen dat 80 procent van de bevolking van de EU in steden woont terwijl de groei van de stedelijke bevolking in al die ontwikkelingslanden zeer groot is, en dat alleen lokale actoren werkelijk in staat zijn die oplossingen aan te dragen die op lokaal niveau vereist zijn.</p>
      <p sl="fr">Die oplossingen vloeien voort uit een nieuwe vorm van bestuur: met name de burgemeesters van die lokale gemeenschappen moeten niet alleen kunnen handelen in termen van macht – hun wettelijke bevoegdheden toepassen – maar ook kunnen handelen als stuwende kracht ten aanzien van alle kwesties op het gebied van afvalbeheer, water, gezondheidszorg enzovoorts. Dankzij de steun die wij hun kunnen verlenen, kunnen zij zowel handelen op grond van hun wettelijke bevoegdheden als hun rol van stuwende kracht volledig vervullen.</p>
      <p sl="fr">Commissaris, ik hoop dat de verschillende betrokken directoraten-generaal samen met onze medeleden en de leden van de Europese Commissie volledig gemobiliseerd worden voor het welslagen van deze operatie. Onze landen verwachten dat wij actie ondernemen op dit gebied. Wij hebben de middelen om tegemoet te komen aan hun wensen. De resultaten moeten concreet zijn en voldoen aan hun verwachtingen.</p>
      <a text="(Applaus)"/>
    </intervention>
    <intervention id="4-049" speaker_id="28374" name="Wiesław Stefan KUC" is_mep="True" mode="spoken" nationality="Poland" birth_date="02-09-1949" birth_place="Sokołow Podlaskí" p_group="Non" m_state="PL">
      <p sl="pl">namens de UEN-Fractie. – Mijnheer de Voorzitter, de rol die lokale overheden spelen bij het oplossen van stedelijke en plattelandsproblematiek kan niet worden overschat. Daarom is het toe te juichen dat in alle documenten die de rapporteur heeft geanalyseerd, lokale overheden worden erkend als volwaardige actoren in het ontwikkelingsproces, dat men zich ertoe verbindt hun bevoegdheden te erkennen, en dat hun cruciale rol bij het realiseren van diverse doelen wordt onderstreept. Jammer dat het slechts bij mooie woorden blijft.</p>
      <p sl="pl">Slechts weinig staten of organisaties maken gebruik van de ervaring van lokale overheden om lokale problematiek grondig op te lossen. Hun expertise wordt niet benut bij beleidsontwikkeling en evenmin op sociaal-economisch gebied. Nog steeds gaan we uit van centrale overheden, hoewel we weten dat lokale overheden alomtegenwoordig zijn en daarmee nabuurschapsbeleid kunnen garanderen, een klankbord kunnen vormen voor de verwachtingen van hun bevolkingsgroepen, dat ze in staat zijn lokale problemen op te lossen en dat hun betrokkenheid kan bijdragen tot versterking van de lokale democratie.</p>
      <p sl="pl">We moeten daarom zo snel mogelijk onze kennis en vertrouwen aanwenden om het werk van lokale overheden te ondersteunen en hun een functie toebedelen die hun volledig toekomt. Ik ben van mening dat het voortreffelijke rapport van de heer Schapira daaraan een aanzienlijke bijdrage levert.</p>
    </intervention>
    <intervention id="4-050" speaker_id="4453" name="Luisa MORGANTINI" is_mep="True" mode="spoken" nationality="Italy" birth_date="05-11-1940" birth_place="Villadossola" p_group="Confederal Group of the European United Left - Nordic Green Left" m_state="IT">
      <p sl="it">namens de GUE/NGL-Fractie. – Mijnheer de Voorzitter, geachte collega’s, ik geef volledige steun aan het verslag-Schapira, zoals ik trouwens ook in de Commissie ontwikkelingssamenwerking heb gedaan. Ik steun dit omdat ik de fundamentele rol erken die de lokale overheden vervullen in een efficiënt, effectief en participatief ontwikkelingsbeleid, in een beleid waarmee concreet wordt gestreden tegen armoede en vóór eenieders recht op ontplooiing, waarvan talloze voorbeelden bestaan.</p>
      <p sl="it">In de loop van de afgelopen jaren heeft ook de Gemeenschap in haar strategieën erkend hoe onontbeerlijk de bijdrage is die de lokale overheden en de burgerlijke overheden van heel de wereld met overgave en creativiteit hebben geleverd. Daardoor hebben zij democratie gemaakt tot wat democratie moet zijn: een praktijk waarin de burgers op hun – en niet alleen hun – grondgebied de hoofdrol vervullen.</p>
      <p sl="it">Nu moet men ervoor zorgen dat de actoren in de gedecentraliseerde samenwerking, en in eerste instantie in de lokale overheden, niet enkel beheerders van middelen en projecten zijn – waarvoor hoe dan ook meer financiële middelen uitgetrokken moeten worden – maar ook in staat worden gesteld om politieke invloed uit te oefenen op de vaststelling en toepassing van het beleid en de ontwikkelingssamenwerking van de EU. Men moet waarborgen dat de Europese instanties die zich bezighouden met het ontwikkelingsbeleid van de EU, naast NGO’s en andere niet-gouvernementele instanties ook lokale overheden toelaten tot de gestructureerde dialoog in Europa en de partnerlanden, en hen permanent raadplegen. Met dit verslag voldoet het Parlement geheel aan zijn taken en aan de grondwaarden van de EU.</p>
    </intervention>
    <intervention id="4-051" speaker_id="28427" name="Alessandro BATTILOCCHIO" is_mep="True" mode="spoken" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="it">Mijnheer de Voorzitter, geachte collega’s, ik ben nu al langer dan zes jaar burgemeester van een kleine stad ten noorden van Rome en ik weet heel goed dat elke lokale situatie bijzondere problemen heeft, die zelden op doeltreffende wijze kunnen worden aangepakt met nationale of regionale programma’s. Het bevorderen van jumelage met derde landen kan een efficiënte manier zijn om bijvoorbeeld goede praktijken op territoriaal niveau te verspreiden.</p>
      <p sl="it">Als rapporteur van de Commissie ontwikkelingssamenwerking voor het financieringsinstrument inzake mensenrechten heb ik sterk aangedrongen op de toegevoegde waarde die lokale overheden kunnen creëren in de ontwikkeling van derde landen. Alleen de rechtstreeks betrokkenen, alleen de burgers die rechtstreeks contact hebben met de noden en behoeften van elke afzonderlijke gemeenschap, kennen de problemen echt. Zij zijn vooral ook de enige die, in samenwerking met Europese en internationale deskundigen, daadwerkelijk in actie kunnen komen.</p>
      <p sl="it">Ik ben van mening dat, met name in de landen die zijn overgeleverd aan corrupte of onstabiele regeringen, een aanpak waarmee de lokale overheden in het middelpunt van de door de internationale gemeenschap gefinancierde ontwikkelingsprojecten worden geplaatst, kan zorgen voor snel en daadkrachtig optreden met een zo gering mogelijke inzet van financiële middelen en capaciteiten.</p>
      <p sl="it">Het is belangrijk dat de Commissie – zoals ook inderdaad het geval is met het nieuwe instrument voor de ontwikkeling – en meer in het algemeen de internationale donoren het maatschappelijk middenveld en de lokale overheden erkennen als politieke partners in de uitdagingen met betrekking tot de armoede en de economische en sociale ontwikkeling. Deze erkenning in theorie moet echter haar beslag vinden in de praktijk, via rechtstreekse en steeds omvangrijkere financieringen.</p>
      <p sl="it">Ik heb in de afgelopen dagen steun gegeven aan een campagne voor medeverantwoordelijkheid bij de toekenning van leningen aan regeringen, opdat de stroom van financieringen, die in naam van de ontwikkeling de begunstigde regeringen ter beschikking worden gesteld, wordt beheerd met de volledige instemming van de door de betrokken burgers gekozen vertegenwoordigers. Als dertig jaar van ontwikkelingssamenwerking niet de verwachte resultaten heeft opgeleverd, is het misschien noodzakelijk de fouten te erkennen en het over een andere boeg te gooien, zolang daar nog tijd voor is.</p>
    </intervention>
    <intervention id="4-052" speaker_id="4470" name="Luigi COCILOVO" is_mep="True" mode="spoken" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="nl">Ik wil u veel succes wensen met uw vakbondswerk.</p>
    </intervention>
    <intervention id="4-053" speaker_id="28112" name="Gay MITCHELL" is_mep="True" mode="spoken" nationality="Ireland" birth_date="30-12-1951" birth_place="Dublin" p_group="Group of the European People's Party (Christian Democrats)" m_state="IE">
      <p sl="en">Mijnheer de Voorzitter, ik wil de heer Schapira graag complimenteren met zijn werk aan dit verslag, evenals de heer Mavrommatis met zijn werk als schaduwrapporteur. Ik denk dat dit een belangrijk deel is van het werk van de Commissie ontwikkelingssamenwerking.</p>
      <p sl="en">Ik heb het voorrecht gehad om rapporteur te zijn over het Instrument voor Ontwikkelingssamenwerking (Development Cooperation Instrument, DCI), een nogal omstreden instrument, waarover we het pas na twee jaar eens werden. In dat kader hebben we aangedrongen op erkenning voor de rol van lokale overheden. Die erkenning is er ook gekomen. Nu moeten we er, met behulp van de nieuwe tenuitvoerleggingsprocedure die tot stand is gekomen via de vier werkgroepen van de Commissie ontwikkelingssamenwerking, voor zorgen dat de lokale overheden in het overlegproces en in de tenuitvoerlegging van de ontwikkelingshulp betrokken worden, en dat de wensen van het Parlement niet louter als wensen worden opgevat, maar dat het DCI als de wetgevende wil van dit Parlement wordt beschouwd.</p>
      <p sl="en">Ten tweede: we moeten niet alleen lokale overheden in ontwikkelingslanden bij de ontwikkelingssamenwerking betrekken. Laat ik, als oud-burgermeester van Dublin, mijn eigen ervaring als voorzitter van de grootste lokale overheid van Ierland met u delen. Bij de gemeente Dublin hebben we bijvoorbeeld waardevolle knowhow in huis: we hebben ingenieurs die weten hoe je voor schoon water moet zorgen, hoe je riolering aanlegt en hoe je wegen, pieren en wat niet al bouwt. Ik denk dat de ontwikkelingslanden daar wat aan hebben, en dan niet alleen de knowhow uit Dublin, maar uit alle delen van Ierland en vanuit alle regionale en lokale overheden in de Europese Unie. We zouden moeten overwegen om samenwerkingsverbanden tot stand te brengen tussen onze lokale overheden en lokale overheden in ontwikkelingslanden. Ik ben ervan overtuigd dat veel mensen die werken voor lokale overheden in de Europese Unie en die bepaalde vaardigheden hebben, die vaardigheden maar al te graag nuttig zouden maken om in ontwikkelingslanden voor zaken als schoon water te zorgen. Ik verzoek de Commissie dit idee verder te onderzoeken, en dus niet alleen lokale overheden in ontwikkelingslanden bij het beleid te betrekken, maar ook onze eigen lokale overheden die knowhow in huis hebben en daarmee de ontwikkelingslanden kunnen helpen. Ik beveel dit idee aan bij de Commissie en ik hoop dat het in aanmerking genomen zal worden.</p>
    </intervention>
    <intervention id="4-054" speaker_id="28392" name="Józef PINIOR" is_mep="True" mode="spoken" nationality="Poland" birth_date="09-03-1955" birth_place="Rybnik" p_group="Socialist Group in the European Parliament" m_state="PL">
      <p sl="pl">Mijnheer de Voorzitter, lokale overheden spelen een cruciale rol in het ontwikkelingsproces door op plaatselijk niveau economische en maatschappelijke activiteiten te stimuleren en te coördineren.</p>
      <p sl="pl">De betrokkenheid van lokale overheden bij het ontwikkelingsbeleid is onontbeerlijk voor het verwezenlijken van de millenniumdoelstellingen voor ontwikkeling en voor het verzekeren van goed bestuur. Lokale overheden zijn al meer dan dertig jaar experts in alle sectoren van het ontwikkelingsproces. We moeten ons realiseren dat lokale overheden over steeds aanzienlijkere budgetten beschikken. Ze vormen een wereldwijd solidair netwerk dat zich uitstrekt over vijf continenten. Lokale overheden zijn nauwer betrokken bij het gebied in kwestie dan de staat of internationale instellingen die middelen verstrekken, waardoor deze overheden de effecten van nationale en internationale ontwikkelingsstrategieën op plaatselijk niveau kunnen volgen.</p>
      <p sl="pl">Ik wil graag mijn waardering uitspreken voor de rapporteur, de heer Schapira, die het veelzijdige verslag heeft opgesteld, waarin aandacht wordt besteed aan de veelzijdige verbanden tussen lokale overheden en ontwikkelingssamenwerking. Het verslag van het Europees Parlement plaatst de zestigjarige Europese samenwerking tussen steden in de context van ontwikkelingsbeleid in de mondiale beschaving van tegenwoordig.</p>
      <p sl="pl">In het bijzonder wil ik benadrukken dat wij de Commissie in ons verslag verzoeken om in samenwerking met organisaties van lokale autoriteiten een wereldwijd waarnemingscentrum voor lokale democratie en decentralisatie op te richten. Op die manier zou een wereldkaart van lokaal bestuur opgesteld kunnen worden die de projecten, actoren en de budgetten die lokale autoriteiten vrijgemaakt hebben, in kaart brengt. Dit zou de coördinatie, cohesie en synergie tussen de verschillende partners van het plaatselijk bestuur ten goede komen.</p>
    </intervention>
    <intervention id="4-055" speaker_id="4338" name="Thierry CORNILLET" is_mep="True" mode="spoken" nationality="France" birth_date="23-07-1951" birth_place="Montelimar" p_group="Group of the Alliance of Liberals and Democrats for Europe" m_state="FR">
      <p sl="fr">Mijnheer de Voorzitter, ook ik wil de heer Schapira gelukwensen met zijn uitstekende verslag. Hij onderstreept in zijn verslag met name de essentiële rol die lokale overheden moeten vervullen bij de ontwikkeling omdat ze dicht bij de lokale bevolking staan, mogelijkheden hebben om een dialoog met haar tot stand te brengen en omdat ze kennis bezitten van het grondgebied.</p>
      <p sl="fr">Overal ter wereld wordt de regio, ongeacht de naam die eraan wordt gegeven – provincie, gouvernement, departement, kort gezegd het niveau onder de staat – erkend als een belangrijke schakel in de ruimtelijke ordening en de ontwikkeling. Bovendien zijn stedelijke eenheden in vele landen zelf georganiseerd in regio’s.</p>
      <p sl="fr">De regio’s zijn derhalve reeds belangrijke partners. Ik wil er bijvoorbeeld op wijzen dat Franse regio’s jaarlijks 35 miljoen euro geven aan Franstalige regio’s op de wereld.</p>
      <p sl="fr">Om die reden is afgelopen week in Marseille een wereldwijde organisatie voor de regio’s opgericht – die informatie wilde ik graag bekendmaken en aan u doorgeven. Met andere woorden, twaalf internationale netwerken die regio’s uit vijf werelddelen verenigen, ongeacht hun kenmerken – Franstalig, perifeer, maritiem of anders – zijn zich aan het organiseren in een netwerk, het Forum van wereldregio’s. Zij zitten te wachten op de Europese Unie, commissaris, zodat ze toegang kunnen krijgen tot directe internationale financiering, zodat ze een rol kunnen spelen bij het opstellen van nationale geïntegreerde programma’s en bij het Europees Ontwikkelingsfonds en het recht krijgen op programma’s die op hen zijn toegesneden.</p>
    </intervention>
    <intervention id="4-056" speaker_id="28389" name="Zbigniew KUŹMIUK" is_mep="True" mode="spoken" nationality="Poland" birth_date="19-09-1956" birth_place="Komorowo" m_state="PL">
      <p sl="pl">Mijnheer de Voorzitter, om te beginnen wil ik mijn steun betuigen aan de kerngedachte uit het verslag van de heer Schapira, namelijk dat de ontwikkelingssteun van de Europese Unie aan de ACS-landen hoofdzakelijk gericht moet worden op de lokale overheden aldaar.</p>
      <p sl="pl">In dit verband is het ten eerste noodzakelijk dat de capaciteiten van de lokale autoriteiten in de ACS-landen worden versterkt, aangezien alleen een sterke lokale overheid de verantwoordelijkheid voor basale publieke dienstverlening op zich kan nemen. Ten tweede is het buitengewoon belangrijk dat deze lokale overheden de belangrijkste diensten voor de ontwikkeling van de mens kunnen verlenen, zoals onderwijs, gezondheidszorg en cultuur. Ook moeten zij kunnen voorzien in basale levensbehoeften, zoals watervoorziening, afvalverwerking en openbaar vervoer.</p>
      <p sl="pl">Ten derde is het noodzakelijk dat een aanzienlijk deel van de communautaire financiële hulp aan ontwikkelingslanden met toestemming van de centrale overheden direct bij de lokale overheden terechtkomt. Alleen op die manier kan de effectiviteit van de hulp worden verhoogd en eventuele corruptie en bureaucratie worden vermeden.</p>
      <p sl="pl">Ten vierde is steun voor het omvormen van de financiële huishouding van lokale overheden eveneens noodzakelijk, zodat zij zelf middelen voor ontwikkeling in hun begroting vrij kunnen maken en zo financieel zelfstandiger kunnen worden.</p>
    </intervention>
    <intervention id="4-057" speaker_id="28325" name="Sylwester CHRUSZCZ" is_mep="True" mode="spoken" nationality="Poland" birth_date="22-08-1972" birth_place="Głogów" p_group="Independence/Democracy Group" m_state="PL">
      <p sl="pl">We debatteren vandaag over lokale overheden en ontwikkelingssamenwerking op verschillende overheidsniveaus.</p>
      <p sl="pl">Ongetwijfeld worden er, zowel in Europa als wereldwijd, vooral op lokaal niveau dagelijks kwesties opgelost die burgers en lokale gemeenschappen direct aangaan. Het gaat om verscheidene problemen die samenhangen met specifieke omstandigheden. Lokale overheden spelen een cruciale rol in het ontwikkelingsproces door op plaatselijk niveau economische en maatschappelijke activiteiten te stimuleren en te coördineren.</p>
      <p sl="pl">Mijn land, Polen, biedt bij uitstek voorbeelden van lokale gemeenschappen die zich steeds dynamischer ontwikkelen. Het bewijs hiervan zag ik tijdens het bezoek dat ik laatst bracht aan de districten Choszczeński en Łobeski in de provincie West-Pommeren. Hopelijk zal de Europese Unie met haar wetgeving en financiële hulpprogramma’s de economische ontwikkeling van lokale gemeenschappen eerder stimuleren dan deze door overmatige bureaucratie en slechte regelgeving in Europa en in ontwikkelingslanden af te remmen.</p>
    </intervention>
    <intervention id="4-058" speaker_id="33964" name="Roberta Alma ANASTASE" is_mep="True" mode="spoken" nationality="Romania" birth_date="27-03-1976" birth_place="Ploieşti" p_group="Group of the European People's Party (Christian Democrats) and European Democrats" m_state="RO">
      <p sl="nl">În intervenţia mea doresc să subliniez, încă o dată, importanţa Parlamentului European în ceea ce priveşte sprijinirea comunităţilor locale şi asigurarea afirmării rolului acestora în contextul realizării Obiectivelor de Dezvoltare ale Mileniului. Parlamentul European, care îşi găseşte legitimitatea în votul direct, secret şi liber exprimat al cetăţenilor europeni, trebuie să fie forul care exprimă cel mai fidel mod aşteptările şi necesităţile acestora. Este, într-adevăr, rolul Comisiei de a gestiona problemele referitoare la dezvoltarea la nivel macro-european. Această dezvoltare, însă, nu poate fi realizată ignorându-se problematicile, experienţele şi tradiţiile existente la nivel micro, la nivel de comunitate locală. Este rolul nostru de Parlament să punem în vedere Comisiei să-şi ajusteze politicile şi programele în funcţie de cele de mai sus.</p>
      <p sl="nl">Dezvoltarea Europei este alcătuită dintr-un puzzle de dezvoltări specifice fiecărei colectivităţi locale. A ignora aceste colectivităţi înseamnă a iniţia un proces de dezvoltare artificială care nu va corespunde niciodată realităţilor locale. În plus, ignorarea unor aspecte sensibile ce ţin de o anumită moştenire culturală, de un filon tradiţional specific, va conduce la respingerea de către comunităţile locale a soluţiilor de dezvoltare propuse la nivel european. Tot comunităţile locale sunt cele îndrituite să analizeze existenţa resurselor umane şi materiale pentru punerea în aplicare a Obiectivelor de Dezvoltare ale Mileniului.</p>
      <p sl="nl">În concluzie, permiteţi-mi să afirm că este rolul şi obligaţia Parlamentului European de a veghea la crearea şi desăvârşirea unei construcţii europene care să utilizeze experienţa şi acquis-ul local.</p>
    </intervention>
    <intervention id="4-059" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">Bij de implementatie van de millenniumdoelstellingen zijn doorgaans twee partijen betrokken: de steunverlenende en de steun ontvangende partij. De EU stelt bepaalde voorwaarde aan het verlenen van steun, waarvan een goed beheer wel de belangrijkste is.</p>
      <p sl="lt">De Europese Commissie heeft zich altijd terughoudend opgesteld ten aanzien van de rol van plaatselijke autoriteiten in het ontwikkelingsbeleid, omdat zij streeft naar goede diplomatieke betrekkingen met derde landen, en probeert het toegewezen geld zo snel mogelijk naar de landen over te maken, terwijl onderhandelingen met de plaatselijke overheid veel tijd vergen en, zo is mijn mening, lastig te voeren zijn.</p>
      <p sl="lt">Nu de gedecentraliseerde samenwerking in het geval van de ontwikkelingslanden toegepast wordt, zoals vastgelegd in de Overeenkomst van Lomé, doet zich de gelegenheid voor om het verlenen van assistentie bij ontwikkelingswerk uitdrukkelijk te koppelen aan samenwerking, niet alleen tussen landen, maar ook met deelname van plaatselijke autoriteiten. Dat biedt de steun ontvangende landen de kans om de steun aan te grijpen voor het oplossen van de specifieke problemen van de plaatselijke bevolking.</p>
      <p sl="lt">Ik denk echter wel dat de plaatselijke overheden zelf actiever zouden moeten participeren in het landsbestuur, door actief en regelmatig met de centrale overheid samen te werken. Eerlijk gezegd kun je je ook nauwelijks enige economische of sociale ontwikkeling in een land voorstellen als daar geen bilaterale betrekkingen tussen de plaatselijke en centrale overheden bestaan.</p>
      <p sl="lt">De Overeenkomst van Cotonou voorzag erin dat plaatselijke overheden uitgenodigd werden om het ontwikkelingsbeleid mede te formuleren. Er kan dus van de centrale regeringen geëist worden dat ze de overeenkomst naleven, en als ze de regels niet naleven, zou de steunverstrekking heroverwogen kunnen worden.</p>
      <p sl="lt">Het lijkt mij niet de taak van de Europese Commissie om specifieke problemen van plaatselijk bestuur in de derde landen op te lossen. Daar is zij niet voor toegerust. Haar taak is het om toe te zien op het gebruik dat van de hulp gemaakt wordt.</p>
      <p sl="lt">Ik betwijfel of het instellen van een centrum voor het monitoren van democratie en decentralisatie op lokaal niveau wel effectief is. Daarvoor zijn er teveel verschillende landen, beheersstructuren, gebruiken. Elk land moet zijn eigen methoden van samenwerking tussen de verschillende bestuurslagen kiezen.</p>
    </intervention>
    <intervention id="4-060" speaker_id="photo_generic" name="Neelie Kroes" is_mep="True" mode="spoken">
      <p sl="en">lid van de Commissie. – Mijnheer de Voorzitter, geachte afgevaardigden, de Commissie verwelkomt dit verslag en deelt de analyse die erin is vervat als het gaat om de belangrijke rol die lokale overheden binnen de ontwikkelingssamenwerking kunnen spelen. Hun bijdrage is cruciaal voor het halen van de millenniumontwikkelingsdoelstellingen voor goed bestuur en meer ownership van de strategieën voor ontwikkelingssamenwerking.</p>
      <p sl="en">Om die redenen steunt de Commissie lokaal bestuur door middel van geografische en thematische instrumenten en betrekt zij plaatselijke overheden in het programmeringsproces zelf. De Commissie tracht het participatieniveau verder te verhogen, en we zijn dankbaar dat het Parlement deze inspanningen steunt.</p>
      <p sl="en">Bovendien hebt u een aantal interessante ideeën geopperd, zoals het idee van samenwerkingsverbanden, die ik zeker onder de aandacht van mijn collega, de heer Michel, zal brengen. Hij zal een en ander nader onderzoeken.</p>
    </intervention>
    <intervention id="4-061" speaker_id="4470" name="Luigi COCILOVO" is_mep="True" mode="spoken" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="nl">Het debat is gesloten.</p>
      <p sl="nl">De stemming vindt om 12.00 uur plaats.</p>
      <p sl="nl">Schriftelijke verklaring (artikel 142)</p>
    </intervention>
    <intervention id="4-062" speaker_id="28199" name="Gábor HARANGOZÓ" is_mep="True" mode="written" nationality="Hungary" birth_date="27-09-1975" birth_place="Budapest" p_group="Socialist Group in the European Parliament" m_state="HU">
      <p sl="nl">Allereerst wil ik de inhoud van het initiatiefverslag van onze collega Pierre Schapira over de essentiële rol van de lokale overheden bij de verwezenlijking van de doelstellingen op het gebied van ontwikkelingssamenwerking van harte toejuichen. Gezien de uiteenlopende doelen die zijn gesteld in het kader van de millenniumdoelstellingen en de vertragingen bij de verwezenlijking van deze doelstellingen, is dit verslag van cruciaal belang om de betrokkenheid van lokale overheden als essentiële partners in alle fasen van het samenwerkingsproces te bevorderen, teneinde deze doelstellingen te verwezenlijken. Volgens het subsidiariteitsbeginsel zijn plaatselijke actoren de meest geëigende partners om ervoor te zorgen dat ontwikkelingshulp op de werkelijke behoeften van plaatselijke gemeenschappen wordt afgestemd. Tot op heden is hun rol veel te beperkt gebleven, ook al is de politieke erkenning van de toegevoegde waarde die zij het ontwikkelingsbeleid kunnen verschaffen er al lang. Wat dat betreft heb ik ook het voorstel om een mondiaal waarnemingscentrum in het leven te roepen voor de lokale democratie en de decentralisatie, om toe te zien op de vorderingen die worden gemaakt in de participatie van lokale autoriteiten in zowel de tenuitvoerlegging van projecten als de uitwerking van ontwikkelingsbeleid, met open armen onthaald.</p>
    </intervention>
    <intervention id="4-063" speaker_id="28280" name="Filip KACZMAREK" is_mep="True" mode="written" nationality="Poland" birth_date="22-11-1966" birth_place="Poznań" p_group="Group of the European People's Party (Christian Democrats)" m_state="PL">
      <p sl="pl">Mijn hartelijke dank aan de rapporteur, de heer Schapira, voor het bijzonder zinvolle project. Zonder twijfel spelen lokale overheden een essentiële rol in het ontwikkelingsproces, zowel in landen die steun bieden als in landen die steun ontvangen.</p>
      <p sl="pl">De reden hiervoor is dat lokale overheden dichter bij de mensen staan. Ze zijn beter bekend met de behoeften van de lokale gemeenschappen, de maatschappelijke, economische of infrastructurele problemen. Daardoor kunnen lokale overheden ontwikkelingshulp effectiever benutten. We zouden vaker gebruik moeten maken van deze aspecten van lokale overheden en hun bevoegdheden op waarde schatten. Verder kan de ontwikkeling van lokale overheden in ontwikkelingslanden op zich al helpen in de strijd tegen armoede en ongelijkheid. Om die reden loont het zich om de ontwikkeling van lokale overheden te ondersteunen en daarin te investeren.</p>
      <p sl="pl">Ik stem in met het verzoek de lokale overheden de beschikking te geven over financiële middelen, die hen in staat stellen een passende rol te spelen in het verwezenlijken van de millenniumdoelstellingen voor ontwikkeling. Veel lokale overheden, in het bijzonder uit de nieuwe lidstaten, zijn niet in staat dergelijke taken uit hun eigen budget te financieren. Lokale autoriteiten mogen ook andere plaatselijke actoren mobiliseren, zoals instellingen voor hoger onderwijs, niet-gouvernementele organisaties en bedrijven. Dit stimuleert de betrokkenheid van burgers bij het openbare leven in het algemeen en de betrokkenheid bij ontwikkelingssamenwerking in het bijzonder. Dank u.</p>
    </intervention>
  </section>
  <section id="creitem5" title="5. Stemmingen">
    <intervention id="4-066" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">We gaan nu over tot de stemming.</p>
      <a text="(Uitslagen en nadere bijzonderheden betreffende de stemmingen: zie notulen)"/>
    </intervention>
  </section>
  <section id="creitem6" title="5.1. Benoemingen in de interparlementaire delegaties (stemming)"/>
  <section id="creitem7" title="5.2. Communautaire actie ten behoeve van grensoverschrijdende gezondheidszorg (stemming)"/>
  <section id="creitem8" title="5.3. Illegale vogeljacht op Malta (stemming)">
    <intervention id="4-071" speaker_id="28123" name="Louis GRECH" is_mep="True" mode="spoken" nationality="Malta" birth_date="22-03-1947" birth_place="Hamrun" p_group="Group of the Progressive Alliance of Socialists and Democrats in the European Parliament" m_state="MT">
      <p sl="en">Mijnheer de Voorzitter, ik zou graag ter verduidelijking het woordje “destijds” willen toevoegen tussen “er” en “voor”, zodat amendement 7 als volgt komt te luiden: “wijst erop dat de Maltese regering voorafgaand aan de toetreding tot de Europese Unie heeft verklaard dat zij met de Commissie een uitzondering op de voorjaarsjacht heeft onderhandeld; betreurt dat ondanks het feit dat andere politieke krachten en segmenten van de civil society op Malta de uitspraken van de Maltese regering hebben betwist, de Commissie er destijds voor heeft gekozen zich niet uit te spreken over het onderwerp, en zo een mogelijk ambivalente situatie heeft gecreëerd”.</p>
    </intervention>
    <intervention id="4-073" speaker_id="28120" name="Simon BUSUTTIL" is_mep="True" mode="spoken" nationality="Malta" birth_date="21-03-1969" birth_place="Attard" p_group="Group of the European People's Party (Christian Democrats)" m_state="MT">
      <p sl="en">Mijnheer de Voorzitter, onze fractie wilde verzoeken om een hoofdelijke stemming over amendement 12, maar heeft dat helaas niet tijdig gedaan. Daarom zou ik het Parlement willen vragen om toe te stemmen in een hoofdelijke stemming over amendement 12, ook al hebben we er niet tijdig om verzocht. Mijn collega Monica Frassoni heeft daar vast geen bezwaar tegen.</p>
    </intervention>
  </section>
  <section id="creitem9" title="5.4. Euromediterrane betrekkingen (stemming)">
    <intervention id="4-077" speaker_id="1065" name="Pasqualina NAPOLETANO" is_mep="True" mode="spoken" nationality="Italy" birth_date="28-09-1949" birth_place="Molfetta " p_group="Socialist Group in the European Parliament - Vice" m_state="IT">
      <p sl="it">Mijnheer de Voorzitter, volgens mij heeft collega Tannock zijn amendement ingetrokken ten gunste van een mondeling amendement dat – en ik heb het nu over paragraaf 21 van de Franse tekst – als volgt zou luiden: aan de zin “aucun cas refouler une personne ” zou moeten worden toegevoegd: “demandeur d'asile vers un état où elle risque … ”.</p>
      <p sl="it">Mijnheer de Voorzitter, nu ik het toch het woord heb wil ik mijn fractie vragen om voor de eindtekst te stemmen. Op de stemlijst staat dat namelijk verkeerd aangegeven.</p>
    </intervention>
    <intervention id="4-078" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">Mijnheer de Voorzitter, ik heb het door mij ingediende amendement niet ingetrokken, maar zou daartoe wel bereid zijn in ruil voor een wijziging in dat mondelinge amendement, waarbij zou worden toegevoegd “voor zolang als hun asielaanvragen bij de autoriteiten in behandeling zijn”, of iets van die strekking, omdat zij anders tot in het oneindige in onze landen zouden kunnen blijven.</p>
    </intervention>
  </section>
  <section id="creitem10" title="5.5. Totstandbrenging van de Euromediterrane vrijhandelszone (stemming)">
    <intervention id="4-082" speaker_id="36396" name="Gianluca SUSTA" is_mep="True" mode="spoken" nationality="Italy" birth_date="10-04-1956" birth_place="Biella" p_group="Group of the Progressive Alliance of Socialists and Democrats in the European Parliament - Vice" m_state="IT">
      <p sl="it">Mijnheer de Voorzitter, ik wilde vragen om in de ingediende tekst de woorden “by extending ” te vervangen door “by considering ”.</p>
    </intervention>
  </section>
  <section id="creitem11" title="5.6. Bosnië en Herzegovina (stemming)"/>
  <section id="creitem12" title="5.7. Naleving van het Handvest van de grondrechten in de wetgevingsvoorstellen van de Commissie (stemming)">
    <intervention id="4-087" speaker_id="2053" name="Johannes VOGGENHUBER" is_mep="True" mode="spoken" role="rapporteur" nationality="Austria" birth_date="05-06-1950" birth_place="Salzburg" p_group="Group of the Greens/European Free Alliance" m_state="AT">
      <p sl="de">Mijnheer de Voorzitter, vlak voor de stemming ben ik geattendeerd op een probleem dat bijzonder gemakkelijk is op te lossen. In paragraaf 15 staat: “wenst in dat opzicht artikel 34 van zijn Reglement te wijzigen”. Daar wij voor wijzigingen van het Reglement een andere meerderheid nodig hebben dan voor deze stemming, vinden veel leden het woord “wenst” te sterk.</p>
      <p sl="de">Daarin zou ik willen voorstellen paragraaf 15 als volgt te wijzigen: ”Overweegt in dat opzicht artikel 34 van zijn Reglement te wijzigen”. Ik hoop dat ook de PPE-DE-Fractie met dit amendement kan instemmen.</p>
    </intervention>
  </section>
  <section id="creitem13" title="5.8. Associatieovereenkomst EU/Midden-Amerika (stemming)"/>
  <section id="creitem14" title="5.9. Associatieovereenkomst EU/Andes-Gemeenschap (stemming)">
    <intervention id="4-095" speaker_id="28278" name="Luis YÁÑEZ-BARNUEVO GARCÍA" is_mep="True" mode="spoken" role="rapporteur" nationality="Spain" birth_date="12-04-1943" birth_place="Coria del Río" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de Voorzitter, in overeenstemming met diverse fracties wil ik graag een mondeling amendement indienen dat de eerste zin van paragraaf 1, sub b), “de doelstelling” beoogt te vervangen door de uitdrukking “een van de doelstellingen” en “bestaat uit de geleidelijke liberalisering van het handelsverkeer” te vervangen door de uitdrukking “de geleidelijke instelling van een vrijhandelszone is”.</p>
    </intervention>
    <intervention id="4-097" speaker_id="28278" name="Luis YÁÑEZ-BARNUEVO GARCÍA" is_mep="True" mode="spoken" role="rapporteur" nationality="Spain" birth_date="12-04-1943" birth_place="Coria del Río" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de Voorzitter, ik wil graag een mondeling amendement indienen dat in de tweede zin van paragraaf 1, sub s), na “handelsverkeer onder”, “gunstige mededingsvoorwaarden” beoogt te vervangen door de uitdrukking “voorwaarden van rechtvaardigheid en wederzijds voordeel, uitgaande van de beginselen van complementariteit en solidariteit”.</p>
      <p sl="es">Bovendien wordt voorgesteld om dezelfde alinea te bëeindigen met “economische en handelsbetrekkingen tussen de partijen”.</p>
    </intervention>
    <intervention id="4-099" speaker_id="28278" name="Luis YÁÑEZ-BARNUEVO GARCÍA" is_mep="True" mode="spoken" role="rapporteur" nationality="Spain" birth_date="12-04-1943" birth_place="Coria del Río" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Dit mondelinge amendement beoogt in paragraaf 1, sub u) “VHZ” te vervangen door de uitdrukking “een Europees-Latijns-Amerikaanse globale interregionale associatiezone”.</p>
    </intervention>
    <intervention id="4-101" speaker_id="28278" name="Luis YÁÑEZ-BARNUEVO GARCÍA" is_mep="True" mode="spoken" role="rapporteur" nationality="Spain" birth_date="12-04-1943" birth_place="Coria del Río" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Dit mondelinge amendement beoogt in paragraaf 1, sub v) “VHZ” te vervangen door “Europees-Latijns-Amerikaanse globale interregionale associatiezone”.</p>
    </intervention>
    <intervention id="4-103" speaker_id="28278" name="Luis YÁÑEZ-BARNUEVO GARCÍA" is_mep="True" mode="spoken" role="rapporteur" nationality="Spain" birth_date="12-04-1943" birth_place="Coria del Río" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de Voorzitter, dit is het laatste mondelinge amendement dat in lid 1 onder x) “VHZ“ beoogt te vervangen door “Europees-Latijns-Amerikaanse globale interregionale associatiezone”.</p>
    </intervention>
  </section>
  <section id="creitem15" title="5.10. Vermiste personen in Cyprus (stemming)">
    <intervention id="4-106" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Mag ik uw aandacht vestigen op het feit dat mevrouw Resetarits en de heer Triantaphyllides deze resolutie eveneens hebben ondertekend. Mevrouw Resetarits namens de Fractie Alliantie van Liberalen en Democraten voor Europa en de heer Triantaphyllides namens de Confederale Fractie Europees Unitair Links/Noords Groen Links.</p>
    </intervention>
    <intervention id="4-107" speaker_id="23730" name="Panayiotis DEMETRIOU" is_mep="True" mode="spoken" nationality="Cyprus" birth_date="06-05-1939" birth_place="Strongylo" p_group="Group of the European People's Party (Christian Democrats) and European Democrats" m_state="CY">
      <p sl="en">Mijnheer de Voorzitter, staat u mij toe u erop te wijzen dat wij vandaag drie leden van het Comité voor vermiste personen op Cyprus in ons midden hebben: de heer Christophe Girod, voorzitter van het comité, namens de Verenigde Naties; mevrouw Gülden Plümer Küçük, namens de Turks-Cyprioten; en de heer Elias Georgiades, namens de Grieks-Cyprioten. Alle leden van het comité zijn hier om uw steun te verkrijgen.</p>
      <a text="(Applaus)"/>
    </intervention>
  </section>
  <section id="creitem16" title="5.11. De eilanden en natuurlijke en economische beperkingen in het kader van het regionaal beleid (stemming)"/>
  <section id="creitem17" title="5.12. Lokale overheden en ontwikkelingssamenwerking (stemming)">
    <intervention id="4-111" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Hiermee is de stemming beëindigd.</p>
    </intervention>
  </section>
  <section id="creitem18" title="6. Stemverklaringen">
    <intervention id="4-114" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="nl">Ik heb voor deze resolutie gestemd en juich het initiatief van de Commissie toe om een raadplegingsprocedure te starten over de manier waarop de communautaire maatregelen op het gebied van de grensoverschrijdende aspecten van de gezondheidszorgverlening het beste vorm gegeven kunnen worden.</p>
    </intervention>
    <intervention id="4-116" speaker_id="28120" name="Simon BUSUTTIL" is_mep="True" mode="spoken" nationality="Malta" birth_date="21-03-1969" birth_place="Attard" p_group="Group of the European People's Party (Christian Democrats)" m_state="MT">
      <p sl="mt">Graag wil ik een stemverklaring afleggen met betrekking tot de resolutie over de voorjaarsjacht op Malta. Ik heb tegen de resolutie gestemd omdat deze naar mijn idee zowel overbodig als buitenproportioneel was. De resolutie was niet nodig gezien de voortdurende besprekingen tussen de Europese Commissie en de Maltese autoriteiten. De resolutie is nutteloos, daar Malta grote vooruitgang heeft geboekt bij het aanpakken van degenen die de jachtregels aan hun laars lappen. Verder dienen we te bedenken dat de Europese Commissie tijdens de toetredingsonderhandelingen tussen Malta en de Europese Unie schriftelijk, niet mondeling, het bestaan heeft erkend van een overeenkomst dat Malta gebruik mocht maken van de derogatie om de voorjaarsjacht toe te staan.</p>
    </intervention>
    <intervention id="4-117" speaker_id="4242" name="Karin SCHEELE" is_mep="True" mode="spoken" nationality="Austria" birth_date="22-07-1968" birth_place="Baden" p_group="Socialist Group in the European Parliament" m_state="AT">
      <p sl="de">Mijnheer de Voorzitter, anders dan de vorige spreker ben ik van mening dat deze resolutie over de vogeljacht op Malta een bijzonder belangrijke resolutie is. Het Europees Parlement heeft al bij verschillende gelegenheden laten zien dat ons veel gelegen is aan de dierenbescherming en aan de handhaving van de wetgeving ten aanzien van de dierenbescherming die wij in de Unie hebben. Daarom hechten wij groot belang aan deze resolutie, al hebben wij stevige tegenwind te verduren gekregen vanuit de andere zijde van deze Kamer.</p>
    </intervention>
    <intervention id="4-118" speaker_id="24087" name="Marcin LIBICKI" is_mep="True" mode="spoken" nationality="Poland" birth_date="02-02-1939" birth_place="Poznań" p_group="Union for Europe of the Nations Group" m_state="PL">
      <p sl="pl">Mijnheer de Voorzitter, ik wilde zeggen dat ik vóór de resolutie over Malta heb gestemd omdat de Maltese overheid praktisch geen vooruitgang heeft geboekt. Nog altijd zijn we getuige van het doden van een enorme hoeveelheid (vele miljoenen) vogels op Malta, wat in strijd is met alle fundamentele regelgeving van de Europese Unie.</p>
      <p sl="pl">Ook wil ik zeggen dat ik bij de eerste hoofdelijke stemming over paragraaf 2 van het verslag van Voggenhuber tegen wilde stemmen maar per abuis vóór heb gestemd. Ik verzoek hier nota van te nemen.</p>
    </intervention>
    <intervention id="4-119" speaker_id="4537" name="Sir Robert ATKINS" is_mep="True" mode="written" nationality="United Kingdom" birth_date="05-02-1946" birth_place="London" p_group="European Conservatives and Reformists Group" m_state="GB">
      <p sl="nl">De Britse conservatieven hebben om zuiver procedurele redenen tegen deze resolutie gestemd. Wij beschouwen deze resolutie als een geval van proceduremisbruik. Uit onze tegenstem kunnen geen conclusies worden getrokken omtrent de mening van de Britse conservatieve afgevaardigden over de verdiensten of andere aspecten van het specifieke onderwerp in kwestie.</p>
    </intervention>
    <intervention id="4-120" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="nl">Ik heb voor deze resolutie gestemd en ik wil dat er onmiddellijk een einde wordt gemaakt aan de illegale vogeljacht op Malta.</p>
    </intervention>
    <intervention id="4-121" speaker_id="4751" name="Bart STAES" is_mep="True" mode="written" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">Dat een resolutie als deze aan de plenaire vergadering van ons Parlement wordt voorgelegd, had gemakkelijk voorkomen kunnen worden. Malta had de voorjaarsjacht gewoon kunnen afschaffen en zich daarmee kunnen schikken naar de bepalingen van de vogelrichtlijn. Maar na talloze parlementaire initiatieven alsook juridische stappen van de Europese Commissie doet het land nog steeds alsof zijn neus bloedt. Het ziet ernaar uit dat het zijn jagers weer zal toestaan om tijdens het voorjaar tal van beschermde trekvogels neer te halen. Dit prijsschieten dient geen enkel hoger doel dan de uit de hand gelopen hobby van de plaatselijke jagers. Het is een bedreiging voor de diversiteit en de instandhouding van de vogelsoorten in de hele Europese Unie. Vertegenwoordigers van de jagers maken tegenstanders van de voorjaarsjacht onomwonden uit voor 'fascisten'. Ze bedreigen op agressieve wijze de eigen overheid, hun volksvertegenwoordigers en hun politioneel apparaat. Dat kunnen we niet toelaten in deze Unie. De Maltese overheid kan zich gekrenkt voelen door deze resolutie. Maar ze zou zich ook gesterkt kunnen voelen door de steun van heel Europa bij het nemen van maatregelen om de voorjaarsjacht af te schaffen. Om die laatste reden sta ik volledig achter deze resolutie.</p>
    </intervention>
    <intervention id="4-123" speaker_id="1413" name="Glyn FORD" is_mep="True" mode="written" nationality="United Kingdom" birth_date="28-01-1950" birth_place="Gloucester" p_group="Socialist Group in the European Parliament" m_state="GB">
      <p sl="nl">Ik zal het verslag steunen, ook al is paragraaf 21 niet in zijn oorspronkelijke vorm erin opgenomen, te weten: “wijst erop dat volgens de jurisprudentie van het Europees Hof van de rechten van de mens de Europese landen in geen geval een persoon mogen uitzetten naar een land waar deze persoon het risico loopt op marteling of wrede, vernederende en onmenselijke behandeling, waaronder de doodstraf”.</p>
      <p sl="nl">Het stelt mij teleur dat een kleine meerderheid in dit Huis ermee heeft ingestemd dit mensenrechtenbeginsel te schrappen.</p>
    </intervention>
    <intervention id="4-124" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Ik zou over deze resolutie heel veel kunnen zeggen, maar mijn spreektijd is beperkt tot 200 woorden. Ik zal die gebruiken om mijn afkeuring uit te spreken over het feit dat in de tekst geen gewag wordt gemaakt van de onaanvaardbare boycot van de Palestijnse Autoriteit die de Israëlische regering en de regering van de Verenigde Staten hebben uitgeroepen na de Palestijnse verkiezingen van januari 2006. De Europese Unie heeft aan deze boycot deelgenomen door haar financiële steun op te schorten en zodoende bij te dragen aan een verslechtering van de op zich reeds dramatische humanitaire situatie waarin de Palestijnse bevolking verkeert ten gevolge van de Israëlische bezetting en agressie.</p>
      <p sl="pt">In de resolutie wordt met geen woord gerept over de onaanvaardbare, afwachtende en slaafse houding van de Europese Unie die het herstel van de betrekkingen met de Palestijnse autoriteiten en de hervatting van de financiële steun afhankelijk blijft stellen van voorwaarden zoals het ‘staken van het geweld’, terwijl het Israël is dat de Palestijnse gebieden militair bezet; de “erkenning van Israël”, terwijl het Israël is dat het Palestijnse volk zijn recht op soevereiniteit en een onafhankelijke staat ontzegt; en “respect voor eerdere afspraken en verplichtingen, met inbegrip van de routekaart”, terwijl het Israël is dat de VN-resoluties, de akkoorden van Oslo en de routekaart zelf met voeten treedt en de bouw van de illegale muur en de uitvoering van het nederzettingenbeleid voortzet.</p>
    </intervention>
    <intervention id="4-125" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="nl">Ik heb voor deze resolutie gestemd. Ik ben met name voorstander van de amendementen waarin er, in overeenstemming met de jurisprudentie van het Europees Hof van de rechten van de mens, op wordt gewezen dat personen nooit mogen worden teruggestuurd naar plaatsen waar zij het risico lopen van mishandeling, marteling of de doodstraf.</p>
    </intervention>
    <intervention id="4-126" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Een van de grootste successen van de Europese Unie is het effect dat is teweeggebracht door de opeenvolgende uitbreidingen, een effect dat deels is toe te schrijven aan het feit dat het vooruitzicht op toetreding een van de sleutelfactoren is voor de democratisering en de modernisering van onze landen en samenlevingen.</p>
      <p sl="pt">Aangezien de Europese Unie niet tot in het oneindige kan worden uitgebreid en ik overigens geen voorstander ben van een onbeperkte uitbreiding, pleit ik voor een oplossing waarmee in het Middellandse-Zeegebied een soortgelijk resultaat kan worden bereikt. Ik ben van oordeel dat wij in partnerschap met onze mediterrane buren een nieuw Europees project moeten uitwerken waarmee op de middellange termijn in de mediterrane regio een ruimte van vrij verkeer wordt gecreëerd die zo dicht mogelijk aanleunt bij de logica van het model van de Europese Unie. Toetreding tot deze ruimte moet worden voorbehouden aan de omliggende landen die voldoen aan de basiscriteria van Kopenhagen inzake democratie, markteconomie en eerbiediging van de mensenrechten. Een versterkt partnerschap in ruil voor hervormingen. Bovendien heeft een dergelijke formule mogelijkerwijs nog een ander bijkomend voordeel: het is wellicht niet alleen interessant voor Marokko, Israël of Tunesië, maar ook voor Turkije indien dat land tot de conclusie komt dat het toetredingsproces geen kans op slagen heeft.</p>
      <p sl="pt">Waarborgen dat Europa welvarende en democratische buurlanden heeft die gedreven worden door de potentiële voordelen van een dergelijk partnerschap en waarvan de bevolking niet te allen koste hoeft te emigreren, zou een goed Europees project zijn dat overigens niet eens helemaal nieuw is.</p>
    </intervention>
    <intervention id="4-128" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Het staat als een paal boven water dat een echt samenwerkingsbeleid met de landen in het zuiden en het oosten van het Middellandse-Zeegebied noodzakelijk is om de stromen migranten tegen te houden die Europa reeds lang niet meer kan opvangen. Het staat eveneens als een paal boven water dat beide zijden van de Middellandse Zee de vruchten kunnen plukken van een redelijk handelsbeleid.</p>
      <p sl="fr">Maar dat stelt de heer Arif niet voor in zijn verslag, dat voorziet in niet meer en niet minder dan uitbreiding van de Europese Unie, van haar functies en haar beleidsterreinen naar Noord-Afrika en een deel van het Midden-Oosten: geïntegreerd landbouwbeleid, vrij verkeer van personen en goederen en vrijheid van dienstverrichting, om slechts enkele terreinen te noemen.</p>
      <p sl="fr">Met welk doel? Dat weten we niet zo goed, omdat een studie die de heer Arif zelf aanhaalt, op korte en middellange termijn negatieve sociale gevolgen en negatieve uitwerkingen op het milieu voorziet.</p>
      <p sl="fr">Het Parlement ondersteunt dit project derhalve uitsluitend op grond van zijn vrijhandelsideologie, en niet in het belang van de landen van de Europese Unie, zelfs niet in dat van de mediterrane landen.</p>
    </intervention>
    <intervention id="4-129" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Ondanks de enigszins reformistische retorische toon heeft dit verslag voornamelijk tot doel een vrijhandelszone tot stand te brengen tussen de Europese Unie en het Middellandse-Zeegebied. De tekst moet dan ook gesitueerd worden in de context van de inspanningen die de Europese Unie thans levert om de wereldhandel op doeltreffende wijze te liberaliseren door bilaterale/regionale overeenkomsten te sluiten en op die manier de problemen te ontlopen die gepaard gaan met de onderhandelingen in het kader van de Wereldhandelsorganisatie.</p>
      <p sl="pt">In het verslag wordt bijvoorbeeld gepleit voor een – weliswaar gereguleerde – “liberalisering van de landbouw”, met name voor wat betreft de wijnsector en de tuinbouw; liberalisering van de diensten, (alleen) met uitzondering van die welke als openbare basisdiensten worden aangemerkt (gezondheidszorg, onderwijs, drinkwatervoorziening, kunst en audiovisuele diensten); liberalisering van de energievoorziening door de totstandkoming van een euromediterrane markt; en liberalisering van de industriële sector, met name door de “consolidering van een euromediterrane productieruimte” voor textiel en kleding, hetgeen onvermijdelijk zal leiden tot een verplaatsing van een groot deel van de productiecapaciteit.</p>
      <p sl="pt">Anders gezegd, doel is om de liberalisering van de handel te bevorderen tot genoegen van de multinationals en de grote Europese importfirma’s die greep willen krijgen op nieuwe markten en nieuwe natuurlijke rijkdommen en nieuwe kansen willen creëren om goedkope arbeidskrachten te kunnen uitbuiten.</p>
      <p sl="pt">Een dergelijke aanpak vormt met name een ernstig gevaar voor het voortbestaan van zowel de eigen ontwikkelingsmodellen van de betrokken landen die zijn afgestemd op de specifieke nationale behoeften en omstandigheden, als de onderlinge samenwerking die gebaseerd is op wederzijdse solidariteit.</p>
    </intervention>
    <intervention id="4-130" speaker_id="28585" name="Diamanto MANOLAKOU" is_mep="True" mode="written" nationality="Greece" birth_date="01-03-1959" birth_place="Peiraias" p_group="Confederal Group of the European United Left - Nordic Green Left" m_state="GR">
      <p sl="nl">Twaalf jaar zijn verstreken sinds de Verklaring van Barcelona, maar de volkeren zijn armer en wanhopiger geworden, en in bepaalde gebieden woedt oorlog. Tegelijkertijd zijn het lokale kapitaal en het buitenlandse kapitaal rijker geworden.</p>
      <p sl="nl">In het verslag over de totstandbrenging van de Euromediterrane vrijhandelszone komt de bezorgdheid van de EU tot uiting over de geringe vooruitgang in het proces van Barcelona. Er wordt gestreefd naar versterking van het optreden, dat wil zeggen van de schaamteloze inmenging van de imperialistische EU in de binnenlandse aangelegenheden van de landen in het zuidoostelijke gedeelte van de Middellandse Zee, waarbij met weloverwogen plannen elk aspect van het sociaal, economisch en politiek leven van de landen onder vuur wordt genomen. De EU geeft in deze landen enorme, aan strenge voorwaarden gekoppelde bedragen uit om ervoor te zorgen dat de economische ontwikkeling en de politieke structuren het EU-kapitaal en diens winst dienen. Daarbij schendt zij echter de nationale soevereiniteit van de landen in dit gebied.</p>
      <p sl="nl">Er wordt ongerustheid geuit over de politieke instabiliteit in het zuid-zuidoostelijk gedeelte van de Middellandse Zee en over de materiële schade die door de oorlogen is aangericht, maar dat is schijnheilig. De imperialistische EU is namelijk medeplichtig en medeverantwoordelijk. De duizenden soldaten in dit gebied zijn daar het levend bewijs van.</p>
      <p sl="nl">De volkeren zullen alleen kunnen in welvaart kunnen leven indien zij over volledige nationale soevereiniteit beschikken en hun structuren en producten in vrijheid, op de door hen gekozen manier kunnen ontwikkelen. Daarom moeten zij zich ontworstelen aan elke vorm van buitenlandse inmenging en hun anti-imperialistische strijd versterken. Pas dan zullen de volkeren echt soeverein zijn.</p>
    </intervention>
    <intervention id="4-131" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="nl">Ik heb voor dit verslag gestemd, waarin verschillende suggesties worden gedaan met betrekking tot de totstandbrenging van de Euromediterrane vrijhandelszone (VHZ). Mijns inziens kan de tenuitvoerlegging van economische en politieke hervormingen een kansen bieden voor groei. Ik ben in het bijzonder ingenomen met de aantekening in het verslag dat hierbij rekening gehouden moet worden met de specifieke economische en sociale eigenschappen van de betrokken landen, om hun het recht te verlenen de zwakste sectoren van hun economie, zoals de landbouw en openbare diensten, te beschermen.</p>
    </intervention>
    <intervention id="4-132" speaker_id="1944" name="Sebastiano (Nello) MUSUMECI" is_mep="True" mode="spoken" nationality="Italy" birth_date="21-01-1955" birth_place="Militello Val Catania" p_group="Union for Europe of the Nations Group" m_state="IT">
      <p sl="it">schrifelijk. – De drie hoofddoelstellingen die de Conferentie van Barcelona van 1995 had vastgesteld – de instelling voor 2010 van een vrijhandelszone tussen de Europese Unie en de Afrikaanse en Aziatische landen, een ruimte van vrede en stabiliteit en de ontwikkeling van vrije en democratische samenlevingen – zijn nog niet bereikt.</p>
      <p sl="it">Het Palestijns-Israëlisch conflict is helaas nog lichtjaren verwijderd van een vreedzame oplossing. Bovendien is na de terugtrekking van Israël uit de Gazastrook een dramatische burgeroorlog ontstaan tussen Hamas- en Fatah-aanhangers.</p>
      <p sl="it">In enkele niet-Europese landen van het partnerschap worden bepaalde fundamentele mensenrechten weliswaar erkend maar helaas niet altijd volledig toegepast.</p>
      <p sl="it">Het economisch en sociaal partnerschap dat gevoed wordt met middelen uit het Meda-programma, heeft evenmin de verwachte resultaten opgeleverd en er is een angstaanjagende ontwikkelingsachterstand ontstaan, ofwel omdat Europa niet waakzaam heeft toegezien op de volledige uitvoering van het eerste en het tweede Meda-programma, ofwel omdat de begunstigde landen niet altijd in staat waren om de noodzakelijke economische en sociale infrastructuren voor hun concurrentievermogen in het leven te roepen.</p>
      <p sl="it">Tot slot ontbreekt er in talloze euromediterrane regio’s een efficiënt vervoerssysteem. De ontwikkeling van de informatietechnologie laat te wensen over en de modernisering van de telecommunicatie ligt nog ver in verschiet. Daarom is het mijns inziens noodzakelijk te wachten met de instelling van een Euromediterrane vrijhandelszone.</p>
    </intervention>
    <intervention id="4-133" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Hetgeen ik over de euromediterrane betrekkingen heb gezegd, is mutatis mutandis ook van toepassing op dit debat.</p>
      <p sl="pt">Zoals ik ook al bij eerdere gelegenheden heb aangegeven, onderschrijf ik de doelstelling om tussen “Europa” en zijn mediterrane buren een diepgaand partnerschip tot stand te brengen. Alle oplossingen die minder zijn dan dat – en een vrijhandelszone ís minder – beschouw ik als ontoereikend. Het lijdt evenwel geen twijfel dat elke stap in die richting positief is en derhalve mijn steun verdient. Dat is onder meer ook het geval met wat hier vandaag besproken wordt.</p>
      <p sl="pt">Daarom heb ik voor het verslag gestemd, ofschoon ik zou willen dat ons debat over deze kwesties evolueert naar een bredere visie met betrekking tot de vorm die de relaties met onze zuiderburen moeten aannemen. Ten bate van de landen aan beide zijden van de Middellandse Zee.</p>
    </intervention>
    <intervention id="4-134" speaker_id="28457" name="Luca ROMAGNOLI" is_mep="True" mode="written" nationality="Italy" birth_date="12-09-1961" birth_place="Roma" p_group="Non" m_state="IT">
      <p sl="nl">Namens de ITS-Fractie en de Partito Fiamma die ik hier vertegenwoordig, moet ik NEE zeggen tegen deze onaanvaardbare resolutie, niet zozeer wegens hetgeen daarin staat over de instelling van een vrijhandelszone als wel wegens de inhoud daarvan, met zijn onthutsende voorstellen en perspectieven.</p>
      <p sl="nl">In de huidige, door politieke onstabiliteit en institutionele verwarring gekenmerkte situatie kan een vrijhandelszone niet beschouwd worden als een kans voor de landen in het zuidoostelijke gedeelte van de Middellandse Zee. De achterstand bij de doorvoering van de hervormingen die noodzakelijk zijn om een euromediterrane markt in genoemde landen te verwezenlijken, maakt het onmogelijk om hun automatisch het recht te geven op bescherming van hun meest kwetsbare economische sectoren. Dat zou nadelig zijn voor de landen van de EU, die volgens dit verslag alleen bijstand mogen geven, waarvoor de burgers het gelag moeten betalen.</p>
      <p sl="nl">Er wordt rekening gehouden met de noodzaak om het tempo en de intensiteit van de openstelling van de markten bij te stellen, via de tijdige verstrekking van integratiebijstand aan de landen in het zuidoosten van de Middellandse Zee. Er wordt bij wijze van hypothese gesproken over een soort geïntegreerd landbouwbeleid voor de Middellandse Zee en over adequate financiële steun voor deze landen. Er wordt zelfs gezegd dat de FEMIP, de Euromediterrane investerings- en partnerschapsfaciliteit, moet worden omgezet in een echte ontwikkelingsbank. Van de absurde voorstellen in dit verslag noem ik tot slot nog de zogenaamde vergemakkelijking van het vrij verkeer van werknemers met juridische en administratieve instrumenten ter vergemakkelijking van de toekenning van inreisvisa. Dat levert geen enkel voordeel op. Integendeel, de lasten voor de Europese belastingbetalers zullen alleen maar nog zwaarder worden.</p>
    </intervention>
    <intervention id="4-136" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="nl">Ik heb voor dit verslag gestemd. Ik ben bijzonder te spreken over de nadruk die hierin gelegd wordt op de politiehervorming en het onderwijs.</p>
    </intervention>
    <intervention id="4-137" speaker_id="1318" name="James NICHOLSON" is_mep="True" mode="written" nationality="United Kingdom" birth_date="29-01-1945" p_group="European Conservatives and Reformists Group" m_state="GB">
      <p sl="nl">Ik steun dit verslag omdat het goede aanbevelingen bevat om recht en vrede in de regio te bevorderen. Ik wil de rapporteur in het bijzonder prijzen voor het feit dat zij de autoriteiten in Bosnië en Herzegovina oproept om jacht te maken op gezochte oorlogsmisdadigers en hen voor het gerecht te brengen. Ook verwelkom ik het recent ingediende ontwerpplan voor de herstructurering van de politie, omdat dat voorziet in een evenwichtige toekenning van verantwoordelijkheden op alle niveaus, terwijl het transparantie garandeert bij de selectie van hoofden van politie en politiefunctionarissen en controle op hun werk. Daarnaast wil ik hier ook het werk prijzen van de toegewijde mannen en vrouwen van de Royal Ulster Constabulary die geholpen hebben bij de opleiding van de plaatselijke politiemacht.</p>
    </intervention>
    <intervention id="4-139" speaker_id="24029" name="Koenraad DILLEN" is_mep="True" mode="spoken" nationality="Belgium" birth_date="06-11-1964" birth_place="Mortsel" p_group="Non" m_state="BE">
      <p sl="nl">Mijnheer de Voorzitter, ik heb tegen het verslag-Voggenhuber gestemd, want eens te meer veegt dit Parlement de vloer aan met volksraadplegingen in Nederland en Frankrijk over de Europese grondwet. Hoe kan men het anders omschrijven? Ondanks het feit dat het Handvest van de grondrechten nooit een juridisch bindende tekst is geweest en dat na de verwerping van de grondwet in deze twee landen ook nooit meer kan zijn, wordt deze politiek correcte catalogus via talloze achterpoortjes toch opnieuw binnen gesluisd. Dit is zowel vanuit juridisch als vanuit politiek oogpunt onaanvaardbaar.</p>
      <p sl="nl">Inzake minachting voor de nationale democratieën staat het officiële Europa duidelijk op één lijn. Zo kregen de Nederlanders in hun eigen land van Commissievoorzitter Barroso recentelijk nog maar eens te horen dat ze nu eindelijk toch maar eens die grondwet moeten aannemen. De burgers mogen blijven stemmen, maar uiteindelijk zijn het toch de Europese mandarijnen die beslissen. Wie denkt dat de Euroscepsis van onze burgers door een dergelijke arrogantie zal verminderen, die vergist zich schromelijk.</p>
    </intervention>
    <intervention id="4-140" speaker_id="photo_generic" name="Gerard Batten, Nigel Farage, Michael Henry Nattrass en Thomas Wise" is_mep="True" mode="written">
      <p sl="nl">De UK Independence Party heeft haar steun gegeven aan dit amendement omdat daarin glashelder het feitelijke standpunt wordt gehuldigd dat het Grondwettelijk Verdrag verworpen is en daarom begraven moet worden. Uit deze stem mag echter geenszins worden afgeleid dat zij de fractie die het amendement heeft ingediend op welke manier dan ook steunt.</p>
    </intervention>
    <intervention id="4-141" speaker_id="4540" name="Philip BRADBOURN" is_mep="True" mode="written" nationality="United Kingdom" birth_date="09-08-1951" birth_place="Tipton" p_group="European Conservatives and Reformists Group" m_state="GB">
      <p sl="nl">De Britse conservatieven steunen het principe dat er een Handvest van de grondrechten moet zijn als raadgevende verklaring aan de lidstaten. Niettemin hebben wij tegen het verslag gestemd, aangezien het erom ging het handvest in de hele Unie wettelijk bindend (justitiabel) te maken, waar we volstrekt op tegen zijn.</p>
    </intervention>
    <intervention id="4-142" speaker_id="28493" name="Derek Roland CLARK" is_mep="True" mode="written" nationality="United Kingdom" birth_date="10-10-1933" birth_place="Bristol" p_group="Europe of freedom and democracy Group" m_state="GB">
      <p sl="nl">Ik heb mijn steun gegeven aan dit amendement omdat daarin glashelder het feitelijke standpunt wordt gehuldigd dat het Grondwettelijk Verdrag verworpen is en daarom begraven moet worden. Uit deze stem mag echter geenszins worden afgeleid dat ik de fractie die het amendement heeft ingediend op welke manier dan ook steun.</p>
    </intervention>
    <intervention id="4-143" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Het Handvest van de grondrechten voorziet in een samenvatting van de Europese waarden waarmee alle burgers zich kunnen identificeren. Het bewustzijn van en het inzicht in hun rechten verschaft hun een instrument waarmee zij zichzelf kunnen verdedigen en een betere controle kunnen uitoefenen op de activiteiten van de nationale en Europese overheden bij de aanneming en toepassing van de communautaire wetgeving.</p>
      <p sl="pt">Ik betreur het dat de tekst nog geen juridisch bindend karakter heeft, ofschoon hij inmiddels dient als referentie voor de activiteiten van zowel de Europese instellingen als de rechtspraak, zoals in het geval van het Hof van Justitie.</p>
      <p sl="pt">Het is van cruciaal belang dat wij al het mogelijke doen om in de Europese Unie een echte ‘grondrechtencultuur’ tot stand te brengen door een algemeen systeem voor de controle van grondrechten op te zetten en deze rechten actief te bevorderen en door op te treden indien de lidstaten de rechten schenden of niet correct naleven.</p>
      <p sl="pt">Daarom moeten garanties worden geboden voor een nauwgezette en stelselmatige controle. Er dient met name gestreefd te worden naar oplossingen die een rechtvaardig evenwicht waarborgen tussen de doelstellingen inzake veiligheid en de beperking van de grondrechten.</p>
      <p sl="pt">Bovendien moet de naleving van het Handvest van de grondrechten worden uitgebreid naar het volledige wetgevingsproces en de comitologie.</p>
    </intervention>
    <intervention id="4-144" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">De heer Voggenhuber wil in zijn verslag de gehele Europese wetgeving ondergeschikt maken aan het Handvest van de grondrechten, dat echte ideologische allegaartje, en dit Handvest derhalve bindend maken. Met andere woorden, hij negeert de afwijzing door de burgers van de Europese Grondwet, waarvan Deel II werd gevormd door het Handvest, en legt een juridische beperking op die noch door de burgers noch door hun parlementen is goedgekeurd!</p>
      <p sl="fr">Bovendien zou dit drie gevolgen hebben. Het optreden van het Hof in Luxemburg zou worden gelegitimeerd op gebieden waarvan het uitgesloten is door de Verdragen zelf, zoals de politiële en justitiële samenwerking, wat op z’n zachtst gezegd paradoxaal is. Aan lidstaten zouden illegitieme beperkingen worden opgelegd: Brussel zou bijvoorbeeld de lock-out kunnen opleggen, een recht dat in het Handvest wordt erkend maar in vele lidstaten verboden is. Aan de stemprocedure in het Europees Parlement zouden beperkingen worden opgelegd: hoe zouden wij anders dan slechts marginaal wetgeving kunnen amenderen die een “grondrecht” invoert?</p>
      <p sl="fr">Deze tekst is zeer verontrustend: in naam van de mensenrechten wordt de verbazingwekkend knappe prestatie geleverd om de democratie, de Verdragen en de rechten van het Europees Parlement zelf te verkrachten!</p>
    </intervention>
    <intervention id="4-145" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="nl">Dit verslag wijst in de goede richting, maar het bevat een aantal slechte voorstellen – bijvoorbeeld in paragraaf 2 – die in strijd zijn met het mandaat van onze kiezers. Het is belangrijk dat alle besluiten van de EU worden genomen met eerbiediging van de fundamentele mensenrechten. In het verslag wordt kritiek geuit op de eerdere overeenkomsten die de Commissie met de Amerikaanse autoriteiten heeft gesloten over de overdracht van passagiersgegevens. De rapporteur wijst op het onrechtmatige karakter van de geheime gevangenentransporten die de CIA heeft uitgevoerd op het grondgebied van de EU en wijst er met nadruk op dat dergelijke schendingen van de mensenrechten niet opnieuw mogen voorkomen.</p>
      <p sl="nl">Het verslag toont duidelijk aan dat een Europese Grondwet niet nodig is voor de bescherming van de mensenrechten in de lidstaten.</p>
    </intervention>
    <intervention id="4-146" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Er zijn herhaalde pogingen ondernomen om het zogeheten “constitutionele proces” nieuw leven in te blazen, ondanks het resultaat van de referenda die in 2005 in Frankrijk en Nederland hebben plaatsgevonden. De soevereine beslissingen van de bevolking worden eenvoudigweg genegeerd.</p>
      <p sl="pt">Het gebruik van het “Handvest van de grondrechten”, dat deel uitmaakt van die ‘Europese Grondwet’, vormt al lange tijd een onderdeel van dit onaanvaardbare spel.</p>
      <p sl="pt">Doel van de rapporteur is om de inhoud van de Grondwet door de achterdeur naar binnen te smokkelen. Anders gezegd, hij wil deze tekst bindend maken ofschoon hij dat in werkelijkheid niet is om op die manier de zogenaamde (afkeurenswaardige) ”kernverwezenlijkingen van de Grondwet” te “consolideren”.</p>
      <p sl="pt">Als wij de grondrechten willen beschermen dan moeten wij ons houden aan die welke verankerd zijn in de grondwet van de Republiek Portugal, in het Europees Verdrag tot bescherming van de rechten van de mens en in het Europees Sociaal Handvest. Dat zijn geldige internationale teksten die legitieme erkenning genieten en vollediger zijn dan het ‘Handvest van de grondrechten’, dat met name tekortschiet op het vlak van de economische, sociale en culturele rechten.</p>
      <p sl="pt">Doel is om de mensenrechten (die nu ‘grondrechten’ worden genoemd) eens te meer te gebruiken om het zogeheten ‘constitutionele proces’ (opnieuw) op te dringen en de neoliberale, federalistische en militaristische inhoud ervan te verhullen achter mooie woorden waarmee de legitieme verwachtingen en de gegronde bezorgdheid van de volkeren van de Europese Unie gemanipuleerd worden.</p>
      <p sl="pt">Daarom hebben wij tegen het verslag gestemd.</p>
    </intervention>
    <intervention id="4-147" speaker_id="2057" name="Carl LANG" is_mep="True" mode="written" nationality="France" birth_date="20-09-1957" birth_place="Vernon" p_group="Non" m_state="FR">
      <p sl="fr">Het Europees Parlement heeft een zeer bijzondere en vooringenomen voorstelling van de definitie van de grondrechten.</p>
      <p sl="fr">Deze rechten dienen als ondersteuning om te strijden tegen individuen die het Parlement als ongewenst beschouwt, tegen politieke tegenstanders, of zelfs om lastige regeringen aan te vallen die niet politiek correct zijn. Merkwaardigerwijze doet het Parlement er nooit een beroep op bij het verdedigen van bijvoorbeeld de rechten van politieke minderheden in het Parlement. Minderheden, die door een dwaling geen deel uitmaken van de grote weldenkende groep van eurofederalisten. Op dit gebied worden de belangrijke beginselen van vrijheid van meningsuiting en gelijkheid volkomen genegeerd. Het Europees Parlement brengt de beroemde uitspraak “Doe wat ik zeg, niet wat ik doe” in praktijk.</p>
      <p sl="fr">Deze kaste van Europese politici is tot alles bereid om zijn visie van Europa op te leggen, tegen de wil van de burgers als het moet. Hoewel de Europese Grondwet is afgewezen in referenda in Frankrijk en Nederland, blijft deze kaste zijn uiterste best doen om die er stukje voor stukje door te drukken. Hoewel het Handvest van de grondrechten geen juridisch bindende status heeft, wil de tekst die ons hier wordt voorgelegd, het Handvest onontkoombaar maken voor de Europese gerechten, erger nog: er een voor hen essentiële referentietekst van maken.</p>
      <p sl="fr">Dit verslag is verre van onschuldig en vormt een gevaar voor de vrijheden en de rechten van de mensen.</p>
    </intervention>
    <intervention id="4-148" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="nl">Ik heb voor dit verslag gestemd, waarin gezocht wordt naar manieren om de mechanismen te verbeteren waarmee kan worden gecontroleerd of alle EU-wetgeving verenigbaar is met de internationale normen op het gebied van mensenrechten en of de grondrechten al in het stadium van het Commissievoorstel via effectbeoordelingsprocedures in aanmerking worden genomen. Waar ik vooral mee ingenomen ben is dat in het verslag gezocht wordt naar manieren waarop de rol van het Parlement om de grondrechten te verdedigen en ervoor te zorgen dat de EU-wetgeving in overeenstemming is met de internationale normen op mensenrechtengebied, kan worden versterkt.</p>
    </intervention>
    <intervention id="4-149" speaker_id="4313" name="Martine ROURE" is_mep="True" mode="written" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="fr">De Europese Unie bevindt zich momenteel in een institutionele crisis. De Fransen hebben met hun stemmen laten weten dat zij een Europese Unie wensen, maar dan wel een Europa dat zich niet beperkt tot de interne markt. De burgers willen een Europa dat tevens sociale rechten verleent.</p>
      <p sl="fr">Het is de bedoeling dat wij met dit methodologische voorstel voor een efficiënte tenuitvoerlegging van het Europees Handvest van de grondrechten in de wetgevingsvoorstellen van de Commissie, en met name voor het systematische en grondige toezicht op de naleving van alle betrokken grondrechten bij het uitwerken van wetgevingsvoorstellen, tegemoetkomen aan de wensen van Europa. Het lijkt mij derhalve essentieel een middel te vinden om het juridisch bindende karakter van het Europees Handvest van de grondrechten niet te ondermijnen, zodat het dat gewicht kan krijgen dat de Europese burgers wensen.</p>
    </intervention>
    <intervention id="4-150" speaker_id="28139" name="Carl SCHLYTER" is_mep="True" mode="written" nationality="Sweden" birth_date="07-01-1968" birth_place="Danderyd" p_group="Group of the Greens/European Free Alliance" m_state="SE">
      <p sl="nl">Het verslag bevat een boel kletspraat over de noodzaak om de EU permanent te ontwikkelen en een aantal lovende passages over de Grondwet en over meer macht voor het nieuwe agentschap. Dat bevordert noch de democratie, noch de ontwikkeling. Dit zijn gewoon standaardteksten, die steeds weer opduiken in de verslagen van de Commissie constitutionele zaken. Interessant in dit verslag is de eis dat de Subcommissie mensenrechten een halt moet kunnen toeroepen aan EU-wetgeving die de mensenrechten bedreigt. Dat is uiterst belangrijk als er de hele tijd nieuwe terroristenwetten komen, die een steeds ernstiger bedreiging vormen voor de maatschappij die ze geacht worden te beschermen. Ik stem daarom voor het verslag, ondanks de gebreken.</p>
    </intervention>
    <intervention id="4-151" speaker_id="28382" name="Andrzej Jan SZEJNA" is_mep="True" mode="written" nationality="Poland" birth_date="28-04-1973" birth_place="Końskie" p_group="Socialist Group in the European Parliament" m_state="PL">
      <p sl="pl">Ik stem voor het aannemen van het verslag over de naleving van het Handvest van de grondrechten in wetgevingsvoorstellen van de Commissie – methodologie voor een systematische en grondige controle.</p>
      <p sl="pl">De heer Voggenhuber heeft een zeer goed verslag geschreven over de fundamentele kwestie van de grondrechten. In het verslag wordt de noodzaak benadrukt om de grondrechten te respecteren en in acht te nemen, en instrumenten op het gebied van vrijheid in het leven te roepen. Het Handvest van de grondrechten moet absoluut bindende rechtskracht krijgen.</p>
      <p sl="pl">Het is van essentieel belang dat de Commissie systematisch controleert of al haar wetgevingsvoorstellen in overeenstemming zijn met de grondrechten. De Commissie heeft als belangrijkste wetgevende instantie de plicht om wetsontwerpen te toetsen aan andere internationale instrumenten die betrekking hebben op vrijheden van burgers. Ik stem in met het standpunt van de Commissie, die het Handvest van de grondrechten wil aanwenden voor haar wetgevingsvoorstellen totdat het in werking treedt.</p>
      <p sl="pl">Het beschermen van de grondrechten en het garanderen van de naleving daarvan moeten prioriteiten van de Europese Unie zijn. De eerdere toetsing van Commissie-wetgeving aan de grondrechten lijkt mij een goed teken en geeft richting aan de activiteiten van de Europese instellingen, die, naar ik hoop, uiteindelijk het Handvest van de grondrechten bindend zullen verklaren.</p>
    </intervention>
    <intervention id="4-152" speaker_id="23894" name="Anna ZÁBORSKÁ" is_mep="True" mode="written" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="fr">Het is politiek gezien oneerlijk en praktisch gezien onverantwoord om het Europees Handvest van de grondrechten juridisch bindend te maken. Dit Handvest is steeds beschouwd als een document dat een politiek compromis symboliseert, beïnvloed door machtige vertegenwoordigers van individuele belangen die de gemene zaak niet bevorderen.</p>
      <p sl="fr">Het Handvest roept achttien nieuwe “grondrechten” in het leven die niet gewaarborgd worden maar wel verplicht zijn voor nationale grondwetten, zonder dat een regering of een nationale volksvertegenwoordiger zich ertegen kan verzetten. Dit Handvest heeft geen nut en geen doel zolang wij geen formeel besluit hebben genomen over het juridische instrument dat toegepast moet worden door het Europees Hof van Justitie in Luxemburg en het Europees Hof voor de rechten van de mens in Straatsburg. Aangezien ik twijfels heb ten aanzien van dubbele maatstaven, steun ik het Handvest niet en spreek ik mij uit ten gunste van het verdrag.</p>
      <p sl="fr">De Raad van Europa is de enige instelling die bevoegd is zich bezig te houden met de bescherming van de mensenrechten in Europa. Het Europees verdrag tot bescherming van de rechten van de mens is het enige juridische instrument op het gebied van de mensenrechten in Europa. Het Europees Hof voor de rechten van de mens is de hoogste instantie voor de mensenrechten in Europa.</p>
    </intervention>
    <intervention id="4-155" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor het verslag van de heer Meyer Pleite (A6-0026/2007) over de richtsnoeren voor een associatieovereenkomst tussen de Europese Unie en Midden-Amerika gestemd omdat ik van oordeel ben dat voor de Europese Unie een fundamentele rol is weggelegd bij de wereldwijde bescherming van het milieu en de mensenrechten.</p>
      <p sl="pt">De overeenkomst moet voorzien in een evenwicht tussen de drie basispijlers, namelijk politieke dialoog, samenwerking en handel, teneinde de democratische processen in Midden-Amerika te consolideren; de efficiëntie van de democratische instellingen en regeringen te verbeteren; paal en perk te stellen aan zowel het geweld, de corruptie en de straffeloosheid als de schending van de mensenrechten en de sociale cohesie; en de levensomstandigheden van alle inwoners van de regio te bevorderen.</p>
    </intervention>
    <intervention id="4-156" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="nl">Ik heb voor dit verslag gestemd, omdat ik voorstander ben van een evenwichtige associatieovereenkomst waarin de geleidelijke liberalisering van de handel een middel moet zijn (en geen doel) in dienst van de hoofddoelstellingen, namelijk het bevorderen van de sociaaleconomische ontwikkeling, duurzame ontwikkeling en sociale cohesie. Het politieke, economische en sociale deficit waar de Midden-Amerikaanse landen mee te maken hebben vraagt om een overeenkomst waarbij de asymetrieën tussen de beide regio’s in aanmerking genomen worden.</p>
    </intervention>
    <intervention id="4-157" speaker_id="966" name="Jean-Claude MARTINEZ" is_mep="True" mode="written" nationality="France" birth_date="30-07-1945" birth_place="Sète" p_group="Non" m_state="FR">
      <p sl="fr">Gezien de globalisering van de financiële markten, van de landbouw, de migratie en de markt moeten de Europese naties een alliantie van beschavingen aangaan met de landen van Midden-Amerika. Onze landbouwers bijvoorbeeld worden in feite geconfronteerd met problemen die te vergelijken zijn met die van de campesinos in Mexico of van Latijns-Amerikaanse kleine en middelgrote instellingen omdat zij te kampen hebben met diefstal van hun intellectuele eigendom en knowhow en vooral met geleidelijke eliminatie door een wereldwijd handelssysteem dat onze bananenproducenten op de Franse Antillen en de Canarische Eilanden uitspeelt tegen producenten in Honduras of Nicaragua, waarbij uitsluitend multinationale ondernemingen als Chiquita garen spinnen.</p>
      <p sl="fr">Hoe noodzakelijk die alliantie van beschavingen tussen Europa en Latijns-Amerika is, wordt nog duidelijker wanneer we de wereldwijde migratie in ogenschouw nemen. Wanneer de Franse automobiel-, staal- en bouwondernemingen in de jaren zeventig niet een beroep zouden hebben gedaan op arbeidskrachten uit Algerije, Anatolië en Kabylië, maar uit Latijns-Amerika, dan zouden de Franse samenleving de huidige spanningen bespaard zijn gebleven en zouden de overheidsbegrotingen zware lasten bespaard zijn gebleven.</p>
      <p sl="fr">Wanneer Latijns-Amerika een alliantie zou aangaan met Europa, zou het de bondgenoten vinden die het nodig heeft in internationale en handelsfora teneinde een concept te verdedigen voor het beheer van humane samenlevingen en economieën die verschillen van de Angelsaksische ideologie, waarvoor alleen de markt telt.</p>
    </intervention>
    <intervention id="4-158" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">Nadat ik tot rapporteur van dit verslag werd benoemd, heb ik in samenwerking met de civiele maatschappij en politieke organisaties in Midden-Amerika een tekst opgesteld, die een associatieovereenkomst adviseerde die op drie belangrijke pijlers rust: politiek akkoord en goed bestuur, ontwikkelingssamenwerking, en handelsbetrekkingen tussen de twee regio’s in een context van rechtvaardigheid en wederzijds voordeel, uitgaande van de beginselen van complementariteit en solidariteit. Na het debat in de Commissie buitenlandse zaken werd een reeks amendementen naar de mening van de Commissie internationale handel opgenomen die de benadering van mijn verslag totaal verkeerd weergaf door de invoering van een vrijhandelszone als strategische prioriteitsdoelstelling aan te wijzen. Naar mijn mening, en een meerderheid in Midden-Amerika denkt daar hetzelfde over, zou een associatieovereenkomst die overheerst wordt door neoliberale ideeën een vergissing zijn en zou het slechts tot ongelijkheid en armoede in Midden-Amerika leiden, ten gunste van de multinationals. De verschillende politieke fracties zijn in dit scenario tot een reeks akkoorden gekomen die de neoliberale tendens van het verslag afzwakken, zij het naar mijn mening nog niet voldoende.. Dit verslag verschilt nog steeds van mijn oorspronkelijke versie en om die reden heb ik mij van stemming onthouden.</p>
    </intervention>
    <intervention id="4-160" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">De huidige situatie waarin vele Latijns-Amerikaanse landen thans verkeren, weerhoudt menigeen ervan om de werkelijke bedoelingen van de associatieovereenkomsten die door de Europese Unie worden nagestreefd te onthullen. Daarom heeft het Europees Parlement de duidelijke omschrijving van de beoogde doelstelling, namelijk de oprichting van een “vrijhandelszone”, in bepaalde delen van de resolutie op het laatste moment vervangen door de formulering “Europees-Latijns-Amerikaanse globale interregionale associatiezone”, ofschoon de inhoud van de eerste term behouden blijft als doelstelling van de tweede.</p>
      <p sl="pt">Deze list kan evenwel niet verhullen dat het de bedoeling is om “op termijn een vrijhandelszone op te richten”, waarbij “in de onderhandelingsrichtsnoeren moet worden voorzien in de geleidelijke en wederzijdse liberalisering van het handelsverkeer” (een formulering die op het laatste moment enigszins verzacht is door de toevoeging van “met garantie van rechtvaardigheid en wederzijds voordeel op basis van complementariteit en solidariteit”). Doel is om “te onderhandelen over de sluiting van één enkele, ondeelbare handelsovereenkomst die verder gaat dan de huidige en toekomstige WTO-verplichtingen van de onderhandelende partijen en in het kader waarvan, na een overgangsperiode waarin de WTO-criteria in acht worden genomen, een Europees-Latijns-Amerikaanse globale interregionale associatiezone tot stand wordt gebracht …, zonder een sector uit te sluiten …”, met het oog op de ontwikkeling van een “douane-unie” en een “gemeenschappelijke interne markt” en het bieden van “markttoegang in de landbouw” en de dienstensector (met uitzondering van gezondheidszorg en onderwijs).</p>
      <p sl="pt">Zegt dat niet genoeg?</p>
    </intervention>
    <intervention id="4-161" speaker_id="28251" name="Jörg LEICHTFRIED" is_mep="True" mode="written" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Ik stem voor het verslag betreffende de richtsnoeren voor de onderhandelingen over een associatieovereenkomst tussen de Europese Unie en de Andesgemeenschap indien er rekening wordt gehouden met de onderlinge verschillen tussen de lidstaten van het Andespact bij de onderhandelingen over een vrijhandelszone (aandacht verdienen de verschillende economische niveaus, demografische kenmerken, verschillende politieke koersen, het grote gebrek aan een moderne communicatie- en verkeersinfrastructuur tussen de afzonderlijke lidstaten). Een verder belangrijk punt is de invoering van fundamentele arbeidsnormen en de bestrijding van de drugs- en wapenhandel.</p>
    </intervention>
    <intervention id="4-162" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="nl">Ik heb voor dit verslag gestemd, omdat daarin gepleit wordt voor een evenwichtige associatieovereenkomst waarin de geleidelijke liberalisering van de handel een middel moet zijn (en geen doel) in dienst van de hoofddoelstellingen, die zijn het bevorderen van de sociaaleconomische ontwikkeling, duurzame ontwikkeling en sociale cohesie.</p>
    </intervention>
    <intervention id="4-154" speaker_id="4555" name="Daniel HANNAN" is_mep="True" mode="spoken" nationality="United Kingdom" birth_date="01-09-1971" birth_place="Lima" p_group="European Conservatives and Reformists Group - Vice" m_state="GB">
      <p sl="en">Mijnheer de Voorzitter, ik wil het hebben over een enkel aspect van de verslagen van de heren Meyer Pleite en Yañez-Barnuevo García, namelijk hun steun voor de regionale integratie in Latijns-Amerika. Tijdens het debat gisteravond hield commissaris Mandelson dit Parlement voor dat een dergelijke integratie de sleutel is tot groei en stabiliteit. Het is zijn recht om er een mening op na te houden, maar de heer Mandelson is door niemand in Latijns-Amerika voor welke post dan ook verkozen – net zo min als in Europa trouwens.</p>
      <p sl="en">Zoals u weet klagen sommige staten in met name Midden-Amerika dat Brussel aan zijn handels- en hulpovereenkomsten voorwaarden verbindt op het vlak van regionale structuren. Ik twijfel geenszins aan de goede oprechtheid van degenen in Europa die erop hameren dat supranationalisme in ieders belang is, maar is het aan ons om andere landen te vertellen om na te volgen wat de EU doet? Als we het over landen als Irak of Iran hebben, zijn de afgevaardigden er als de kippen bij om Washington te hekelen omdat het erop uit zou zijn de Amerikaanse waarden aan de wereld op te leggen. Hoe kan het dan dat als het erom gaat andere landen op hoge toon op te dragen hun soevereiniteit in te leveren, Brussel plotseling maar al te graag de Europese waarden aan de wereld oplegt? Het is het een of het ander.</p>
    </intervention>
    <intervention id="4-164" speaker_id="28146" name="Hélène GOUDIN" is_mep="True" mode="written" nationality="Sweden" birth_date="25-11-1956" birth_place="Bryssel" p_group="Independence/Democracy Group" m_state="SE">
      <p sl="nl">Volgens de Zweedse partij Junilistan bevordert een vrijere handel de welvaart in de wereld. De vrijhandelsgedachte stoelt op het uitgangspunt dat hoe meer partijen hierbij worden betrokken, hoe beter het resultaat voor hen is.</p>
      <p sl="nl">Dit initiatiefverslag bevat vele verdienstelijke delen die tot meer welvaart zouden kunnen leiden. Helaas zijn er irrelevante en nutteloze passages aan toegevoegd, zoals zo vaak gebeurt in deze vergadering.</p>
      <p sl="nl">In het verslag wordt onder andere gesproken over de strategische aspecten van een overeenkomst inzake het buitenlands beleid en over uitbreiding van de macht van het Parlement, zowel in handelszaken als in vraagstukken rond het buitenlands beleid.</p>
      <p sl="nl">De zojuist genoemde aspecten overschaduwen helaas de wenselijke resultaten die zouden kunnen worden bereikt. Ik heb daarom bij de stemming van vandaag tegen het verslag gestemd.</p>
    </intervention>
    <intervention id="4-165" speaker_id="28142" name="Nils LUNDGREN" is_mep="True" mode="written" nationality="Sweden" birth_date="13-07-1936" birth_place="Skövde" p_group="Independence/Democracy Group" m_state="SE">
      <p sl="nl">Vrijhandel is het belangrijkste middel voor welvaart in de wereld, en hoe meer landen aan een dergelijke vrijhandel deelnemen, des te meer stijgt de welvaart in de deelnemende landen. Dat we grote delen van Zuid- en Midden-Amerika opnemen in een vrijhandelszone met de EU is daarom een grote stap op weg naar welvaart en naar de uitroeiing van armoede.</p>
      <p sl="nl">Dit initiatiefverslag bevat dan ook vele verdienstelijke voorstellen, die bij verwezenlijking tot meer welvaart kunnen leiden. Zoals zo vaak gebeurt in deze vergadering, bevat het helaas ook een aantal passages waarmee gestreefd wordt naar de ontwikkeling van de EU tot een federale grootmacht en naar meer macht voor het Parlement ten koste van de lidstaten.</p>
      <p sl="nl">In het verslag wordt onder andere gesproken over de strategische aspecten van een overeenkomst voor het buitenlands beleid en over uitbreiding van de macht van het Europees Parlement inzake zowel het handelsbeleid als het buitenlands beleid.</p>
      <p sl="nl">Ondanks deze ernstige bezwaren ben ik van oordeel dat het beter is dat deze regionale associatieovereenkomsten worden gesloten dan dat ze worden gestopt.</p>
    </intervention>
    <intervention id="4-167" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor deze ontwerpresolutie gestemd omdat ik van oordeel ben dat het in alle omstandigheden, en met name op Europees grondgebied, onaanvaardbaar is dat mensen verdwijnen, aangezien de gevolgen daarvan in alle opzichten dramatisch zijn, niet alleen voor de persoon in kwestie maar ook voor zijn familie en vrienden.</p>
      <p sl="pt">De Europese Unie mag zich dan ook niet aan haar verantwoordelijkheden onttrekken. Zij moet bij de oplossing van deze problemen een voortrekkersrol vervullen. Daarom zijn doeltreffende maatregelen nodig die ondersteund moeten worden door een efficiënte samenwerking tussen de betrokken partijen teneinde paal en perk te stellen aan de gruwelijkheden die al decennialang plaatsvinden en een schending van de menselijke waardigheid en de Verklaring van de mensenrechten inhouden.</p>
      <p sl="pt">Het verheugt mij dat op 9 maart eindelijk de muur is verwijderd die ‘de laatste verdeelde hoofdstad van Europa’ gedurende decennia in tweeën deelde.</p>
    </intervention>
    <intervention id="4-168" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Los van de intrinsieke waarde van de tekst die hier in stemming is gebracht en ongeacht het standpunt dat men inneemt ten opzichte van de Cypriotische kwestie gaat het hier om een belangrijke resolutie, aangezien die ons eraan herinnert dat in ons ‘Europa’ nog steeds een muur bestaat die even schandelijk is dan die welke wij de ‘muur van de schaamte’ plachten te noemen, al is de muur in Nicosia inmiddels vervangen door een schutting.</p>
      <p sl="pt">Het probleem zit hem in de lijn die het eiland Cyprus en derhalve ook Europa verdeelt en die aan beide zijden verdriet veroorzaakt. Dat is iets wat wij nooit mogen vergeten en deze verklaring herinnert ons daaraan.</p>
    </intervention>
    <intervention id="4-170" speaker_id="4552" name="Den DOVER" is_mep="True" mode="written" nationality="United Kingdom" birth_date="04-04-1938" birth_place="Warrington" p_group="Group of the European People's Party (Christian Democrats) and European Democrats" m_state="GB">
      <p sl="nl">De Britse conservatieven kunnen het met bepaalde onderdelen van dit verslag eens zijn, zoals de noodzaak om toezicht te houden op de gevolgen die de illegale immigratie op eilandgemeenschappen heeft.</p>
      <p sl="nl">We kunnen echter niet instemmen met de oprichting van “snelle grensinterventieteams”, net zo min als wat voor stappen dan ook in de richting van de oprichting van een “Europese kustwacht”.</p>
      <p sl="nl">Daarom hebben wij besloten ons van de eindstemming te onthouden.</p>
    </intervention>
    <intervention id="4-171" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Uit dit verslag over de integratie van de speciale kenmerken en de handicaps van de insulaire regio’s van de Europese Unie in het regionale beleid blijkt dat wij die eigenheden weliswaar met de jaren niet volledig onder het tapijt hebben geveegd, maar dat we er toch niet goed mee omgaan. Dit heeft zonder twijfel te maken met het karakter van de Europese Unie, dat gericht is op uniformering en nivellering.</p>
      <p sl="fr">Ik betreur tevens dat niet het accent wordt gelegd op de ondraaglijke beperkingen die de toepassing, of de dreigende toepassing, van het gemeenschappelijk Europees recht vormt voor deze gebieden, vooral op het gebied van belastingen en mededinging. In Frankrijk zetten wij regelmatig vraagtekens bij het havengeld, de BTW-tarieven of de verlaagde accijnzen die van toepassing zijn op Corsica en de overzeese Franse departementen, en hierover moet de regering ook regelmatig opnieuw onderhandelen in Brussel.</p>
      <p sl="fr">Tot slot betreur ik het dat het feit dat sommige Europese eilanden worden overstroomd door stromen illegale immigranten in dit verslag op een bijna klinische wijze wordt beschouwd als een zuiver lokale aangelegenheid, terwijl het hier gaat om een zeer ernstig probleem. Ik wil beklemtonen dat de opheffing van de binnengrenzen en de bekering van de EU tot de immigratie één van de belangrijkste oorzaken van dit probleem zijn.</p>
    </intervention>
    <intervention id="4-172" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Ik heb nog twee aanvullende opmerkingen over deze resolutie:</p>
      <p sl="pt">Ik wil onderstrepen dat wij akkoord gaan met de verklaring dat de eilandstatus niet verward mag worden met de status van een ultraperifere regio en dat wij daarom voor ogen moeten houden dat de ultraperifere regio’s dubbel nadeel ondervinden. Dat is in de eerste plaats te wijten aan het feit dat deze gebieden ver van het Europese vasteland verwijderd zijn en in de tweede plaats aan de structurele problemen waarmee zij geconfronteerd worden ten gevolge van hun eilandstatus en andere natuurlijke en geografische beperkingen;</p>
      <p sl="pt">Ik wil benadrukken dat wij onmogelijk akkoord kunnen gaan met de punten van de resolutie waarin het huidige immigratiebeleid wordt onderschreven, met name die welke betrekking hebben op de immigratie uit Noord-Afrika en de oprichting van ‘snelle grensinterventieteams’ en een ‘Europese kustwacht’ in het kader van het Europees agentschap voor de operationele samenwerking aan de buitengrenzen van de lidstaten van de Europese Unie (Frontex), ‘zodat de onmiddellijke druk van dit probleem kan worden verlicht’. Wij zijn van oordeel dat dit beleid als repressief van de hand moet worden gewezen aangezien het immigranten die op zoek zijn naar betere levensomstandigheden voor zichzelf en hun familie – zoals jaarlijks ook duizenden Portugezen emigreren – als misdadigers behandelt. Een dergelijk beleid gaat de problemen uit de weg en speelt niet in op de onderliggende oorzaken van immigratie die al geruime tijd bekend zijn, met name dankzij de inspanningen van de Verenigde Naties.</p>
      <p sl="pt">Daarom hebben wij besloten ons van stemming te onthouden.</p>
    </intervention>
    <intervention id="4-173" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="nl">Ik heb voor dit verslag gestemd. Met de uitbreiding van de Unie spelen de eilanden een steeds grotere rol op de belangrijkste communautaire beleidsterreinen. Ik ben blij dat dit onderwerp op de agenda blijft staan, daar het nog steeds een uitdaging vormt voor de EU. In dit verslag worden de voornaamste problemen van eilanden aangewezen, zoals hogere prijzen, lagere lonen en moeilijke toegang tot de eenheidsmarkt.</p>
    </intervention>
    <intervention id="4-174" speaker_id="28111" name="Mary Lou McDONALD" is_mep="True" mode="written" nationality="Ireland" birth_date="01-05-1969" birth_place="Dublin" p_group="Confederal Group of the European United Left - Nordic Green Left" m_state="IE">
      <p sl="nl">Hoewel ik de oproepen om meer rekening te houden met de toestand van eilanden in het kader van de regionale ontwikkeling steun, kon ik toch niet anders dan tegen dit verslag van de heer Musotto stemmen, omdat daarin gepleit wordt voor een “Fort Europa”-benadering.</p>
      <p sl="nl">De economische en sociale ontwikkeling van de eilanden is van groot belang en noopt tot speciale maatregelen zoals de flexibiliteit waarom in het verslag wordt verzocht als het gaat om mededingingsregels. De eilanden voor de kust van Ierland hebben een belangrijke rol gespeeld in het behoud van de Ierse cultuur en economie, en blijven dat ook doen. Sinn Féin zal alle maatregelen steunen die helpen dergelijke eilanden te steunen.</p>
    </intervention>
    <intervention id="4-175" speaker_id="1944" name="Sebastiano (Nello) MUSUMECI" is_mep="True" mode="written" nationality="Italy" birth_date="21-01-1955" birth_place="Militello Val Catania" p_group="Union for Europe of the Nations Group" m_state="IT">
      <p sl="nl">Bijna alle eilanden van de Europese Unie, of het nu ultraperifere eilanden zijn of niet, hebben te maken met dezelfde moeilijkheden, zoals het gebrek aan infrastructuur, hoge prijzen wegens extra vervoerskosten, hogere energieprijzen, emigratie en immigratie.</p>
      <p sl="nl">Ook daarom heb ik de Europese Commissie regelmatig gevraagd om een standpunt over enkele essentiële vraagstukken met betrekking tot de ontwikkeling van de eilanden en van met name mijn regio, Sicilië.</p>
      <p sl="nl">Ten eerste is het voor mij essentieel dat aan alle eilanden belastingcompensatie wordt toegekend, zoals ook voor andere regio’s van de Europese Unie is gedaan. Op die manier kan meer kapitaal worden aangetrokken en ontwikkeling en werkgelegenheid worden gegenereerd.</p>
      <p sl="nl">Wat de investeringsprikkels betreft heb ik de Commissie gevraagd om rekening te houden met het feit dat een beleid voor het aantrekken van buitenlandse investeringen en in het bijzondere investeringen van buiten de EU tegen nulbelasting noodzakelijk is.</p>
      <p sl="nl">Wat tot slot het gebrek aan infrastructuur betreft, dat een van de grootste hinderpalen is voor de sociale en economische groei van de eilanden, ben ik het roerend eens met de uitnodiging aan het adres van de Commissie om haar beleid inzake niet-toekenning van staatssteun aan infrastructuurprojecten ter verbetering van de vervoersverbindingen te herzien. In die context herhaal ik nogmaals dat het noodzakelijk is een brug over het Nauw van Messina te bouwen.</p>
    </intervention>
    <intervention id="4-176" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">De eilandregio’s ondervinden ernstige problemen ten gevolge van de natuurlijke en economische beperkingen waarmee zij geconfronteerd worden. Hogere vervoer- en energiekosten, gebrek aan natuurlijke rijkdommen, ontvolking, schaarse infrastructuur en illegale immigratie zijn elementen die specifieke communautaire maatregelen vereisen om de karakteristieke problemen van deze regio’s op doeltreffende wijze te verhelpen.</p>
      <p sl="pt">De structuurfondsen zijn dan ook het voornaamste instrument voor de tenuitvoerlegging van communautaire acties op dit gebied. Zij kunnen uitdrukking geven aan de politieke wil van de Unie om haar eilanden niet in de steek te laten.</p>
      <p sl="pt">Daarom is het belangrijk dat wij een duidelijk inzicht hebben in hun kenmerken en behoeften. De Commissie moet waarborgen dat steeds rekening wordt gehouden met de specifieke problemen waarmee de Europese eilanden kampen. In overeenstemming hiermee moet zij garanties bieden voor een doelmatige grenscontrole teneinde de illegale immigratie waarvan de eilandregio’s het slachtoffer zijn aan banden te leggen. Zij moet tevens een geïntegreerd ontwikkelingsbeleid vaststellen om de duurzaamheid van economische eilandactiviteiten zoals het toerisme te waarborgen.</p>
      <p sl="pt">Ten slotte is dit integrale maatregelenpakket ook van fundamenteel belang om eindelijk gelijke voorwaarden voor toegang tot de interne markt te scheppen, zodat de bestaande verschillen tussen de betrokken regio’s en het vasteland worden weggewerkt. Daarom heb ik voor dit verslag gestemd.</p>
    </intervention>
    <intervention id="4-179" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, ik ben er zeer tevreden mee dat de Europese Unie stappen in de goede richting zet door de functie van lokale overheden in onze samenwerking met andere landen te versterken, in het bijzonder met derde landen. Dit betekent decentralisatie van samenwerking en van hulp.</p>
      <p sl="pl">Lokale overheden spelen een aanzienlijke rol in de plaatselijke en regionale ontwikkeling, omdat ze het beste op de hoogte zijn van de plaatselijke behoeften, ter plaatse gevestigd zijn en gewoonlijk democratisch worden gekozen. Ze zijn belangrijke actoren in de strijd tegen armoede en ongelijkheid. Ze zijn sterk betrokken bij onderwijs, gezondheidszorg, milieu en ondernemerschap. Meestal beschikken ze echter niet over voldoende financiële middelen om hun doelen te realiseren, wat in het bijzonder geldt voor arme regio’s met een hoge werkloosheid.</p>
      <p sl="pl">Deze overheden krijgen niet voldoende financiële steun van de lidstaten. Lokale overheden moeten in staat worden gesteld om zelfstandig te kunnen handelen binnen het kader van ons ontwikkelingsbeleid en dit verdient daarom onze volledige instemming, zowel nu als in de toekomst. Dit wordt bevestigd door de ervaring die al is opgedaan met lokale overheden in de lidstaten, waaronder in mijn land, Polen.</p>
    </intervention>
    <intervention id="4-178" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="nl">Ik heb voor dit verslag gestemd, omdat ik het als cruciaal beschouw voor het verwezenlijken van de millenniumdoelstellingen dat steun aan gemeenschappen wordt verleend door de structuren die het dichtst bij hen staan. Ik ben vooral blij dat het verslag concrete suggesties bevat voor stappen die de Commissie kan ondernemen, met name door de dialoog met lokale overheden over ontwikkelingshulp op te voeren, de decentralisatie van de hulpverlening te verbeteren en een gestructureerde dialoog tussen lokale overheden in ontwikkelingslanden en de EU aan te moedigen.</p>
    </intervention>
    <intervention id="4-180" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Hiermee zijn de stemverklaringen beëindigd.</p>
    </intervention>
  </section>
  <section id="creitem19" title="7. Rectificaties stemgedrag/voorgenomen stemgedrag: zie notulen"/>
  <section id="creitem20" title="8. Goedkeuring van de notulen van de vorige vergadering: zie notulen"/>
  <section id="creitem21" title="9. Verbod op producten die afgeleid zijn van zeehonden in de Europese Unie (debat)">
    <intervention id="4-186" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="nl">Aan de orde is de verklaring van de Commissie over een verbod op van zeehonden afkomstige producten in de Europese Unie.</p>
    </intervention>
    <intervention id="4-187" speaker_id="photo_generic" name="Stavros Dimas" is_mep="True" mode="spoken">
      <p sl="el">lid van de Commissie. – Mijnheer de Voorzitter, geachte afgevaardigden van het Europees Parlement, hartelijk dank dat u mij de gelegenheid biedt om het standpunt van de Commissie ten aanzien van het verbod op van zeehonden afkomstige producten in de Europese Unie uiteen te zetten en iets te zeggen over de reeds getroffen of geplande maatregelen.</p>
      <p sl="el">De zeehondenjacht is al vele jaren onderwerp van strijd en hevige discussies. Ik ben het er roerend mee eens dat er zich tal van vragen stellen bij de jacht op zeehonden, ongeacht waar die plaatsvindt. Het is echter bemoedigend dat, naar het schijnt, de meeste zeehondenpopulaties zijn gestabiliseerd en niet met uitsterving worden bedreigd in hun natuurlijk milieu. Deze mening is gebaseerd op de beschikbare wetenschappelijke gegevens over de ontwikkeling van de zadelrob- en klapmutspopulaties. Er zijn geen wetenschappelijke bewijzen dat de jacht belangrijke negatieve gevolgen heeft voor de overleving van deze wilde diersoorten.</p>
      <p sl="el">De zeehondenpopulatie in het noordoostelijke gedeelte van de Atlantische Oceaan is sinds het begin van de jaren zeventig aanzienlijk gegroeid, namelijk van nauwelijks 2 miljoen tot ongeveer 5,8 miljoen zadelrobben, de soort waarop gedurende het jaarlijkse jachtseizoen het meest gejaagd wordt. Met andere woorden, de genoemde zeehondenpopulaties worden momenteel niet bedreigd en bijgevolg vallen ze niet onder het CITES-Verdrag inzake de internationale handel in bedreigde wilde dier- en plantensoorten. Om deze zeehondsoorten in het CITES-Verdrag op te nemen is het noodzakelijk dat zij door de internationale handel worden bedreigd met uitsterving in hun natuurlijk milieu.</p>
      <p sl="el">Dat mag ons natuurlijk niet beletten om ons te buigen over dit serieuze vraagstuk in verband met de zeehondenjacht in vele landen, waaronder zich ook enkele lidstaten van de Europese Unie bevinden. Daarbij moeten wij nagaan of de in- en uitvoer en de handel in producten van de zeehondenjacht verboden moeten worden indien deze jacht niet geschiedt overeenkomstig de door ons vastgestelde normen voor dierenwelzijn. Daarom ben ik het er mee eens dat wij, ofschoon er nog geen wetgevingsmaatregelen zijn getroffen op het niveau van de Europese Unie, de zorgen die het Europees Parlement tot uiting brengt over dierenwelzijn en met name over de zeehondenjacht, gedetailleerd moeten onderzoeken. Daarbij moeten wij kunnen beschikken over de noodzakelijke inlichtingen en gegevens, en daarom hebben wij gevraagd om een onafhankelijke studie. Aan de hand van de resultaten van die studie, die met name zal worden verricht door de Europese Autoriteit voor voedselveiligheid, zullen wij dan besluiten of wij de Raad en het Parlement een voorstel moeten doen voor maatregelen. Overeenkomstig de beginselen van goed bestuur en goede wetgeving en de duidelijke regels voor de werking van de Commissie moeten wij stevige wetenschappelijke gegevens hebben en moet er een impactstudie zijn verricht voordat wij maatregelen kunnen overwegen.</p>
      <p sl="el">Ik heb bovendien mijn diensten instructie gegeven te onderzoeken of het mogelijk is een delegatie van de Commissie te sturen ter inspectie en observatie van de zeehondenjacht gedurende het jachtseizoen 2007. De geachte afgevaardigden van het Europees Parlement kunnen misschien overwegen of zij aan die delegatie willen deelnemen.</p>
      <p sl="el">Een volledige en objectieve beoordeling van alle aspecten van dit vraagstuk zal ons in staat stellen de juiste beslissingen te nemen.</p>
    </intervention>
    <intervention id="4-188" speaker_id="4527" name="John BOWIS" is_mep="True" mode="spoken" nationality="United Kingdom" birth_date="02-08-1945" birth_place="Brighton" p_group="Group of the European People's Party (Christian Democrats) and European Democrats" m_state="GB">
      <p sl="en">namens de PPE-DE-Fractie . – Mijnheer de Voorzitter, onze commissaris is een redelijk en humaan persoon. Hij verzoekt om tijd voor onderzoek. Die tijd gunnen wij hem, maar dan moet hij wel in ruil daarvoor nu al een moratorium instellen op alle invoer van dergelijke producten voor zolang dat onderzoek loopt.</p>
      <p sl="en">Volgens hem is de zeehondenjacht in Canada duurzaam. Dat kan wel zijn, maar in 2006 zijn er 330 000 zadelrobben gedood, waarvan 95 procent jonger was dan drie maanden. Een groot aantal daarvan werd levend gevild, omdat 79 procent van de zeehondenjagers onvoldoende controleert of het jong nog bij bewustzijn is.</p>
      <p sl="en">De jacht is wreed en een beschaafd land onwaardig. En in een land als Namibië is ze in elk geval niet duurzaam. Dat land heeft de op een na grootste zeehondenjacht ter wereld en de quota worden ieder jaar hoger. In 2007 was het quotum 91 000 en de combinatie van een ruim quotum en natuurlijke sterfte van zeehonden kan betekenen dat dit jaar de voltallige populatie van zeehondenjongen wordt uitgeroeid.</p>
      <p sl="en">Zeehonden worden niet gedood om op te eten en evenmin om de visstanden te beschermen. Ze worden gedood voor de mode, en de markt voor die mode is Europa. Europa is de belangrijkste afzetmarkt voor geïmporteerd zeehondenbont uit Canada. België heeft het al helemaal in de ban gedaan; Italië en Luxemburg hebben het tijdelijk verboden; het Verenigd Koninkrijk en Duitsland hebben opgeroepen tot een verbod in de hele EU; het Europees Parlement heeft in zijn schriftelijke verklaring opgeroepen tot een permanent verbod en die verklaring is door de meerderheid van de afgevaardigden ondertekend. Ik zeg het u dus met klem, commissaris: laat dat onderzoek er komen, maar laat er ook nu een moratorium komen.</p>
    </intervention>
    <intervention id="4-189" speaker_id="4447" name="Paulo CASACA" is_mep="True" mode="spoken" nationality="Portugal" birth_date="02-07-1957" birth_place="Lisboa" p_group="Socialist Group in the European Parliament" m_state="PT">
      <p sl="pt">namens de PSE-Fractie . – Ik ga akkoord met hetgeen de heer Bowis hier zojuist heeft gezegd.</p>
      <p sl="pt">Eerlijk gezegd begrijp ik niet waarom het verbod niet onmiddellijk van kracht wordt. De Commissie kan later nog altijd de studies laten uitvoeren die zij wenselijk acht. Over deze kwestie bestaat immers al een hoop informatie. Bovendien hebben andere landen zoals de Verenigde Staten en Mexico reeds het voorbeeld gegeven. In de Verenigde Staten is het gebruik van zeehonden al sinds meer dan drie decennia verboden. Ik begrijp dan ook niet waarom de Commissie van oordeel is dat zij over onvoldoende gegevens beschikt om onmiddellijk tot actie te kunnen overgaan.</p>
      <p sl="pt">Zoals onze collega terecht heeft verklaard, is dit niet uitsluitend een kwestie van duurzaamheid. Wij hebben hier in wezen te maken met een ethisch probleem. De vraag is of het zin heeft om zomaar zeehonden af te slachten om aan bepaalde modegrillen tegemoet te komen. De dieren worden op barbaarse wijze omgebracht, zoals hier vorig jaar is gebleken uit de getuigenissen van een delegatie van de Intergroep voor het welzijn en het behoud van dieren waarvan ook de afgevaardigde Carl Schlyter deel uitmaakt en zoals wij ook via andere kanalen hebben kunnen vaststellen.</p>
      <p sl="pt">Als de Commissie wil zien wat er ter plekke gebeurt, is het wellicht interessant om te weten dat er volgende week een missie van dit Parlement afreist naar Canada. Wij zullen plaatsen bezoeken waar op zeehonden wordt gejaagd. Wij nodigen de Commissie uit om ons te vergezellen. Zij kan zonder problemen aan de missie deelnemen. Op die manier kunnen eventuele twijfels met betrekking tot dit probleem onmiddellijk worden weggenomen.</p>
    </intervention>
    <intervention id="4-190" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">namens de ALDE-Fractie . – Mijnheer de Voorzitter, soms vraag ik me af hoe het kan dat mensen iets dat flagrant duidelijk is, toch niet zien, en daarbij denk ik aan de volharding waarmee de Canadese regering blijft toestaan dat er ieder jaar weer een bloederige slachtpartij wordt aangericht onder honderdduizenden weerloze zeehondenbaby's.</p>
      <p sl="en">Op andere momenten vraag ik me af hoe het kan dat mensen ongevoelig blijven ten overstaan van buitensporige wreedheid, en daarbij denk ik aan de duizenden modefanaten die zich blauw betalen om zeehondenbont te dragen, dat in veel gevallen afkomstig is van dieren die nog bij bewustzijn waren toen ze gevild werden.</p>
      <p sl="en">Wat ik me echter nooit afvraag is hoe het kan dat mensen een oorverdovend luide roep niet horen, noch hoe het kan dat mensen iets doodeenvoudigs niet snappen, want, met alle respect, mijnheer de commissaris, ik heb dit maar al te vaak zien gebeuren, als het gaat om de manieren waarop de Commissie soms met het Europees Parlement omgaat, en het onderwerp waar we het hier nu over hebben is daar een goed voorbeeld van.</p>
      <p sl="en">In september 2006 heeft het Parlement de Commissie op niet mis te verstane wijze opgeroepen tot een verbod op de handel in alle van zeehonden afkomstige producten in de gehele EU. We zijn nu een halfjaar verder en nu komt de Commissie ons hier vertellen dat, hoewel het doden van zeehonden al jarenlang geldt als een van de bekendste voorbeelden van zinloze wreedheid tegen dieren, zij nóg meer tijd nodig heeft om de zaak nader te bestuderen.</p>
      <p sl="en">Aangezien het Parlement een goede vriend en bondgenoot is van de Commissie en het ruimhartig bereid is om geduld te oefenen, denk ik dat we de Commissie meer tijd moeten gunnen, als zij dat wil, maar dan wel, zoals voorgaande sprekers al zeiden, op voorwaarde dat er in de tussentijd onmiddellijk een moratorium in werking treedt op alle zeehondenproducten in de EU, zulks op grond van onze vaste overtuiging over dit onderwerp, de noodzaak om snel op te treden en het feit dat sommige EU-lidstaten al tot een nationaal verbod zijn overgegaan.</p>
    </intervention>
    <intervention id="4-191" speaker_id="28139" name="Carl SCHLYTER" is_mep="True" mode="spoken" nationality="Sweden" birth_date="07-01-1968" birth_place="Danderyd" p_group="Group of the Greens/European Free Alliance" m_state="SE">
      <p sl="sv">namens de Verts/ALE-Fractie. – Mijnheer de Voorzitter, mijnheer de commissaris, vorig jaar ben ik naar Canada gereisd, waar ik namens de Animal Welfair Intergroup de zeehondenjacht bezocht. De zeehondenjagers probeerden met geweld te verhinderen dat ik zag wat er gebeurde. Ze duwden onze auto van de weg, ze gingen op onze helikopters zitten zodat we niet konden vliegen en ze dreigden ons te doden als we ons hotel verlieten om te proberen de zeehondenjacht vast te leggen. Ondanks dit optreden slaagden we erin foto’s te maken, en we zagen hoe ongelooflijk wreed de zeehondenjacht is. Ze wisten dat ze iets te verbergen hadden. De zeehonden worden levend gevild, ze worden neergeknuppeld en achtergelaten, zodat ze stikken in hun eigen bloed, ze worden aangeschoten en verdrinken of ze moeten nog meer lijden, want een tweede schot, dat een genadeschot zou zijn, kost twee dollar omdat de pels daardoor in waarde daalt.</p>
      <p sl="sv">We moeten deze jacht niet verbieden omwille van het behoud van de soort, maar om ethische redenen. Ik wil er echter toch even op wijzen dat de populatie is gedaald toen er vorige keer zo’n massale jacht werd gehouden. Nu worden we bovendien geconfronteerd met klimaatveranderingen, en de Groenlandse zeehond heeft een ijslaag nodig om zijn jongen te kunnen zogen. Tegenwoordig aborteren veel zeehonden hun jongen in het water. Als grootste markt van de wereld steunt de EU deze jacht, en het Parlement heeft duidelijk gezegd dat wij dit niet willen op onze markt. Zoals de heer Bowis al zei, hebben veel landen een nationaal verbod afgekondigd. Toen het om honden- en kattenbont ging, zei de Commissie: “De interne markt functioneert hier niet, wij voeren een verbod voor de hele EU in”. Dezelfde logica is hier van toepassing.</p>
      <p sl="sv">Wil de Commissie studies laten uitvoeren? Er zijn vele studies die de in dit Parlement genoemde problemen aantonen, vooral het Bird and Veterinary Report , maar het verrichten van deze studies mag niet leiden tot vertraging van noodzakelijke maatregelen. Als u meer tijd wilt, kunnen we u die geven, maar dan willen we dat er een tijdelijk verbod wordt ingevoerd totdat u klaar bent en u de wettelijke grondslag kunt vinden waarop zo’n verbod gebaseerd moet zijn. Ik dank u voor het feit dat u het dierenbeschermingscomité van de EFSA hebt gekozen om die studie te verrichten. Daardoor is de studie geaccepteerd als onafhankelijk en representatief voor de wil van de betrokken landen.</p>
      <p sl="sv">Ik wil erop wijzen dat de zeehondenjacht in de landen waar die plaatsvindt – dat wil zeggen Canada, Noorwegen, Rusland en Namibië – in geen enkel geval van vitaal belang is voor de economie. Toen de walvisjacht werd afgeschaft en vervangen door walvissafari’s, bleek dat die safari’s meer opleverden, dus we kunnen de zeehondenjagers zelfs helpen aan betere inkomsten als ze kunnen ophouden met deze gruwelijke praktijken.</p>
    </intervention>
    <intervention id="4-192" speaker_id="4508" name="Erik MEIJER" is_mep="True" mode="spoken" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">namens de GUE/NGL-Fractie . – Voorzitter, zeehonden zijn al jarenlang een bedreigde diersoort. Hun aantal is niet alleen gedaald door ziektes of door vervuiling van het zeewater langs dichtbevolkte kusten, maar ook door de toenemende jacht. Een tijdlang leken de zeehonden in sommige kustgebieden volledig uit te sterven. Ook nu er in sommige gebieden enig herstel van de zeehondenstand wordt geconstateerd, blijft de noodzaak van voortgezette bescherming bestaan.</p>
      <p sl="nl">Het tegendeel van bescherming zien we waar de bezitsdrang van mensen de vrije loop krijgt. De huid van zeehonden wordt begeerd om er kleding en speelgoed mee te versieren. Het dood knuppelen en levend villen van jonge zeehonden is het schandelijke middel om in die bezitsdrang te voorzien. Sommige kustbewoners zijn economisch afhankelijk geworden van deze weerzinwekkende activiteit. De mogelijkheid om zeehondenhuiden te exporteren en daarvoor ver van de plaats van de misdaad kopers te vinden, houdt dit systeem in stand. Daarom is het al vele jaren hard nodig ervoor te zorgen dat dit soort producten niet meer te koop is, in het bijzonder in de rijkste delen van de wereld zoals Europa.</p>
      <p sl="nl">Uit het eerste deel van de verklaring van commissaris Dimas blijkt dat hij de verontrusting van het Europees Parlement en van de publieke opinie hierover deelt. De uitkomst daarna is echter teleurstellend. Er is geen enkel bezwaar tegen een impactstudie en het is goed als er meer inspectie ter plaatse in Canada en Namibië komt. Maar dat kan geen rechtvaardiging zijn om verder af te wachten.</p>
      <p sl="nl">Sommige lidstaten van de Europese Unie hebben al maatregelen tegen de import genomen, net als de Verenigde Staten. Waarom moet een deel van de Europese landen hierbij achterblijven? Er is alle reden voor een onmiddellijk moratorium zonder verder af te wachten. Zelfs als we dat morgen invoeren, komt het jaren te laat gezien de ernstige situatie. Dus ik vraag u nadrukkelijk om de studie niet te gebruiken als een rechtvaardiging voor verder uitstel.</p>
    </intervention>
    <intervention id="4-193" speaker_id="photo_generic" name="Stavros Dimas" is_mep="True" mode="spoken">
      <p sl="en">lid van de Commissie . Mijnheer de Voorzitter, ik wil graag alle sprekers bedanken voor hun zeer constructieve bijdragen aan het debat van vanmiddag.</p>
      <p sl="en">Om te beginnen wil ik er graag nogmaals op wijzen dat het voor het behoud van de zeehonden niet noodzakelijk is om actie te ondernemen: in de jaren 1970 hadden we 2 miljoen exemplaren van de meest bejaagde zeehondensoorten, terwijl er nu 5,8 miljoen zijn. We beperken ons tot de tweede kwestie, en die is van groot belang.</p>
      <p sl="en">Wat het onderzoek aangaat, moet ik allereerst nogmaals benadrukken dat de Commissie zich ten volle bewust is van de brede zorg in de publieke opinie als het gaat om de toepassing van humane dodingsmethoden. De Commissie hecht groot belang aan strenge normen voor dierenwelzijn en zal in het licht daarvan alle beschikbare informatie bestuderen. Er zijn meldingen – hoewel deels tegenstrijdig – dat zeehonden in sommige gebieden op inhumane wijze bejaagd en gedood worden. In de beoordeling die ik aankondigde – en die een van de sprekers noodzakelijk noemde – zullen evenwichtige, objectieve en bruikbare conclusies en aanbevelingen worden gepresenteerd. Op basis van het totaalbeeld dat daaruit naar voren komt zal de Commissie dan enige conclusies kunnen trekken en, indien de situatie daarom vraagt, met mogelijke wetgevingsvoorstellen kunnen komen.</p>
      <p sl="en">Wat het moratorium aangaat, juridisch gezien heeft de Commissie geen direct toepasbare mogelijkheid voorhanden om een moratorium op de invoer, uitvoer en handel in zeehondproducten op te leggen. Het is in elk geval niet mogelijk om dit te baseren op de beschermingsmaatregelen uit hoofde van het beleid inzake volks- en diergezondheid, waarmee een tijdelijk verbod zou kunnen worden opgelegd als de volks- of diergezondheid in gevaar is. Zo werd het besluit om de invoer van wilde vogels tijdelijk op te schorten genomen om de dier- en volksgezondheid te beschermen tegen het risico van een mondiale uitbraak van vogelgriep.</p>
      <p sl="en">Ook in het kader van het handelsbeleid is er geen onmiddellijk toepasbare oplossing mogelijk. Iedere maatregel waartoe de Europese Unie zou besluiten, zou noodzakelijk en proportioneel moeten zijn, en zou bovendien bij de Wereldhandelsorganisatie moeten worden gemeld. Het is in dit stadium dan ook niet aan de orde noch haalbaar om een onmiddellijk handelsverbod op te leggen.</p>
      <p sl="en">De Commissie moet eerst een objectieve beoordeling van alle beschikbare informatie uitvoeren. Op basis van de uitkomst van deze beoordeling zou de Commissie goed onderbouwde conclusies moeten kunnen trekken en met mogelijke wetgevingsvoorstellen moeten kunnen komen, zo de situatie hierom vraagt.</p>
      <p sl="en">Iemand verwees naar de Verenigde Staten. De Amerikaanse Marine Mammal Protection Act werd van kracht in 1972, voordat in 1975 de Overeenkomst inzake de internationale handel in bedreigde soorten van kracht werd. Bovendien hebben de lidstaten de mogelijkheid om maatregelen op te leggen overeenkomstig de jurisprudentie van het Europees Hof van Justitie. De Gemeenschap ontbeert echter een dergelijke rechtsgrond.</p>
      <p sl="en">Ik zou u allen willen verzoeken de regering van uw eigen land aan te sporen om een nationaal verbod op te leggen; de regeringen van de lidstaten hebben daartoe wel de wettelijke mogelijkheden. We hebben een goede rechtsgrondslag nodig voor we verboden kunnen opleggen op EU-niveau en dat is precies wat we proberen te bereiken door een effectbeoordeling uit te voeren en informatie te verzamelen. Als u echter in uw eigen land uw zorgen ventileert en uw regering aanspoort om een verbod op te leggen zal dit het gemakkelijker maken voor de Europese Unie om stappen te ondernemen om redenen die verband houden met de interne markt.</p>
      <p sl="en">Tot slot zou ik nogmaals willen benadrukken dat de Commissie groot belang hecht aan strenge normen voor dierenwelzijn, zowel binnen de Europese Unie als wereldwijd. Aan de hand van een grondige, objectieve beoordeling van de dierenwelzijnsaspecten van de zeehondenjacht zullen we ons een totaalbeeld kunnen vormen en zullen we een stevige basis hebben alvorens conclusies te trekken. Indien wordt vastgesteld dat zeehonden op inhumane wijze worden bejaagd en gedood, zal een verbod op de invoer en uitvoer, evenals op het op de markt brengen van producten die van de zeehondenjacht afkomstig zijn, eveneens worden overwogen.</p>
      <p sl="en">De Commissie zal zo spoedig mogelijk verslag uitbrengen aan het Europees Parlement. Ik herhaal nog maar eens dat we de Europese Autoriteit voor voedselveiligheid hebben gevraagd het wetenschappelijke deel van het onderzoek voor haar rekening te nemen, en ik heb de Canadese regering schriftelijk om toestemming gevraagd voor het bijwonen van een jachtpartij, waarbij ook het Europees Parlement is uitgenodigd om met eigen ogen te kunnen zien hoe de jacht georganiseerd wordt. Wat u eerder vertelde over uw ervaringen is hoogst interessant.</p>
    </intervention>
    <intervention id="4-194" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="nl">Het woord is aan u, mijnheer Beazley. Als ik het goed begrijp hebt u een opmerking van procedurele aard.</p>
    </intervention>
    <intervention id="4-195" speaker_id="1429" name="Christopher BEAZLEY" is_mep="True" mode="spoken" nationality="United Kingdom" birth_date="05-09-1952" birth_place="Bexhill " p_group="Group of the European People's Party (Christian Democrats) and European Democrats" m_state="GB">
      <p sl="nl">Mijnheer de Voorzitter, voordat de commissaris het woord voert wil ik vragen of het geoorloofd is om hem een aanvullende vraag te stellen over de timing van zijn verklaring. Het Europees Parlement heeft dit onderwerp al meer dan 25 jaar geleden voor het eerst op de agenda geplaatst. De commissaris zei heel behulpzaam dat hij zo spoedig mogelijk verslag zou uitbrengen, maar zou hij iets specifieker kunnen zijn over hoe lang hij verwacht dat dat zal duren?</p>
    </intervention>
    <intervention id="4-196" speaker_id="photo_generic" name="Stavros Dimas" is_mep="True" mode="spoken">
      <p sl="en">lid van de Commissie . Ik las in uw brief dat u bang bent dat het onderzoek jaren zal duren. Dat is niet zo: het is veeleer een kwestie van maanden.</p>
    </intervention>
    <intervention id="4-197" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="nl">Het debat is gesloten.</p>
    </intervention>
  </section>
  <section id="creitem22" title="10. Aanslag op Galina Kozlova, lid van de raad van bestuur van de Mari Ušem-organisatie en hoofdredactrice van het literair magazine Ontšõko (debat)">
    <intervention id="4-199" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="nl">Aan de orde is de verklaring van de Commissie: Aanslag op Galina Kozlova, lid van de raad van bestuur van de Mari Ušem -organisatie en hoofdredactrice van het literair magazine Ontšõko .</p>
    </intervention>
    <intervention id="4-200" speaker_id="photo_generic" name="Neelie Kroes" is_mep="True" mode="spoken">
      <p sl="en">lid van de Commissie . Mijnheer de Voorzitter, geachte afgevaardigden, de Commissie betreurt de geweldadige aanval op Galina Kozlova die op 25 januari plaatsvond in de hoofdstad van de Mari-republiek. Ik betuig haar en haar familie mijn medeleven en hoop op een spoedig herstel van haar verwondingen. De Commissie verwacht dat dit incident op korte termijn zorgvuldig onderzocht wordt en dat de daders worden berecht. In dit verband bevestig ik dat er een onderzoek is gestart en dat de president van de Mari-republiek er naar verluidt op aangedrongen heeft dat het onderzoek speciale prioriteit krijgt.</p>
      <p sl="en">De Commissie is zich, meer algemeen, bewust van de omstandigheden van Fins-Oegrisch inheemse volkeren zoals de Mari El in Rusland. We zijn ons ook bewust van de bezwaren die een aantal afgevaardigden van het Europees Parlement hebben geuit ten aanzien van de wijze waarop de Mari El behandeld worden, met name wanneer het gaat om het onderwijzen van de Mari-taal op scholen, het lastigvallen van journalisten en de presidentsverkiezingen van december 2004. De Commissie heeft goede nota genomen van de resolutie van het Parlement van mei 2005.</p>
      <p sl="en">De Commissie beschouwt gemeenschappelijke waarden, waaronder het respect voor de mensenrechten, als basis voor haar betrekkingen met Rusland. De Commissie speelt een actieve rol in de beraadslagingen die de Europese Unie en Rusland over de mensenrechten houden, waarbij we ernaar streven de belangrijkste kwesties met Rusland op een open en constructieve wijze te bespreken. Het zou zinvol zijn indien we in kwesties als deze wederzijdse beschuldigingen achterwege kunnen laten en ons richten op het uitwisselen van ervaringen en beste praktijken bij het omgaan met deze problemen, die in iedere moderne maatschappij kunnen voorkomen. Daarom heeft de Commissie voorgesteld dat deelname aan de beraadslagingen over mensenrechten niet alleen voor diplomaten moet zijn weggelegd, maar ook voor experts van de centrale overheid en van de agentschappen die verantwoordelijk zijn voor het aanpakken van deze kwesties in de praktijk.</p>
      <p sl="en">De volgende ronde van beraadslagingen met Rusland over mensenrechten, waaronder de rechten van burgers die tot een minderheid behoren, en over fundamentele vrijheden zal plaatsvinden op 3 mei.</p>
      <p sl="en">De Commissie heeft langs bilaterale weg de kwestie van de rechten van de Mari El bij de Russische autoriteiten aangekaart. In reactie daarop hebben de autoriteiten informatie gegeven over de acties die zijn ondernomen – en die zijn gefinancierd door de regering van de Mari-republiek – om de ontwikkeling van de kunst en cultuur van de Mari-republiek te bevorderen, meertaligheid te stimuleren en traditionele kunstnijverheid en handwerk te beschermen. Er is steun voor het uitgeven van boeken die in de Mari-taal geschreven zijn, evenals de vertaling ervan naar het Russisch, voor kranten in de Mari-taal en voor opleidingen aan de Universiteit van Mari El en andere instellingen in het hoger onderwijs.</p>
      <p sl="en">Tot slot moet ik toevoegen dat de Europese Unie en Rusland overeengekomen zijn samen te zullen werken aan de routekaart voor de gemeenschappelijk ruimte op het gebied van onderzoek en onderwijs, waaronder ook culturele thema’s vallen, om “de Europese identiteit te versterken en verankeren in gemeenschappelijke waarden, waaronder vrijheid van meningsuiting, vrije media en respect voor de mensenrechten – waaronder de rechten van burgers die tot minderheden behoren – en het bevorderen van culturele en linguïstische diversiteit als basis van een Europese maatschappij die niet gekenmerkt wordt door scheidslijnen”. We werken op dit moment met Rusland aan een actieplan voor samenwerking op het gebied van cultuur waarin we proberen deze principes om te zetten in concrete acties. Uitwisseling op dit gebied zou moeten bijdragen aan een beter klimaat, waarin de cultuur en tradities van minderheden worden gerespecteerd.</p>
    </intervention>
    <intervention id="4-201" speaker_id="28424" name="Tunne KELAM" is_mep="True" mode="spoken" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">namens de PPE-DE-Fractie . – Mijnheer de Voorzitter, ik wil de commissaris graag bedanken voor haar begrip en haar snelle reactie. In het Parlement is twee jaar geleden - in mei 2005 - al bezorgdheid uitgesproken over de situatie in de Mari-republiek nadat de nationale leider van de Mari El, Vladimir Kozlov, met grof geweld in elkaar was geslagen.</p>
      <p sl="en">Het is alarmerend dat er sindsdien geen verbetering is opgetreden. Pogingen de nationale cultuur en de taal van de Mari te doen herleven worden worden nog steeds de kop ingedrukt. In dat verband kunnen wij er geen genoegen mee nemen dat een onderzoek naar het geweld jegens de heer Kozlov in twee jaar tijd geen enkel resultaat heeft opgeleverd en dat we nu met een nieuw incident te maken hebben.</p>
      <p sl="en">Het meest alarmerend in het hedendaagse Rusland is naar mijn mening dat politiek getinte moorden, sterfgevallen en fysiek geweld onverminderd plaatshebben en dat er geen enkele dader wordt aangehouden of berecht.</p>
      <p sl="en">Het meeste recente geval is Ivan Safronov, die toevallig uit het raam viel aan de vooravond van de publicatie van een artikel over illegale verkoop van Russische wapens aan Syrië en Iran.</p>
      <p sl="en">Triest genoeg zijn een sterke opleving van wijdverbreide xenofobie en militante bewegingen van neo-fascisten en stalinisten inmiddels aan de orde van de dag in Rusland.</p>
      <p sl="en">Indien een regering gedurende een aantal jaren niet in staat was of er geen wil was het fundamentele recht op leven en veiligheid voor al zijn burgers te garanderen en huurmoordenaars te berechten, dan ondermijnt een dergelijke regering haar eigen positie als geloofwaardige internationale partner.</p>
      <p sl="en">Onze boodschap vandaag zou als volgt moeten luiden: er kan geen nieuwe vooruitgang in de betrekkingen tussen de Europese Unie en Rusland worden geboekt totdat het Kremlin besluit om in te grijpen en deze vicieuze cirkel van moorden en schendingen van de mensenrechten te doorbreken. Het spreekt voor zich: wanneer Russisiche burgers geen vertrouwen kunnen hebben in de rechtvaardigheid van hun eigen staat, hoe kunnen buitenlandse partners van Rusland dan vertrouwen hebben in toekomstige gasleveranties of erop rekenen dat Rusland zich aan internationale afspraken houdt?</p>
    </intervention>
    <intervention id="4-202" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">namens de PSE-Fractie. – Namens de Europese sociaal-democraten dank ik de Europese Commissie hartelijk voor haar snelle reactie, omdat we te maken hebben met een zeer ernstige situatie, die aanleiding geeft tot grote zorg. Zoals mijn collegaTunne Kelam al aangaf, had het besluit van 2005 gevolgen en verbeterde de situatie in de Mari-republiek tijdelijk. Nu, twee jaar later, wordt er weer een vreedzame activiste, Galina Kozlova, op brute wijze overvallen, bij een incident dat terecht de aandacht van de Europese Commissie en het Europees Parlement heeft getrokken. We weten dat de daders van de overval op de heer Kozlov in 2005 nog steeds niet zijn gevonden en dat heeft mede tot de onderhavige beslissing bijgedragen. Als voorzitter van de Interfractionele Werkgroep Minderheidstalen in het Europees Parlement en van het Fins-Oegrische forum, een partijoverstijgend initiatief, was ik september 2006 in staat om de heer Kozlov uit te nodigen hier in Straatsburg te komen. Ik kon uit de eerste hand vaststellen dat hij geen radicaal, weerspannig persoon is, maar juist een opvallend gematigde man. Met de resolutie van vandaag willen we de aandacht vestigen op het feit dat de Europese Commissie en het Europees Parlement de ontwikkelingen ter plaatse volgen. We vragen de Russische federale overheid om druk uit te oefenen op de plaatselijke autoriteiten van de Mari-republiek, omdat dit onderzoek verre van geruststellend is. De zaak wordt afgedaan als een geval van lichte mishandeling, terwijl Galina Kozlova een schedelbasisfractuur heeft opgelopen – een duidelijk geval van ernstige mishandeling! Om die reden is de resolutie van vandaag eveneens belangrijk. Van niet minder belang is het verder dat op de volgende Europees-Russische top de situatie ter sprake komt, samen met de situatie van andere Fins-Oegrische volken en dat dit ook binnen de context van de dialoog tussen Rusland en de EU gebeurt. Ik dank mevrouw Kroes en de Commissie voor hun medewerking.</p>
    </intervention>
    <intervention id="4-203" speaker_id="23830" name="István SZENT-IVÁNYI" is_mep="True" mode="spoken" nationality="Hungary" birth_date="12-11-1958" birth_place="Kecskemét" p_group="Group of the Alliance of Liberals and Democrats for Europe" m_state="HU">
      <p sl="hu">namens de ALDE-Fractie. – Op 25 januari jongstleden werd Galina Kozlova in Josjkar-Ola ernstig verwond door een onbekende belager. Ze liep daarbij letsel aan schedel, hersenen en ogen op. Ze moest een paar weken in het ziekenhuis opgenomen worden en is thuis nog altijd herstellende. De dader of daders zijn tot nu toe niet aangehouden. Dat hoeft natuurlijk niet te verbazen, gezien het welbekende feit dat er tussen 2001 en 2005 regelmatig ernstige misdrijven zijn gepleegd tegen activisten die zich inzetten voor de rechten van de Mari-minderheid, zonder dat er ooit een van de daders opgepakt is. Dat wekt het bange vermoeden dat deze ernstige voorvallen op instigatie van de plaatselijke autoriteiten gebeuren, of ten minste met hun stilzwijgende instemming.</p>
      <p sl="hu">Onze resolutie van 2005 moet wel tastbare gevolgen gehad hebben, zoals collega Tabajdi veronderstelde, want daarna deden zich anderhalf jaar lang dergelijke incidenten niet meer voor. Het klopt dat er in de situatie van de Mari-minderheid ook geen significante verbeteringen voordeden, maar er worden kleine stappen voorwaarts gezet en ik ben de Commissie daarom dankbaar dat zij oog heeft voor deze kwesties en ze op de agenda zet. Toch verzoek ik de Commissie en het Parlement om veel meer aandacht te besteden aan oplossingen voor de problemen van de Fins-Oegrische minderheden en van alle andere minderheden in Rusland.</p>
      <p sl="hu">We roepen de Unie op om deze zaak in het kader van de mensenrechtendialoog tussen de EU en Rusland ter sprake te brengen. Het gaat hier niet om een incident, maar om de rechten van de Mari-minderheid en zelfs om die van de Fins-Oegrische minderheden in het algemeen. Tegelijk dring ik er bij u op aan om binnen de context van de culturele samenwerking tussen de Europese Unie en Rusland nu eindelijk gesubsidieerde programma’s op te starten ter bevordering van educatie, taalonderwijs en het cultureel erfgoed van minderheden, in het bijzonder van de Fins-Oegrische.</p>
      <p sl="hu">Als we geen voortgang weten te boeken zal deze kwestie op de agenda van de Europees-Russische top gezet moeten worden, want het is onaanvaardbaar dat ondanks de wil van Europees Parlement, de Commissie en de Raad de burgerrechten in Rusland voortdurend geschonden worden.</p>
    </intervention>
    <intervention id="4-204" speaker_id="28376" name="Leopold Józef RUTOWICZ" is_mep="True" mode="spoken" nationality="Poland" birth_date="18-10-1932" birth_place="Kraków" p_group="Non" m_state="PL">
      <p sl="pl">namens de UEN-Fractie. – Mijnheer de Voorzitter, in deze zaal protesteren we tegen degenen die de mensenrechten niet eerbiedigen en de grondbeginselen van de rechtsstaat met voeten treden. We zouden ons echter moeten afvragen welk effect onze acties hebben, die voortvloeien uit solidariteit tussen mensen van goede wil. Ik denk dat ze niet het gewenste effect hebben. En toch is het een van de manieren om een halt toe te roepen aan maatschappelijke processen die op ons allen een ongunstige uitwerking hebben, zoals gebrek aan respect voor het individu, geweld en het gevecht om voor de eigen mening uit te kunnen komen, een recht dat elke inwoner van een democratisch land moet hebben.</p>
      <p sl="pl">Een voorbeeld van iemand die deze strijd levert is Galina Kozlova, bestuurslid van de organisatie Mari Ušem en uitgeefster van het literaire tijdschrift Ontšõko . Zij is echtgenote van Vladimir Kozlov, voorzitter van de raad van de republiek Mari-El. Iemand die haar land is toegewijd, maar die niet, zoals veel journalisten, beantwoordt aan de politieke opvattingen van haar tegenstanders.</p>
      <p sl="pl">Als Europeanen zijn wij verplicht om de discriminatie van de bevolking van Mari en de aanvallen op journalisten en vertegenwoordigers van de republiek nauwlettend te volgen, ter sprake te brengen en te veroordelen. Wij staan achter Galina Kozlova in haar strijd voor de bevolking van Mari en de democratie.</p>
    </intervention>
    <intervention id="4-205" speaker_id="4508" name="Erik MEIJER" is_mep="True" mode="spoken" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">namens de GUE/NGL-Fractie . – Voorzitter, in de jaren twintig heeft de Sovjetunie geprobeerd om het nationaliteitenprobleem rechtvaardig op te lossen. Het grote Russische rijk met zijn vele minderheden maakte plaats voor regionaal zelfbestuur voor de andere volkeren, met onderwijs en bestuur in de volkstaal. Aan die keuze danken elf landen, waaronder de Oekraïne, Georgië en Oezbekistan, nu hun onafhankelijkheid.</p>
      <p sl="nl">De vele kleinere volkeren, zoals de Tsjetsjenen, Tataren, Ossetiërs, Kareliërs of Mari, kregen daarentegen alleen een autonoom gebied binnen Rusland of een van de andere deelstaten. Met die volkeren gaat het sinds het uiteenvallen van de Sovjetunie slecht. Niemand erkent hun recht op onafhankelijkheid en allen hopen dat zij desondanks de hun 85 jaar geleden toegekende rechten kunnen behouden.</p>
      <p sl="nl">Helaas is zowel in Georgië als in Rusland een nationalisme opgekomen dat een eind aan deze rechten wil maken. Het slechte politieke klimaat in Rusland is de prijs voor het vasthouden aan Tsjetsjenië, tegen de wens van de inwoners in, met uiterst gewelddadige methoden. Intimidatie en moord worden ook bevorderd binnen het leger waarin jonge soldaten stelselmatig ernstig worden mishandeld door oudere militairen en daarna aan hun zwijgplicht moeten voldoen.</p>
      <p sl="nl">In het Rusland van Poetin bestaat steeds minder ruimte voor tegenspraak, kritisch onderzoek en machtswisseling. De stabiliteit van het zittende regime en het steeds meer concentreren van de zeggenschap over de verschillende regio's in Moskou krijgen absolute voorrang. Tegenstanders worden opgesloten, mishandeld of uitgesloten van verkiezingen. Nog ingrijpender is de plotselinge dood van critici, in het bijzonder van mensen die ervan worden verdacht belangrijke informatie te gaan onthullen. Europa moet Rusland helpen om niet verder af te glijden naar zo'n, voor steeds meer mensen onleefbare toestand. Bescherming van de mensen die opkomen voor de rechten van de Mari-Republiek, levert daartoe een bijdrage.</p>
    </intervention>
    <intervention id="4-206" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Allereerst zou ik mijn collega’s Tunne Kelam, Vytautas Landsbergis en Charles Tannock willen danken dat ze het initiatief hebben genomen om het rapport van de Commissie over Galina Kozlova aan te horen en een resolutie hierover in te dienen.</p>
      <p sl="lt">Deze resolutie is een van de vele documenten van het Europees Parlement die handelen over schendingen van de mensenrechten in Rusland, een land dat banden onderhoudt met de EU in de vorm van een Partnerschaps- en Samenwerkingsverdrag – dat nu van kracht is – en van een strategische partnerschap, dat toch minder gebaseerd lijkt te zijn op gemeenschappelijke waarden dan op pragmatisme en het zoeken naar economisch en ander gewin.</p>
      <p sl="lt">Voor mij, als lid van de Subcommissie mensenrechten van het Europees Parlement, is vooral één spoor van de samenwerking tussen Rusland en de EU van belang: het lopende overleg over mensenrechten, rechten van minderheden en fundamentele rechten. In dit verband verdient de brute overval op Galina Kozlova (zij is uitgeefster van het literaire tijdschrift Ontšõko en echtgenote van de voorzitter van de Mari-raad, Vladimir Kozlov), een overval die zonder precedent is in de Mari-republiek, niet alleen onze aandacht – het dwingt ons ook opnieuw onze blik te richten op de algehele mensenrechtensituatie in Rusland.</p>
      <p sl="lt">Uit de nieuwste gegevens blijkt dat Rusland nu op Irak na het gevaarlijkste land ter wereld is voor journalisten. Vandaar dat ik de geest van onze resolutie volledig onderschrijf, een resolutie waarin het Europees Parlement er bij de Russische Federatie en plaatselijke autoriteiten op aandringt om de onder internationaal recht aangegane verplichtingen na te komen en niet alleen persvrijheid te waarborgen, maar ook wettelijke maatregelen te treffen voor de bescherming en bevordering van minderheidstalen en -culturen.</p>
      <p sl="lt">Ik vind dat de Commissie de problemen van de Fins-Oegrische minderheden aan moet kaarten binnen de permanente dialoog tussen de EU en Rusland over de mensenrechten en op de top van Europese en Russische regeringsleiders.</p>
    </intervention>
    <intervention id="4-207" speaker_id="28392" name="Józef PINIOR" is_mep="True" mode="spoken" nationality="Poland" birth_date="09-03-1955" birth_place="Rybnik" p_group="Socialist Group in the European Parliament" m_state="PL">
      <p sl="pl">Mijnheer de Voorzitter, het Europees Parlement is verontrust over de aanslag op Galina Kozlova, bestuurslid van de nationale organisatie Mari Ušem en redactrice van het literaire tijdschrift Ontšõko in de autonome republiek Mari-El van de Russische Federatie. Galina Kozlova is de echtgenote van Vladimir Kozlov, voorzitter van de Mari-raad en in 2006 genomineerde voor de Sacharovprijs (hij werd genomineerd door de huidige president van Estland, Toomas Ilves, destijds lid van het Europees Parlement).</p>
      <p sl="pl">De vraag dringt zich op wat Rusland van plan is. Er vinden steeds meer aanslagen op activisten en journalisten plaats, en steeds meer zaken blijven onopgehelderd. Er wordt steeds vaker melding gemaakt van repressie, schending van de mensenrechten of van de rechten van minderheden binnen de Russische Federatie. Wordt het regime van president Poetin steeds autoritairder? In elk geval geeft deze kwestie ernstig te denken. We moeten van de Russische autoriteiten eisen dat middels een grondig onderzoek de daders van deze aanslag worden opgespoord.</p>
    </intervention>
    <intervention id="4-208" speaker_id="photo_generic" name="Neelie Kroes" is_mep="True" mode="spoken">
      <p sl="en">lid van de Commissie . Mijnheer de Voorzitter, dit is een indrukwekkend debat en ik heb goed geluisterd naar alle kwesties die zijn genoemd. Het is een goede zaak dat wij zo nu en dan onze aandacht richten op zaken die niet meteen op de voorpagina’s van de Europese kranten staan. De aanval op mevrouw Galina Kozlova was daar een voorbeeld van, en ik hoop van harte dat zij snel volledig hersteld zal zijn en haar werk weer kan oppakken.</p>
      <p sl="en">Zoals ik al zei, zou de Commissie graag een opbouwende dialoog met Rusland willen voeren over dit soort kwesties. We zijn ons bewust van zowel de kritiek op de huidige omstandigheden van de Mari als van de pogingen die op hoog niveau in Rusland zijn ondernomen hun rechten en cultuur te beschermen. Moderne maatschappijen moeten manieren zien te vinden om de situatie van minderheden aan te pakken, zodat een vreedzame en harmonieuze sociaaleconomische ontwikkeling wordt bevorderd. Wij moeten ons allemaal blijven inspannen in dit verband. We zullen ons daarom richten op het gebruik van onze contacten met Rusland, en met name de beraadslagingen over de mensenrechten, zodat we manieren vinden om samen te werken met als doel de situatie te verbeteren. Ik heb al aangegeven dat 3 mei een van die data is waarop we bijeen zullen komen.</p>
      <p sl="en">De Commissie zal op alle niveaus de aandacht blijven vragen voor het belang van mensenrechten, van het hoogste tot het laagste niveau. De beste fora om van gedachten te wisselen met Rusland en voor discussies over details zijn de beraadslagingen over de mensenrechten.</p>
    </intervention>
    <intervention id="4-209" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="nl">Er zijn drie ontwerpresoluties ingediend, overeenkomstig artikel 103, lid 2, van het Reglement.</p>
      <p sl="nl">Het debat is gesloten.</p>
      <p sl="nl">De stemming vindt om 17.00 uur plaats.</p>
    </intervention>
  </section>
  <section id="creitem23" title="11. Debatten over gevallen van schending van de mensenrechten, de democratie en de rechtsstaat(debat)"/>
  <section id="creitem24" title="11.1. Guatemala">
    <intervention id="4-212" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="nl">Aan de orde is het debat over zes ontwerpresoluties over Guatemala .</p>
    </intervention>
    <intervention id="4-213" speaker_id="28392" name="Józef PINIOR" is_mep="True" mode="spoken" nationality="Poland" birth_date="09-03-1955" birth_place="Rybnik" p_group="Socialist Group in the European Parliament" m_state="PL">
      <p sl="pl">auteur . – Mijnheer de Voorzitter, in Guatemala hebben de laatste maanden onopgehelderde moorden plaatsgevonden en zijn vakbondsleiders, politici en de hele maatschappij bedreigd en geïntimideerd. In het laatste rapport van Human Rights Watch van januari 2007, wordt verklaard dat de vuile oorlog, die in Guatemala 36 jaar duurde en in 1996 eindigde, aan 200 000 mensen het leven heeft gekost. Ik herhaal: 200 000 slachtoffers in 36 jaar vuile oorlog in Guatemala.</p>
      <p sl="pl">De laatste twintig jaar heeft zich in Guatemala een democratiseringsproces voltrokken en is er veel vooruitgang geboekt in het opbouwen van een rechtsstaat en democratische instituties. Toch blijft Guatemala nog steeds een land waar de rechtsstaat wordt bedreigd en de democratie nog niet stevig is verankerd. De onopgehelderde moorden en verdwijningen uit het verleden en de hedendaagse praktijken van machtige bendes en internationale misdaad lopen in elkaar over.</p>
      <p sl="pl">Ik wil erop wijzen dat er in juli 2005 tussen de 70 en 80 miljoen documenten in Guatemala zijn aangetroffen die verband houden met de inmiddels ontbonden nationale politie. Deze documenten bevatten veel informatie over de zogeheten vermisten uit de vuile oorlog. Tot op heden heeft dit archief nog geen juiste plek gevonden. Het is de hoogste tijd dat deze kwesties op democratische wijze worden opgelost.</p>
      <p sl="pl">Vandaag, Mijnheer de Voorzitter, heeft deze Kamer aanbevelingen voor de Commissie ingediend over de associatieovereenkomst met Midden-Amerikaanse landen. Mijn fractie heeft benadrukt dat liberalisering van de handel gepaard moet gaan met politieke perspectieven. Liberalisering van de handel in Latijns-Amerika moet hand in hand gaan met democratisering. De Europese Unie moet alles in het werk stellen om Guatemala nu bij te staan in het bestendigen van de democratie, het ophelderen van alle moorden uit de vuile oorlog en het vreedzaam transformeren in een echte democratie.</p>
    </intervention>
    <intervention id="4-214" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">auteur . – Mijnheer de Voorzitter, de heer Pinior wees erop, en daarvoor ben ik hem dankbaar, dat de traditie van terreur in Guatemala teruggaat tot tientallen jaren geleden, in beide kampen. Toen wij ons de vorige keer, een paar maanden geleden tijdens het urgentiedebat, met Guatemala bezighielden, heb ik het Parlement eraan herinnerd dat in de vroege jaren zeventig, ruim dertig jaar geleden dus, de Duitse diplomaat Karl Graf von Spreti in Guatemala is ontvoerd en vermoord door terroristen. Hij was een vooraanstaand Beiers politicus die altijd opkwam voor de vrijheid en wiens sterfdag wij binnenkort in Beieren herdenken. Destijds was het al zo dat er niet aleen terreur werd toegepast door het regime, maar ook door de tegenstanders daarvan.</p>
      <p sl="de">Sinds die tijd is dit land niet tot rust gekomen, ondanks een zekere mate van democratisering in de afgelopen twintig jaar. Extreem rechts maakt zich schuldig aan geweld, extreem links maakt zich schuldig aan geweld, en de heer Pinior wees er terecht op dat helaas ook de georganiseerde misdaad zich aan geweld schuldig maakt dat in allerlei opzichten is vermengd met het geweld van de politieke extremisten. Daarom dienen wij eindelijk een intensief en offensief beleid te voeren ten aanzien van Latijns-Amerika.</p>
      <p sl="de">Ik ben de heer Salafranca Sánchez-Neyra bijzonder dankbaar dat hij dit initiatief heeft genomen namens onze fractie, en dat geldt ook voor de heer Dess, die zich intensief bezighoudt met de betrekkingen met Latijns-Amerika – in zijn geval voornamelijk Brazilië. We willen duidelijk maken dat niet alleen onze Spaanse en Portugese collega’s zich druk maken om Latijns Amerika, maar dat wij dat allemaal doen, en ook dat dit continent een belangrijke partner is. Slechts als democratie en rechtsstaat eindelijk stevig geworteld raken in Midden- en Zuid-Amerika en als alle vormen van extremisme worden beteugeld, dan zal dit continent in staat zijn om de rol te spelen die het eigenlijk toekomt gezien zijn economische en culturele gewicht.</p>
      <p sl="de">Daarom moeten wij, en daarin geef ik de heer Pinior gelijk, al onze handelspolitieke instrumenten inzetten voor democratie en rechtsstaat. Democratie en rechtsstaat zijn geen luxe en ook geen versiering die je kunt aanbrengen als het in werkelijkheid om economische betrekkingen gaat. Op de lange duur kunnen er geen succesvolle economische betrekkingen bestaan met landen die de elementaire mensenrechten met voeten treden. Daarom is dit mensenrechtendebat onontbeerlijk en moeten wij gepaste druk uitoefenen.</p>
    </intervention>
    <intervention id="4-215" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">auteur . – Mijnheer de Voorzitter, in het verre Guatemala zijn drie collega-parlementariërs gedood. Net als in een misdaadfilm zijn vervolgens vier politiemensen, die in verband met deze zaak waren gearresteerd, in de gevangenis doodgeschoten, onder wie het hoofd van de afdeling die de maffia bestrijdt.</p>
      <p sl="pl">Dit klinkt inderdaad als een spannende film, maar het is geen film, het is de realiteit in Guatemala. Het is heel goed dat het Europees Parlement reageert op deze kwestie. We reageren daarmee op een land waarvan de president publiekelijk verklaart dat de politie doortrokken is van corruptie.</p>
      <p sl="pl">We hebben het over een land waarin elk jaar een paar duizend moorden worden gepleegd en dat, naast Colombia, een drugsparadijs is. Zoals u weet is het Midden-Amerikaanse parlement momenteel in gesprek met de herkozen president van Nicaragua, Daniel Ortega, over overplaatsing van het parlement naar Nicaragua, vanwege de onveiligheid in Guatemala. Paradoxaal genoeg biedt Ortega een toevluchtsoord.</p>
      <p sl="pl">Ik ben van mening dat de heren Posselt en Pinior in dit verband gelijk hebben: we moeten duidelijk en resoluut stelling nemen.</p>
    </intervention>
    <intervention id="4-216" speaker_id="28249" name="Tobias PFLÜGER" is_mep="True" mode="spoken" nationality="Germany" birth_date="01-02-1965" birth_place="Stuttgart" p_group="Confederal Group of the European United Left - Nordic Green Left" m_state="DE">
      <p sl="de">auteur . – Mijnheer de Voorzitter, de mensenrechtensituatie in Guatemala is angstaanjagend. De heer Czarnecki heeft gewezen op het concrete voorval naar aanleiding waarvan wij vandaag dit onderwerp behandelen.</p>
      <p sl="de">Kenmerkend voor de situatie in Guatemala is de sterke invloed van maatschappelijke groeperingen buiten de grote politieke partijen, met name de krijgsmacht en het zakenleven. In enkele delen van het land, vooral onder de indiaanse bevolking, is het vertrouwen in het rechtsstelsel van het land gering. Volgens mensenrechtendeskundigen in Guatemala worden er meer dan duizend moorden per jaar gepleegd, maar wordt slechts twee procent van de gevallen opgelost of worden er arrestaties verricht.</p>
      <p sl="de">Gisteren is er in Guatemala een Duits staatsburger doodgeschoten. Vakbondsmensen, zoals Pedro Zamora in Puerto Quetzal, of boerenleiders en hun gezinnen zijn begin dit jaar vermoord. Getuigen van de moorden of hun wettelijke vertegenwoordigers worden bedreigd en belaagd of er wordt bij deze mensen ingebroken.</p>
      <p sl="de">Als men de veiligheidssituatie wil verbeteren, moet er een politieke oplossing komen in plaats van extra bewapening voor de veiligheidstroepen. Daarom is het van essentieel belang om vast te stellen dat deze zogenaamde veiligheidskrachten deel uitmaken van het probleem in Guatemala. Nu heeft de EU aangekondigd dat zij nu juist deze veiligheidskrachten wil ondersteunen en helaas ook de vrijhandel verder wil versterken. De reactie van duizenden mensen uit Guatemala laat weinig aan duidelijkheid te wensen over, dat hebben we wel gezien toen de Amerikaanse president George W. Bush Guatemala bezocht. Er waren grote demonstraties tegen zijn bezoek.</p>
      <p sl="de">Er is een vrijhandelsverdrag tussen de Verenigde Staten en de Midden-Amerikaanse landen, het zogeheten CAFTA. Gisteren zei Bush in een gesprek met de president van Guatemala, Oscar Berger, dat dit van voordeel zou zijn voor alle betrokkenen. Voorts beloofde Bush aan Guatemala verdere steun bij de bestrijding van de georganiseerde misdaad, met name van drugsbendes. Maar net als in Brazilië, Uruguay en Colombia, de eerste landen die Bush aandeed, ging zijn bezoek steeds gepaard met protesten. Dat is maar goed ook. Als de Europese Unie in haar beleid het voorbeeld van de VS volgt, kon dat wel eens hoogst problematisch worden.</p>
      <p sl="de">Er is geen behoefte aan vrijhandel en aan meer wapens voor de veiligheidstroepen, maar aan echte maatregelen ter bestrijding van de armoede en aan verbetering van de rechtssituatie van de meerderheid van de bevolking.</p>
    </intervention>
    <intervention id="4-217" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">auteur. – Mijnheer de Voorzitter, mevrouw de commissaris, het Europees Parlement heeft in het verleden een aantal resoluties over Guatemala aangenomen. De resoluties hebben enig effect gehad maar het lijkt erop dat we nog een lange weg te gaan hebben indien we ons doel willen bereiken en een bijdrage willen leveren aan echte democratische hervormingen in dit land.</p>
      <p sl="en">De wrede moord halverwege februari 2007 op drie afgevaardigden van het Centraal-Amerikaans Parlement en de vermoedelijke betrokkenheid van politieagenten bij deze en andere criminele activiteiten, herinneren ons eraan dat er nog steeds sprake is van straffeloosheid en een corrupte politiemacht in Guatemala. Dergelijke omvangrijke democratische tekorten en de pogingen om de vrijheid van de pers in te perken zijn kankergezwellen, in welke maatschappij dan ook. Dringende actie is benodigd om de situatie te verbeteren.</p>
      <p sl="en">De Guatemalteekse autoriteiten hebben een hoop uit te leggen en dragen de grote verantwoordelijkheid om besluitvaardig op te treden teneinde de rechten en vrijheden van hun burgers te beschermen. We zullen afwachten en nauwlettend in de gaten houden of we overtuigd raken van hun bereidheid en doorzettingsvermogen de criminelen met kracht uit de politiemacht en andere overheidsinstellingen te verwijderen.</p>
    </intervention>
    <intervention id="4-219" speaker_id="28409" name="Raül ROMEVA i RUEDA" is_mep="True" mode="spoken" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="es">auteur . – Mijnheer de Voorzitter, nog niet zo lang geleden is Guatemala al het onderwerp van debat in deze spoedvergadering geweest. We hebben toen de uitlevering van Ríos Montt en andere individuen besproken. Vandaag is het opnieuw onderwerp van debat, dit keer vanwege de moord op drie Salvadoraanse leden van het Midden-Amerikaanse parlement en de verdachten van de misdaad, in dit geval in de gevangenis.</p>
      <p sl="es">Deze verontrustende gebeurtenis is echter geen geïsoleerd geval in een omgeving die steeds meer gespannen en gevaarlijker wordt. Onveiligheid is een ernstig probleem dat steeds groter wordt in Guatemala, maar straffeloosheid voor bepaalde misdaden is dat ook. Sommige misdaden zijn zelfs rechtstreeks of tenminste met medeweten van overheidsinstellingen gepleegd.</p>
      <p sl="es">De Guatemalteekse regering heeft bij monde van vice-president Stein toegegeven dat de georganiseerde misdaad steeds vaker in overheidsinstellingen en zelfs in de politie is geïnfiltreerd.</p>
      <p sl="es">Er is al gezegd dat de feiten voor zich spreken. In Guatemala worden jaarlijks duizenden personen vermoord, maar slechts in 2 procent van de gevallen worden arrestaties verricht. Een van de meest recente gevallen is de moord op boerenleider Pedro Zamora in Puerto Quetzal geweest, waarover wij de Commissie en de Raad hebben ingelicht.</p>
      <p sl="es">Deze nieuwe gebeurtenis waar wij ons vandaag aan wijden, verplicht ons echter om te volharden in sommige van de eerder door dit Parlement geformuleerde eisen.</p>
      <p sl="es">In de eerste plaats moeten we het verzoek van het Parlement aan het Guatemalteekse parlement herhalen om het statuut van Rome aangaande het Internationaal Strafhof te ratificeren en om eveneens het akkoord te ratificeren dat op 12 december 2006 door de regering van Guatemala en de Verenigde Naties is getekend over de oprichting van een Internationale Commissie inzake straffeloosheid in Guatemala (CICIG).</p>
      <p sl="es">In de tweede plaats moeten we de Guatemalteekse autoriteiten verzoeken om maatregelen te treffen om getuigen en slachtoffers van misdaden tegen de menselijkheid te beschermen in de processen.</p>
      <p sl="es">En in de derde plaats moeten we de Commissie verzoeken om, bij haar samenwerkingsstrategie met Guatemala voor de periode 2007-2013, zich extra in te zetten voor het bevorderen van de rechtsstaat, voor bestrijding van straffeloosheid, volledige naleving van de mensenrechten en voor steun aan de regering van Guatemala bij de capaciteitsopbouw van de veiligheidsdiensten op basis van eerbied voor de mensenrechten.</p>
    </intervention>
    <intervention id="4-220" speaker_id="28299" name="Bogusław SONIK" is_mep="True" mode="spoken" nationality="Poland" birth_date="03-12-1953" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">namens de PPE-DE-Fractie . – Mijnheer de Voorzitter, Guatemala behoort tot de armste landen van Latijns-Amerika. Meer dan de helft van de elf miljoen zielen tellende bevolking van Guatemala leeft op de rand van armoede. De burgeroorlog is zonder twijfel van invloed geweest op de huidige situatie. We moeten niet vergeten dat deze oorlog 36 jaar heeft geduurd en dat naar schatting dat meer dan 200 000 burgers het leven hebben gelaten.</p>
      <p sl="pl">De Guatemalteekse samenleving lijdt permanent en in uitzonderlijke mate onder geweld, intimidatie, corruptie en schendingen van burgerrechten. We kunnen niet spreken van democratie wanneer politici en hoge ambtenaren die verantwoordelijk zijn voor de openbare orde op beestachtige wijze worden vermoord. Een samenleving kan zich niet normaal ontwikkelen en kan niet naar behoren functioneren wanneer zij onophoudelijk geteisterd wordt door geweld.</p>
      <p sl="pl">Corruptie binnen de politie maakt het onmogelijk om af te rekenen met het gewelddadige verleden en het is algemeen bekend dat het leger grotendeels verantwoordelijk is voor misdrijven en ernstige schendingen van de mensenrechten. De corruptie van de staat, politici, bestuur en de publieke diensten speelt de ontwikkeling van misstanden en armoede in de kaart. Misdadigers houden de geplaagde samenleving in hun greep.</p>
      <p sl="pl">Uit de rapporten van diverse internationale organisaties komt het beeld naar voren dat Guatemala een paradijs is voor de georganiseerde misdaad. Dit Latijns-Amerikaanse land geldt als een plek waar mensenhandel, vooral kinderhandel, floreert.</p>
      <p sl="pl">Daarom moet we alle moeite doen om steun en bescherming te bieden aan diegenen die “nee” durven te zeggen tegen de illegale en gecorrumpeerde structuren waardoor de staat vervlochten raakt met de georganiseerde misdaad. Een essentiële stap voorwaarts in dit proces is dat men korte metten maakt met de straffeloosheid door politiek geweld te vervolgen. Net als in het geval van andere staten waar de mensenrechten op grove wijze worden geschonden, moet de Europese Unie politici die uit politieke correctheid instemmen met het corrumperen van de publieke instellingen, de toegang tot haar grondgebied ontzeggen.</p>
    </intervention>
    <intervention id="4-221" speaker_id="28376" name="Leopold Józef RUTOWICZ" is_mep="True" mode="spoken" nationality="Poland" birth_date="18-10-1932" birth_place="Kraków" p_group="Non" m_state="PL">
      <p sl="pl">namens de UEN-Fractie . – Mijnheer de Voorzitter, onze resolutie over de moord op drie leden van het Midden-Amerikaanse parlement uit El Salvador en hun chauffeur is een protest tegen banditisme dat onschuldige mensen treft. De moord vond niet ver van Guatemala-stad plaats, de hoofdstad van het land, waar het Midden-Amerikaanse parlement zetelt.</p>
      <p sl="pl">Guatemala is sinds 1839 een onafhankelijk land. Het wordt bewoond door Maya-Indianen, waarvan 80 procent katholiek is. Helaas heeft de bevolking geen geluk gehad met haar regeringen. Ondemocratische regimes, militaire coups, burgeroorlog, drugs, corruptie en armoede spelen diegenen in de kaart die een cultuur van geweld voorstaan, waarin geen plaats is voor mensenrechten.</p>
      <p sl="pl">Guatemala is een republiek. De wetgevende macht ligt bij het Congres van de Republiek. De centrale overheidsorganen moeten resoluut de strijd aanbinden met uitwassen die de democratie om zeep helpen en de mensenrechten bedreigen. Ik ben van mening dat onze resolutie bijdraagt aan het bespoedigen van acties ter verdediging van de waarden die voor ons allen basiswaarden zijn.</p>
    </intervention>
    <intervention id="4-222" speaker_id="photo_generic" name="Neelie Kroes" is_mep="True" mode="spoken">
      <p sl="en">lid van de Commissie. Treurig genoeg, mijnheer de Voorzitter, staat Guatemala als gevolg van de afschuwelijke moord op drie Salvadoriaanse afgevaardigden van het Centraal-Amerikaans Parlement en hun chauffeur, opnieuw op onze agenda. Dat de vier politieagenten die verdacht werden van de misdaad in de gevangenis zijn vermoord, leverde een opmerkelijk bewijs van de institutionele zwakte van dat land. Ondanks oprechte pogingen gedurende de afgelopen drie jaar om de rechtsstaat te versterken, moest de regering erkennen dat onveiligheid en straffeloosheid in Guatemala diep geworteld waren.</p>
      <p sl="en">De Commissie heeft samen met de lidstaten aangedrongen op een snel en onafhankelijk onderzoek naar deze zwaarwegende zaak. We hebben aangespoord tot resolute actie om de rechterlijke macht en de instellingen voor veiligheidsbeleid te versterken. Verder heeft de Commissie opnieuw gewezen op het belang van het oprichten van een Internationale Commissie tegen straffeloosheid in Guatemala. Over dit project wordt al veel te lang gediscussieerd. De inspanningen die de regering in dit verband heeft geleverd, zijn te prijzen. Dit project moet echter nog steeds worden goedgekeurd door het Constitutionele Hof voordat het bekrachtigd kan worden door het parlement.</p>
      <p sl="en">De Commissie is daarom verheugd over het feit dat dit debat vandaag op de agenda staat. Het Europees Parlement is de aangewezen instantie om druk uit te oefenen op zijn collega's in Guatemala deze noodzakelijke hervormingen te steunen.</p>
      <p sl="en">Het bezoek van mijn collega commissaris Ferrero-Waldner aan Guatemala in april biedt een volgende mogelijkheid dergelijke boodschappen af te geven aan de regering.</p>
      <p sl="en">De Europese Commissie zal de burgers van Guatemala blijven steunen, zoals zij gedaan heeft sinds het tekenen van een vredesovereenkomst tien jaar geleden. Voordat ons partnerschap werkelijk effect kan hebben, zal het land echter cruciale stappen moeten zetten op weg naar een alomvattend veiligheidsbeleid voor de lange termijn, waarin alle aspecten zijn opgenomen. Dit beleid zou moeten worden gesteund door toereikende nationale middelen voor het financieren van overheidsinstanties en programma’s. Het is nu meer dan ooit van belang dat een eensgezinde politieke belofte wordt gedaan een pakket harde fiscale maatregelen samen te stellen – waaronder belastingverhogingen.</p>
      <p sl="en">Het is te hopen dat de recente gebeurtenissen voor een keerpunt zullen zorgen in het veiligheidsdebat in Guatemala. Binnen het nieuwe strategische raamwerk 2007-2013 biedt de Commissie ruimte voor steun aan veiligheidsgerelateerde kwesties als onderdeel van een aandachtsgebied voor ”sociale cohesie en humane veiligheid”.</p>
      <p sl="en">Tot slot zal de Commissie samen met de lidstaten EU-demarches bij de lokale autoriteiten blijven doen. De recente ratificatie door het Guatemalteekse parlement van de Overeenkomst inzake politieke dialoog en samenwerking EU-Midden-Amerika van 2003 en het perspectief van een associatieovereenkomst tussen onze regio’s zullen zorgen voor een intensievere dialoog – die ongetwijfeld ook over veiligheidskwesties zal gaan.</p>
    </intervention>
    <intervention id="4-223" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Het debat is gesloten.</p>
      <p sl="nl">De stemming vindt na afloop van de debatten plaats.</p>
    </intervention>
  </section>
  <section id="creitem25" title="11.2. Cambodja">
    <intervention id="4-225" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Aan de orde is het debat over zes ontwerpresoluties over Cambodja .</p>
    </intervention>
    <intervention id="4-226" speaker_id="29579" name="Marc TARABELLA" is_mep="True" mode="spoken" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">auteur . – Dames en heren, twee jaar geleden heb ik reeds gesproken over de situatie van de mensenrechten in Cambodja.</p>
      <p sl="fr">Twee punten in deze gemeenschappelijke resolutie van zes fracties trekken vooral mijn aandacht. Het eerste, waarbij ik vandaag wil stilstaan, is de moordaanslag op 24 februari jongstleden op Hy Vuthy, voorzitter van de Free Trade Union of Workers in Cambodja. Die aanslag past in het rijtje van de moordaanslagen in 2004 op Chea Vichea en Ros Sovannareth, die voorzitter waren geweest van dezelfde vakbond, en van de intimidatie en de fysieke aanvallen waarvan andere vakbondsleden de afgelopen jaren het slachtoffer zijn geworden.</p>
      <p sl="fr">Cambodja erkent het recht om een vakbond op te richten, maar recente incidenten wijzen erop dat dit recht met voeten wordt getreden. Het is vanzelfsprekend onvoorstelbaar dat mensen niet vrijelijk lid kunnen worden van een vakbond zonder de negatieve gevolgen daarvan te ondervinden. De moord op Chea Vichea is tot op de dag van vandaag nog niet opgehelderd. Born Samnang en Sok Sam Oeun zijn gearresteerd en schuldig bevonden aan de moord op het vakbondslid en veroordeeld tot twintig jaar gevangenisstraf zonder dat er enig bewijs is geleverd van hun schuld. Wij hopen dat de ware plegers van deze moorden worden gevonden en berecht en dat Born Samnang en Sok Sam Oeun een eerlijk proces krijgen.</p>
      <p sl="fr">Het tweede punt waarbij ik vandaag wilde stilstaan, is het Rode-Khmertribunaal. Tijdens de missie die ik in april 2006 heb geleid in Cambodja, ben ik me bewust geworden van de verwachtingen van de Cambodjaanse burgers ten aanzien van dit tribunaal. Vandaag, een jaar na ons bezoek, is het tribunaal nog steeds niet opgericht. Het is van cruciaal belang dat het onverwijld wordt opgericht zodat alle ongestrafte misdaden van de Rode Khmer eindelijk voor de rechter worden gebracht.</p>
      <p sl="fr">Tot slot juichen wij de op stabilisatie gerichte inspanningen en het soepele verloop van het verkiezingsproces toe. Het lijkt voor het Koninkrijk Cambodja van cruciaal belang te zijn om zijn inspanningen voort te zetten en bijzondere nadruk te leggen op het goede functioneren van de rechtbanken, die wij aan het einde van onze missie afgelopen jaar bestempelden als de zwakke schakel van het systeem.</p>
    </intervention>
    <intervention id="4-227" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">auteur . Mijnheer de Voorzitter, sinds jaar en dag houden wij ons geregeld bezig met de situatie in Cambodja. Steeds weer stellen we vast dat er tegenover kleine stapjes vooruit ernstige tegenslagen staan. Alles gaat vooruit met de snelheid van de springprocessie van Echternach. Momenteel is het grote probleem dat er sprake is van twee tegenovergestelde tendensen. Enerzijds is ASEAN gelukkig begonnen de mensenrechten heel voorzichtig op de agenda te zetten. Binnen ASEAN wordt er zachtjes, maar doeltreffend druk uitgeoefend om de democratie en de rechtsstaat in Cambodja verder te ontwikkelen.</p>
      <p sl="de">Anderzijds stagneert echter het noodzakelijke oprichtingsproces van het tribunaal dat moet oordelen over de gruwelijke misdaden van de Rode Khmer. Dit is niet per se alleen de schuld van de Cambodjanen. De Cambodjanen zijn langzaam in beweging gekomen. Maar sommige delen van de internationale gemeenschap zijn niet meer zo enthousiast. Dat heeft te maken met de vondst van aanzienlijke hoeveelheden olie in Cambodja. Nu maken we iets mee dat we vaker zijn tegengekomen in mensenrechtendebatten, namelijk dat de Chinezen en Japanners – vooral Chinezen – bereid zijn om daar te investeren en olie op te pompen, ongeacht de politieke omstandigheden, en mensenrechtenkwesties te negeren. Helaas nemen ook westerse concerns deel aan deze negatieve race om de olie, in dit geval vooral bedrijven uit de Verenigde Staten.</p>
      <p sl="de">De Verenigde Staten, die tot nog toe de stuwende kracht waren achter het tribunaal, dreigen hun voortvarendheid op dit terrein te verliezen. Een belangrijke taak van ons Europeanen is zonder meer de economische en strategische belangen van ons deel van de wereld te beschermen, maar dat zal – zoals reeds gezegd met betrekking tot Guatemala – op den duur niet lukken als democratie, mensenrechten en de rechtsstaat worden verwaarloosd.</p>
      <p sl="de">Daarom kan er slechts sprake zijn van een stabiel Cambodja als het land zich ook politiek verder ontwikkelt. Dit betekent dat er een einde wordt gemaakt aan de heersende wetteloosheid en straffeloosheid. Na de moord op de vakbondsmensen is duidelijk gebleken dat men niet eens probeert te verdoezelen wat er is gebeurd en dat er geen serieuze poging wordt ondernomen om de daders op te sporen en te straffen. Er heerst een klimaat van absolute wetteloosheid. Dat is voor ons onaanvaardbaar.</p>
      <p sl="de">Zonder politieke stabiliteit geen economische stabiliteit, en zonder rechtsstaat geen politieke stabiliteit. Dit moet onze heldere en ondubbelzinnige boodschap zijn aan de Cambodjanen.</p>
    </intervention>
    <intervention id="4-228" speaker_id="4508" name="Erik MEIJER" is_mep="True" mode="spoken" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">auteur . – Voorzitter, na de Amerikaanse inval in Cambodja tijdens de oorlog om Vietnam, is het met Cambodja nooit meer goed gekomen. Sindsdien zijn daar de verhoudingen verhard en uiterst intolerant geworden. Eerst kwam met Amerikaanse steun een rechts regime aan de macht dat geen ander doel had dan het tegenwerken van China en Vietnam. Daarop volgde de jarenlange overmacht van de Rode Khmer die de illusie had dat de mensheid gelukkiger wordt als de stadsbevolking naar het platteland wordt teruggedreven en intellectuelen in boeren veranderen. Dat door China gesteunde regime heeft een enorm aantal doden gekost.</p>
      <p sl="nl">Al die intolerante regimes hebben een vanouds relatief vreedzame en tolerante samenleving omgevormd tot een land van moord en geweld. Ook nu Cambodja een parlementaire democratie is, zetten verschillende politieke partijen die oude traditie voort. Het liefst zouden ze elkaar verbieden en bij voorbaat uitsluiten van elke mogelijkheid om de regeermacht in handen te krijgen. Er worden mensen aangevallen zonder dat de ware schuldigen worden opgespoord en veroordeeld.</p>
      <p sl="nl">Ook met de misdaden uit het recente verleden kan men nog steeds niet omgaan. Die misdaden worden zoveel mogelijk verzwegen. In dat klimaat krijgen gewelddadige vormen van intimidatie alle kans en kan het zelfs uitlopen op moord op mensen die opkomen voor andere meningen en andere belangen. De laatste tijd richten de aanslagen zich op mensen van de vakbeweging, in het bijzonder in de kledingindustrie. Een en ander lijkt gericht tegen het recht van werknemers om zich zelfstandig te organiseren en voor hun belangen op te komen.</p>
      <p sl="nl">Het is belangrijk dat Europa hierover niet zwijgt, maar consequent opkomt voor de mensenrechten. Raad en Commissie dienen daarbij hun contacten met Cambodja te betrekken en aan de orde te stellen en vooral niet ondergeschikt te maken aan eventuele economische overwegingen zoals de olie voor de kust.</p>
    </intervention>
    <intervention id="4-229" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">auteur . – Mijnheer de Voorzitter, in sommige landen vervullen vakbonden een grotere rol dan alleen die van vakbond. Zo was het ooit in mijn land, Polen, met “Solidarność”, en zo is het nu ook in Cambodja. In Polen hebben de communisten een kwart eeuw geleden vakbondsleiders vermoord, en nu gebeurt hetzelfde met een vakbondsleider in Cambodja.</p>
      <p sl="pl">Tot nu toe is niemand in staat van beschuldiging gesteld, ondanks het feit dat Cambodja zich al tien jaar geleden in een speciale overeenkomst met de Europese Unie heeft verplicht tot het eerbiedigen van de mensenrechten en democratische beginselen.</p>
      <p sl="pl">Dit is natuurlijk maar een fragment van datgene waarover de eerdere sprekers al voortreffelijk hebben gesproken. Ik wil er alleen aan helpen herinneren dat de Europese Unie al drie jaar ijvert voor het aannemen van een achtdelige anticorruptiewet in Cambodja. We moeten ons nu duidelijk uitspreken over de situatie in dat land, zodat daar in de toekomst geen reden meer voor hoeft te zijn.</p>
    </intervention>
    <intervention id="4-230" speaker_id="4740" name="Marco CAPPATO" is_mep="True" mode="spoken" nationality="Italy" birth_date="25-05-1971" birth_place="Milano" p_group="Group of the Alliance of Liberals and Democrats for Europe" m_state="IT">
      <p sl="it">auteur. – Mijnheer de Voorzitter, geachte collega’s, kennelijk heeft het Cambodjaanse regime de onhebbelijke gewoonte om vakbondsleiders te elimineren. Zoals reeds werd gezegd is het niet de eerste keer dat dit gebeurt. Vandaag hebben wij vernomen dat de heer Hy Vuthy onder mysterieuze omstandigheden is vermoord.</p>
      <p sl="it">Mijns inziens moet de Europese Unie, ook met het oog op de voorbereiding van de verkiezingen in april, luidruchtig haar eigen stem laten horen. Wij moeten voorkomen te elfder ure te moeten vaststellen dat er onregelmatigheden zijn begaan, die altijd worden begaan.</p>
      <p sl="it">Een ander fundamenteel onderwerp betreft het strafhof voor de door de Rode Khmer begane misdaden. Wij zien dat de situatie nu al maanden lang vast zit, en ik geloof dat het Europees Parlement, maar ook de Commissie en de Raad, nu een voorstel moeten doen voor een openbare hoorzitting met de president van het strafhof om erachter te komen door welke problemen het strafhof het werk onmogelijk wordt gemaakt en om te proberen deze problemen op te lossen.</p>
      <p sl="it">Wij geven, ook als Fractie van de Alliantie van Liberalen en Democraten voor Europa, uiting aan onze solidariteit met de collega’s van onze politieke familie Sam Rainsy – waarvan vele leden, evenals 24 parlementsleden, ook lid zijn van de transnationale radicale en niet-gewelddadige partij – en betuigen onze solidariteit met de Montagnard-vluchtelingen in Cambodja. Ik hoop dat dit Parlement de twee amendementen zal aannemen die wij als ALDE-Fractie hebben ingediend.</p>
      <p sl="it">Inderdaad promoten de Verenigde Staten – om de reeds door de heer Posselt genoemde redenen – een appeasement -beleid en een beleid van goede betrekkingen met het Vietnamees regime. Daarbij stellen zij de problemen inzake de mensenrechten van vluchtelingen niet meer met dezelfde vastberadenheid als voorheen aan de orde. De Europese Unie heeft de mogelijkheid om zich in positieve zin te onderscheiden en de mensenrechtenclausule aan de orde te stellen in het kader van de overeenkomsten met het Cambodjaanse regime. Dit is een goede gelegenheid daartoe.</p>
    </intervention>
    <intervention id="4-231" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">namens de ALDE-Fractie. – Mijnheer de Voorzitter, dit is alweer een land waarover het Europees Parlement talloze resoluties heeft aangenomen die helaas maar weinig succes hebben gehad. Cambodja is gedurende tientallen jaren geteisterd door mensenrechtenschendingen van extreme omvang en hevigheid. De nachtmerrie tijdens de periode van het Rode Khmer-regime en de massavernietiging door massamoorden op burgers staan ons misselijkmakend levendig op het netvlies, maar zelfs vandaag de dag zijn respect voor de mensenrechten en het naleven van de rechtsstaat eerder theoretische idealen dan toepasbare en praktische realiteiten.</p>
      <p sl="en">De moord op de voorzitter van de Vrije vakbond van arbeiders van de Suntex-kledingfabriek op 24 februari van dit jaar en de ogenschijnlijke immuniteit voor de psychopathische Rode Khmer-moorden zijn voorbeelden van het gebrek aan motivatie bij de Cambodjaanse overheid om resoluut actie te ondernemen om de afschuwelijke situatie met betrekking tot de schendingen van de mensenrechten waarvan in het land nog steeds sprake is, aan te pakken. Hopelijk nemen de autoriteiten de boodschap van het Europees Parlement deze keer daadwerkelijk serieus.</p>
    </intervention>
    <intervention id="4-232" speaker_id="photo_generic" name="Neelie Kroes" is_mep="True" mode="spoken">
      <p sl="en">lid van de Commissie. – Mijnheer de Voorzitter, de Commissie heeft de situatie met betrekking tot de vakbonden in Cambodja nauwlettend in de gaten gehouden. De moord op de heer Vuthy, die in de vroege uren van 24 februari werd doodgeschoten toen hij naar huis ging na een nachtdienst in een textielfabriek, is meest recente van een reeks zeer verontrustende aanvallen op vakbondsleden in dat land. De heer Hy Vuthy is de derde vakbondsfunctionaris van de Vrije vakbond van arbeiders van het Koninkrijk Cambodja die de afgelopen drie jaar werd vermoord.</p>
      <p sl="en">Deze intimidatiecampagne tegen vakbondsleden wordt verergerd door een zwak politieapparaat en een zwakke rechterlijke macht, lokale machtsstrijd, politieke bemoeienis met de rechterlijke macht, corruptie en straffeloosheid. Verder zorgen de combinatie van een heftige strijd om lidmaatschap, minimale professionaliteit, politieke invloed en gebrekkige controle op de leden voor een gespannen sfeer in een aantal van de ondernemingen waar kleding wordt gemaakt.</p>
      <p sl="en">De Commissie heeft deze kwestie onlangs aangekaart bij de Cambodjaanse autoriteiten en verzocht om een grondig onderzoek naar deze moord, gepaste en doeltreffende actie naar aanleiding van de uitkomst van het onderzoek en berechting van degenen die verantwoordelijk zijn. De Europese Unie heeft de Cambodjaanse regering opgeroepen zich als deelnemer aan alle congressen van grote internationale vakbonden te houden aan de toezeggingen die zij heeft gedaan.</p>
      <p sl="en">De Commissie heeft ook de kwestie van het Rode Khmer-tribunaal ter sprake gebracht – en zal dat blijven doen – en de betrokken partijen met klem verzocht tot een overeenkomst te komen over de procedures voor de procesvoering zodat zo het gerechtelijk onderzoek zo snel mogelijk kan aanvangen. De Commissie zal één miljoen euro bijdragen aan de kosten van het tribunaal. Een succesvol Rode Khmer-tribunaal zal aanzienlijk bijdragen aan het uitbannen van het klimaat van straffeloosheid in Cambodja.</p>
      <p sl="en">Zoals het Parlement heeft aanbevolen in een eerdere resolutie over Cambodja, heeft de Commissie recentelijk een werkgroep opgericht die zich bezighoudt met kwesties op het gebied van het opzetten van instituten, administratieve hervormingen, hervormingen in de rechterlijke macht en op het gebied van wetgeving, overheid en mensenrechten, opdat de Cambodjaanse regering deze kwesties constructief kan aanpakken.</p>
      <p sl="en">Ik wil het Parlement ervan verzekeren dat de Commissie zal de situatie nauwlettend zal monitoren via haar delegatie in Phnom Penh en de missies van lidstaten van de Europese Unie in Cambodja. De internationale gemeenschap – en in het bijzonder de Europese Unie – die een belangrijke rol heeft gespeeld bij het inrichten van het nieuwe Cambodja, moet ervoor zorgen dat de mensenrechten in dat land worden gewaarborgd.</p>
    </intervention>
    <intervention id="4-233" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Het debat is gesloten.</p>
      <p sl="nl">De stemming vindt na afloop van de debatten plaats.</p>
    </intervention>
  </section>
  <section id="creitem26" title="11.3. Nigeria">
    <intervention id="4-235" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Aan de orde is het debat over vijf ontwerpresoluties over Nigeria .</p>
    </intervention>
    <intervention id="4-236" speaker_id="2341" name="Michael GAHLER" is_mep="True" mode="spoken" nationality="Germany" birth_date="22-04-1960" birth_place="Frankfurt/Main" m_state="DE">
      <p sl="de">auteur . – Mijnheer de Voorzitter, ik moet eerlijk zeggen dat ik een debat over de ontwikkelingen in Zimbabwe urgenter vind dan de drie onderwerpen waarover wij deze week debatteren. De gedetailleerde verslagen die ik ontvang zijn buitengewoon schokkend. Maar helaas kunnen we vandaag niet over Zimbabwe debatteren vanwege de beperking tot drie onderwerpen die we onszelf hebben opgelegd in het urgentiedebat. Ik hoop dat wij in de Werkgroep over Parlementaire hervorming deze zelfbeperking in het urgentiedebat afschaffen.</p>
      <p sl="de">Wat betreft de situatie in Nigeria lijkt het ons gepast om te kijken naar de tekortkomingen op het terrein van de mensenrechten als geheel, met name gezien de aanstaande verkiezingen, en ons niet te beperken tot één onderwerp. Wij zijn van mening, en hebben dat ook met zoveel woorden gezegd, dat het huidige wetsvoorstel in Nigeria schendingen bevat van de fundamentele mensenrechten. We zijn tegen iedere vorm van discriminatie wegens seksuele geaardheid, en zijn ook van mening dat de persoonlijke levenssfeer uitsluitend en alleen een privé-zaak is die door de staat niet mag worden gecriminaliseerd.</p>
      <p sl="de">Wij beschouwen het als een schending van de vrijheid van meningsuiting als iemand die voor een liberalere wetgeving pleit daarvoor achter de tralies wordt gezet. We zijn echter ook van mening dat we in een resolutie over Nigeria ook een standpunt dienen in te nemen over de andere problemen waarmee de mensen daar te kampen hebben, namelijk het wijdverbreide geweld, de corruptie, de immuniteit van degenen die de mensenrechten schenden, de politieke intimidatie in de aanloop naar de verkiezingen, mogelijk ook door veiligheidstroepen, de bedreiging van de onafhankelijkheid van de nationale kiescommissie, het feit dat de doodstraf in Nigeria nog steeds van kracht is, dat er nog steeds sprake is van vernederende lijfstraffen en dat ook de kinderarbeid nog steeds een ernstig probleem vormt. Daar wij al deze punten als geheel willen beschouwen, geven wij er de voorkeur aan om voor onze eigen resolutie te stemmen en niet voor de gemeenschappelijke ontwerptekst.</p>
    </intervention>
    <intervention id="4-237" speaker_id="4508" name="Erik MEIJER" is_mep="True" mode="spoken" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">auteur . – Voorzitter, Nigeria is een land van verscheidenheid. Er wonen vele volkeren met uiteenlopende talen en culturen. Alleen door de Britse kolonisatie zijn ze bijeen gebracht in één staatsverband. Afscheidingsbewegingen zoals die van Biafra zijn al lang geleden met een enorme militaire overmacht onderdrukt. Het heeft bijgedragen tot de militarisering van het land.</p>
      <p sl="nl">We zien nu de ontwikkeling dat de relatief grote individuele vrijheid in het christelijke zuiden waar Europese normen het meeste zijn doorgedrongen, wordt onderworpen aan de strenge leefregels uit het traditioneel geïsoleerde orthodox-islamitische noorden. Nog sterker dan in de Verenigde Staten, waar president Bush tevergeefs probeerde om in de grondwet een verbod vast te leggen op huwelijksrelaties tussen personen van hetzelfde geslacht, wordt in Nigeria geprobeerd homoseksualiteit tegen te gaan. Het gaat er zelfs niet meer alleen om ontmoediging, maar om een poging tot uitroeiing.</p>
      <p sl="nl">Dit leidt er niet alleen toe dat geen huwelijken tussen personen van gelijk geslacht of daaraan min of meer gelijkwaardige rechtsposities worden toegestaan, maar ook dat alle personen die betrokken zijn bij belangenorganisaties van homoseksuele mannen en lesbische vrouwen strafbaar worden gesteld. Rechten die eerder vanzelfsprekend leken, dreigen in de nieuwe wetgeving te worden afgeschaft. Door homoseksualiteit te verbieden en te vervolgen verdwijnt dat verschijnsel niet. Het leidt alleen tot rechtvaardiging van geweld en onderdrukking tegen een deel van de bevolking.</p>
      <p sl="nl">Dat geweld past in eerdere pogingen om verkrachte vrouwen die ongehuwd een kind ter wereld brachten, daarvoor de doodstraf toe te dienen. Die opmars van in de wet vastgelegd onrecht moet bestreden worden. We moeten die krachten in Nigeria die op zulke wetten aandringen, duidelijk maken dat die leiden tot onaanvaardbare situaties en in dit geval ook tot de verdere opmars van geslachtsziekten, waaronder aids. Europa mag daarover niet zwijgen, ook niet als we graag Nigeriaanse olie importeren.</p>
    </intervention>
    <intervention id="4-238" speaker_id="28266" name="Sophia in 't VELD" is_mep="True" mode="spoken" nationality="Netherlands" birth_date="13-09-1963" birth_place="Vollenhove" m_state="NL">
      <p sl="nl">auteur . – Voorzitter, ik ben het wel eens met de heer Gahler dat er heel veel meer problemen zijn in Nigeria en ook in andere landen, maar soms liggen problemen zo gevoelig en zijn zij zo moeilijk dat je er echt de spotlight op moet zetten en dat je een speciale inspanning moet leveren om die problemen uit te roeien.</p>
      <p sl="nl">De situatie van homoseksuelen is overal in de wereld problematisch. Het gaat hier om een schending van de fundamentele mensenrechten en ik denk dat het echt zaak is dat het Europees Parlement en de Europese Unie in de wereld het voortouw nemen in de strijd tegen de criminalisering van homoseksualiteit. Daarom ben ik ook heel blij dat deze resolutie hier ter tafel ligt en ik hoop ook dat we de consequenties daaruit gaan trekken, dat wil zeggen dat, als Nigeria geen gevolg geeft aan de oproep van het Europees Parlement, we echt onze relaties met Nigeria moeten gaan herzien. Want het kan niet zo zijn dat we hier altijd mensenrechten propageren en vervolgens, als onze partners zich niet daaraan houden, onze ogen sluiten. We moeten daarin echt consequent zijn.</p>
      <p sl="nl">Ik wou tenslotte nog eens een keer direct het woord richten tot president Obasanjo, die ooit uit handen van de Liberalen de prijs voor vrijheid heeft ontvangen voor zijn werk ten bate van de democratie in zijn land. Ik zou hem nog een keer willen oproepen om zich in te zetten voor alle inwoners van zijn land, ook de homoseksuele Nigerianen.</p>
    </intervention>
    <intervention id="4-239" speaker_id="28392" name="Józef PINIOR" is_mep="True" mode="spoken" nationality="Poland" birth_date="09-03-1955" birth_place="Rybnik" p_group="Socialist Group in the European Parliament" m_state="PL">
      <p sl="pl">auteur . – Mijnheer de Voorzitter, zonder twijfel moeten we ons vandaag ook bezighouden met de situatie in Zimbabwe en de laatste repressieve maatregelen tegen de politieke oppositie in het land.</p>
      <p sl="pl">Mijn fractie dient een resolutie in over Nigeria. Momenteel wordt de situatie in Nigeria nauwlettend door ons gevolgd met het oog op de zogeheten „same sex marriage prohibition act ”, waarvan de eerste en tweede lezing in het parlement al heeft plaatsgevonden. Nigeria geniet groot aanzien en betekenis, zowel in Afrika zelf als in de geglobaliseerde wereldorde van tegenwoordig. Tegelijkertijd zijn we ons ervan bewust dat er in Nigeria voortdurend sprake is van geweld en schendingen van mensenrechten. Zelfs gedwongen kinderarbeid en kinderhandel komen voor.</p>
      <p sl="pl">De wet waar ik het nu over heb, geeft in het bijzonder aanleiding tot zorg. Ik wil aandacht vragen voor het feit dat de wet niet alleen een huwelijk tussen seksegenoten verbiedt, maar ook dreigt met arrestatie en gevangenisstraf voor alleen al het spreken over rechten van seksuele minderheden, en voor organisatie in clubs, culturele verenigingen of verbanden.</p>
      <p sl="pl">Het aannemen van deze wet door het Nigeriaanse parlement betekent ongetwijfeld een ernstige schending van de burger- en mensenrechten in het land. Ik wil erop attenderen dat het wetsontwerp is behandeld door Human Rights Watch , dat in een verklaring van 28 januari de wet betitelde als een uiting van homofobie.</p>
      <p sl="pl">Het Europees Parlement moet alle landen oproepen tot het eerbiedigen van mensenrechten, burgerrechten en de hedendaagse cultuur, in het bijzonder de landen die zoveel prestige en respect genieten als Nigeria en die voor ons zo’n belangrijk referentiepunt zijn bij het opbouwen van een internationale politieke orde.</p>
    </intervention>
    <intervention id="4-240" speaker_id="28139" name="Carl SCHLYTER" is_mep="True" mode="spoken" nationality="Sweden" birth_date="07-01-1968" birth_place="Danderyd" p_group="Group of the Greens/European Free Alliance" m_state="SE">
      <p sl="sv">auteur. – Mijnheer de Voorzitter, ondanks vele problemen is de situatie verbeterd sinds de val van de militaire dictatuur in 1999. Het is daarom merkwaardig dat men nu plotseling met een wet komt die de mensenrechten aantast. Homoseksualiteit is al verboden en kan op allerlei manieren worden gestraft, van boetes tot 14 jaar gevangenisstraf. We weten dat er op deelstaatniveau shariawetten bestaan die straffen toestaan van 100 zweepslagen voor een ongehuwde en zelfs de doodstraf voor een gehuwd persoon. Nu wil men niet alleen een verbod invoeren op homohuwelijken, maar men wil zelfs degenen die optreden als getuige of hulp bij de organisatie van het huwelijk straffen met maximaal vijf jaar gevangenisstraf.</p>
      <p sl="sv">Kan iemand hier mij uitleggen wat er voor levensgevaarlijks en revolutionairs is aan het optreden als getuige bij de liefdesverklaring van twee mensen? Ik kan niet begrijpen waarom daar een straf op moet staan. Omdat de wet ook elke vorm van steun aan organisaties van homoseksuelen verbiedt, dreigen ook advocaten en activisten te worden getroffen, wat een debat over de rechten van homoseksuelen onmogelijk maakt.</p>
      <p sl="sv">De feitelijke praktijk van dit moment is dat er bijvoorbeeld zoveel tolerantie voor homoseksualiteit heerst dat het grootste dagblad, This Day , contactadvertenties voor lesbiennes kan plaatsen. Deze wet heeft niet te maken met de strijd tegen verspreiding van aids, zoals sommigen beweren – de grote meerderheid van de besmette personen is heteroseksueel – en zelfs al zou dat een motief zijn, dan zou dat heel dom zijn, want vaste verhoudingen verminderen de verspreiding van de besmetting. Gezien de huidige situatie zou men huwelijken tussen homoseksuelen moeten aanmoedigen en vergemakkelijken. Nigeria heeft meer behoefte aan liefde en saamhorigheid, en als dit soort wetten wordt goedgekeurd, is dat een terugkeer naar dictatuur en onderdrukking. Ik roep de president op om deze wet af te schaffen.</p>
    </intervention>
    <intervention id="4-241" speaker_id="28377" name="Lidia Joanna GERINGER de OEDENBERG" is_mep="True" mode="spoken" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">namens de PSE-Fractie. – Mijnheer de Voorzitter, ik wil de Commissie vragen om aandacht voor het Nigeriaanse wetsontwerp waarover we vandaag spreken. Het wetsontwerp zou in derde lezing moeten worden aangenomen, voor het verstrijken van deze zittingsperiode. Het ontwerp is een openlijke schending van grondrechten en burgerlijke vrijheden. Een deel van de bevolking wordt openlijk gediscrimineerd, wat kan leiden tot toename van homofobie in de samenleving.</p>
      <p sl="pl">Het verbod op registratie van alle verenigingen en verbanden van mensen met een afwijkende seksuele geaardheid wordt bovendien gesanctioneerd door gevangenisstraf voor elke poging die in die richting ondernomen wordt, in het openbaar of in besloten kring. Daarnaast bestaat het risico dat dit beleid ertoe leidt dat mensen uit de LGTB-groepen slechts beperkt toegang tot medische zorg krijgen, waardoor de effectiviteit van de maatregelen die zijn genomen in de strijd tegen aids zal afnemen.</p>
      <p sl="pl">De lidstaten en de Commissie moeten duidelijk optreden tegen bovenstaande situatie en niet toestaan dat de Nigeriaanse autoriteiten de wet in deze vorm aannemen. Bovendien moet de Europese Unie hieruit conclusies trekken voor de toekomst: ze moet het verbod op elke vorm van discriminatie, dat deel uitmaakt van de verdragen die zijn gesloten met de ACS-landen en derde landen, sterker benadrukken.</p>
    </intervention>
    <intervention id="4-242" speaker_id="4740" name="Marco CAPPATO" is_mep="True" mode="spoken" nationality="Italy" birth_date="25-05-1971" birth_place="Milano" p_group="Group of the Alliance of Liberals and Democrats for Europe" m_state="IT">
      <p sl="it">namens de ALDE-Fractie.- Mijnheer de Voorzitter, geachte collega’s, ik denk dat wij moeten ingaan op hetgeen de heer Gahler zei, die ons vroeg of er ernstigere en belangrijkere vraagstukken zijn dan hetgeen in en buiten Nigeria gebeurt.</p>
      <p sl="it">Ik vind van wel, en ben het eens met de mening van mevrouw in ’t Veld. Ik ben evenwel ook van mening dat steun moet worden gegeven aan deze resolutie en wel om twee belangrijke redenen. De eerste reden is dat we de mogelijkheid hebben om iets te doen voordat er iets ergs gebeurt. In plaats van achter de gebeurtenissen aan te hollen gedurende de komende vijftien of twintig jaar en ons te beklagen over de veroordelingen die deze wet met zich mee zal brengen als ze op duizenden burgers van toepassing wordt – zoals reeds herhaaldelijk in Nigeria het geval is geweest, bijvoorbeeld met de terdoodveroordelingen – hebben wij als Europees Parlement de mogelijkheid om anticiperend op te treden. Mijns inziens is dit een gulden kans.</p>
      <p sl="it">Hetzelfde geldt misschien voor de tekenen dat president Obasanjo toegeeft aan de druk van de islamitische fundamentalisten in de noordelijke deelstaten. Onze betrekkingen van vriendschap, maar indien nodig ook van harde kritiek, zouden de president kunnen helpen weerstand te bieden aan de ramp van het fundamentalisme, dat ook in Nigeria vaste voet aan wal dreigt te krijgen.</p>
    </intervention>
    <intervention id="4-243" speaker_id="24087" name="Marcin LIBICKI" is_mep="True" mode="spoken" nationality="Poland" birth_date="02-02-1939" birth_place="Poznań" p_group="Union for Europe of the Nations Group" m_state="PL">
      <p sl="pl">namens de UEN-Fractie . – Mijnheer de Voorzitter, in deze Kamer heb ik al veel besluiten de revue zien passeren waarmee ik het niet eens was – dat is normaal in de politiek. Dit is waarschijnlijk het eerste besluit dat door deze Kamer moet worden aangenomen waarmee ik het absoluut oneens ben. De ongelooflijke hypocrisie in het besluit is hier de oorzaak van. Mijn oordeel is gebaseerd op vijf feiten. Ten eerste wil het Europees Parlement zich mengen in andermans zaken. Niet in criminele zaken, maar in wetsbesluiten die een soevereine staat wil aannemen om de openbare zeden te regelen.</p>
      <p sl="pl">Ten tweede wordt in deze gezamenlijke resolutie kritiek op de voorgestelde regelgeving verward met vermeende misdrijven die wel moeten volgen op deze wetsbesluiten. Ten derde voert Nigeria een dramatisch gevecht tegen aids. Het land wil de manieren waarop aids meestal wordt overgedragen terugdringen, evenals het sekstoerisme, Europees sekstoerisme. Wij willen dit onmogelijk maken onder het mom van zogenaamde bescherming tegen aids.</p>
      <p sl="pl">Ten vierde wordt een verbazingwekkend voorstel gedaan. In punt vier wordt gesproken over sancties. Sancties die niet zijn opgelegd na de volkerenmoorden in China, Tibet, Sri Lanka en Soedan. Nu blijkt dat we Nigeria willen behandelen zoals we andere staten, die de grootste misdrijven hebben begaan, hadden moeten behandelen, maar niet hebben behandeld.</p>
      <p sl="pl">Ten vijfde acht ik het hoogst onjuist dat deze kwestie onder het punt ‘mensenrechten’ op de agenda prijkt. Ten zesde zal ik tegen deze gezamenlijke resolutie stemmen en voor de resolutie van de PPE, hoewel ik het met die laatste evenmin eens ben, maar ik denk dat er dan een grotere kans bestaat dat de gezamenlijke resolutie wordt weggestemd, die gewoonweg een belediging van het gezonde verstand is.</p>
    </intervention>
    <intervention id="4-244" speaker_id="28409" name="Raül ROMEVA i RUEDA" is_mep="True" mode="spoken" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="es">namens de Verts/ALE-Fractie . – Daar ben ik het niet mee eens, mijnheer Libicki. Dit is een fundamentele kwestie over mensenrechten en grondrechten. Terwijl in diverse landen in de wereld ratio en gezond verstand de boventoon voeren en wetten worden aangenomen die discriminatie niet alleen uitsluiten maar ook strafbaar maken als het tegen lesbiennes, homoseksuelen, biseksuelen en transseksuelen is gericht, worden er in andere landen zoals in Nigeria en de Verenigde Staten, en zelfs binnen de Europese Unie, wettelijke maatregelen gepropageerd die een teruggang betekenen. We moesten daarom wel reageren.</p>
      <p sl="es">In een land waarin hoofdstuk 42, artikel 214 van het strafwetboek bepaalt dat alleen al een seksuele relatie tussen personen, volwassenen, van hetzelfde geslacht bestraft wordt met 14 jaar gevangenisstraf, is het Nigeriaanse ministerie van Justitie momenteel van plan om nog verder te gaan en huwelijken tussen personen van hetzelfde geslacht en het sluiten van zo’n huwelijk te bestraffen met 5 jaar gevangenisstraf.</p>
      <p sl="es">Het lijkt erop dat de herhaalde verzoeken van de Commissie voor de rechten van de mens van de Verenigde Naties aan de lidstaten om alle wetten af te schaffen die lesbiënnes, homoseksuelen, biseksuelen en transseksuelen discrimineren, en het feit dat deze mensen precies dezelfde rechten hebben als heteroseksuelen, niet voldoende zijn. Om die reden vind ik dat dit Parlement moest reageren op deze buitensporige kwestie.</p>
    </intervention>
    <intervention id="4-245" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">Mijnheer de Voorzitter, Nigeria is een groot Afrikaans land dat sinds het einde van de militaire dictatuur in 1999 worstelt met het doorvoeren van moderne hedendaagse hervormingen. De aankomende verkiezingen hebben ervoor gezorgd dat kwesties op het gebied van het respect voor de mensenrechten een centrale plaats hebben gekregen in het politieke debat. In dit verband heeft de directeur van Human Rights Watch voor Afrika heel toepasselijk gezegd: “Nigeria heeft leiders nodig die de afschrikwekkende problemen van het land op het gebied van de mensenrechten oplossen”. De kwestie van vrijheid op het gebied van seksuele geaardheid en het decriminaliseren van homoseksualiteit – hoewel dit heel gevoelig ligt – is in de ogen van de ontwikkelde wereld van belang voor de individuele vrijheid, onder voorwaarde dat dit geen inbreuk is op de vrijheid van anderen.</p>
      <p sl="en">We doen een beroep op de Nigeriaanse autoriteiten, en met name de Nigeriaanse afgevaardigden en senatoren, dit in gedachten te houden wanneer een relevant wetsvoorstel in overweging wordt genomen. Deze ontwerpresolutie moet niet zo worden uitgelegd dat het Europees Parlement homoseksualiteit boven andere aandachtsgebieden stelt, zoals de epidemische corruptie in Nigeria of het verwerpelijke gewelddadige gedrag van de veiligheidsdiensten van de regering. Nigeria moet ook op deze gebieden snel orde op zaken stellen.</p>
    </intervention>
    <intervention id="4-246" speaker_id="photo_generic" name="Neelie Kroes" is_mep="True" mode="spoken">
      <p sl="en">lid van de Commissie. – Mijnheer de Voorzitter, het voorstel voor een wet inzake (een verbod op) het homohuwelijk dat begin vorig is ingediend bij de Nigeriaanse Federale Uitvoerende Raad is door de Commissie nauwlettend gevolgd. De Commissie deelt de diepe bezorgdheid die al is geuit door internationale organisaties, waaronder de Verenigde Naties – bij monde van de speciale vertegenwoordiger van de secretaris-generaal die zich bezighoudt met de beschermers van de mensenrechten – over de gevolgen indien deze wet wordt goedgekeurd: de toename van discriminatie, en de schending van de rechten van het individu en van het recht op vrije omgang.</p>
      <p sl="en">De Commissie is het eens met de analyse van de Nigeriaanse en internationale mensenrechtenorganisaties met betrekking tot mogelijke vergeldingen voor personen die een homoseksuele relatie aangaan of daarvan verdacht worden. Hetzelfde geldt voor mensenrechtenbeschermers die waarschuwen voor de negatieve gevolgen voor de mensenrechten van deze homofobe wet. Door de wet lopen ze een groter risico om zomaar gearresteerd, gevangengezet, gemarteld en slecht behandeld te worden. De wet bekrachtigt de extreem zware maatregelen die nu bestaan. Volgens het strafrecht in Nigeria kan homoseksueel gedrag een straf van maximaal veertien jaar opleveren, terwijl de sharia, die in elf staten in Nigeria is aangenomen, de doodstraf oplegt voor livat [‘sodomie’].</p>
      <p sl="en">Met de wet zouden tevens een aantal internationale mensenrechtenwetten en verdragen geschonden worden waar Nigeria zich naar geschikt heeft en die het land geratificeerd heeft, waaronder mogelijk haar eigen grondwet en strategische artikelen uit de Overeenkomst van Cotonou. In het licht van bovenstaande en de conclusies met betrekking tot de verhoudingen tussen de Europese Unie en Nigeria die zijn aangenomen door de Raad algemene zaken en externe betrekkingen in 2003, bevestigt de Commissie haar bereidheid om bij te dragen aan de implementatie van de resolutie die het Parlement op het punt staat aan te nemen. De Commissie is bereid samen met de lidstaten actief deel te nemen aan de politieke dialoog die wordt aangekondigd in artikel 8 van de Overeenkomst van Cotonou. In deze politieke dialoog zal de specifieke kwestie met betrekking tot de wet inzake het homohuwelijk volledig aan de orde komen, evenals de essentiële zaken op het gebied van mensenrechten, democratische grondwaarden, de rechtsstaat en good governance die in artikel 9 van de Overeenkomst van Cotonou worden genoemd.</p>
      <p sl="en">Tot slot moedigt de Commissie het Europees Parlement aan een vervolg te geven aan het bezoek dat zijn vorige Voorzitter, de heer Josep Borrell Fontelles, aan het Nigeriaanse parlement bracht, opdat er een regelmatige dialoog tussen de twee parlementen tot stand wordt gebracht.</p>
    </intervention>
    <intervention id="4-247" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Het debat is gesloten.</p>
      <p sl="nl">De stemming vindt na afloop van de debatten plaats, oftewel zo dadelijk.</p>
    </intervention>
  </section>
  <section id="creitem27" title="12. Stemmingen">
    <intervention id="4-249" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">We gaan nu over tot de stemming.</p>
      <a text="(Uitslagen en nadere bijzonderheden betreffende de stemmingen: zie notulen)"/>
    </intervention>
  </section>
  <section id="creitem28" title="12.1. Guatemala (stemming)">
    <intervention id="4-252" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">Mijnheer de Voorzitter, er zijn een aantal kleine maar belangrijke woordfouten in de resolutie geslopen. Ik stel voor deze fouten als volgt te herstellen: in overweging B het woord “auteurs” vervangen door het woord “daders” en in overweging C de woorden “intellectuele auteurs” vervangen door het woord “aanstichters”.</p>
    </intervention>
    <intervention id="4-253" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Zijn er bezwaren tegen deze mondelinge amendementen?</p>
      <a text="(De mondelinge amendementen worden in aanmerking genomen)"/>
    </intervention>
  </section>
  <section id="creitem29" title="12.2. Cambodja (stemming)"/>
  <section id="creitem30" title="12.3. Nigeria (stemming)"/>
  <section id="creitem31" title="12.4. Aanslag op Galina Kozlova, lid van de raad van bestuur van de Mari Ušem-organisatie en hoofdredactrice van het literair magazine Ontšõko (stemming)">
    <intervention id="4-257" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Hiermee is de stemming beëindigd.</p>
    </intervention>
  </section>
  <section id="creitem32" title="13. Stemverklaringen">
    <intervention id="4-260" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="en">Mijnheer de Voorzitter, gedurende mijn spreektijd tijdens het debat over de kwestie inzake Galina Kozlova heb ik mijn dankbaarheid voor het initiatief tot die resolutie uitgesproken naar onze collega's van de PPE-DE-fractie, de heer Kelam, de heer Landsbergis en de heer Tannock. Later hoorde ik dat het eerste initiatief afkomstig was van onze Estse collega van de ALDE-Fractie, de heer Savi. Ik wil daarom mijn respect en dankbaarheid jegens hem uitspreken.</p>
    </intervention>
    <intervention id="4-261" speaker_id="24087" name="Marcin LIBICKI" is_mep="True" mode="spoken" nationality="Poland" birth_date="02-02-1939" birth_place="Poznań" p_group="Union for Europe of the Nations Group" m_state="PL">
      <p sl="pl">In de kwestie Nigeria heb ik vóór de resolutie van de PPE gestemd, niet omdat ik die goed vind, maar omdat ik denk dat het aannemen van de gezamenlijke resolutie die door de linkse fracties werd ingediend, een grotere blamage voor deze Kamer is. Ik ben ook van mening dat de resolutie van de PPE een betere oplossing biedt.</p>
    </intervention>
    <intervention id="4-262" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Ik wil u erop wijzen dat er over urgente zaken geen stemverklaringen kunnen worden afgelegd.</p>
    </intervention>
    <intervention id="4-263" speaker_id="28300" name="Zbigniew ZALESKI" is_mep="True" mode="spoken" nationality="Poland" birth_date="29-04-1947" birth_place="Rogoziniec" p_group="Group of the European People's Party (Christian Democrats)" m_state="PL">
      <p sl="fr">Mijnheer de Voorzitter, ik wil enkel nog kort iets toevoegen aan wat de heer Libicki zojuist zei: de ontwerpresolutie van de Fractie van de Europese Volkspartij (Christen democraten) en Europese Democraten was niet het resultaat van een compromis.</p>
    </intervention>
    <intervention id="4-264" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Hiermee zijn de stemverklaringen beëindigd.</p>
      <p sl="nl">Alvorens de zitting te onderbreken, heb ik nog een aantal aankondigingen.</p>
    </intervention>
  </section>
  <section id="creitem33" title="14. Besluiten inzake bepaalde documenten: zie notulen"/>
  <section id="creitem34" title="15. Samenstelling commissies en delegaties: zie notulen">
    <intervention id="4-265" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">Mijnheer de Voorzitter, aangezien u zes bladzijden met namen moet voorlezen, stel ik voor dat we aannemen dat de namen zijn voorgelezen in plaats van dat u ze echt voorleest. Dat scheelt tijd en voorkomt dat u in verlegenheid wordt gebracht bij het uitspreken van heel vreemde namen.</p>
    </intervention>
    <intervention id="4-266" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Het is heel vriendelijk van u, mijnheer Matsakis, dat u mij dit vervelende karweitje wilt besparen. Helaas schrijft ons Reglement uitdrukkelijk voor dat ik de hele namenlijst oplees.</p>
      <p sl="nl">Na de mededeling van de samenstelling van de commissies en delegaties</p>
    </intervention>
    <intervention id="4-271" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">Mijnheer de Voorzitter, ik zou graag een stemming bij naamafroeping willen voorstellen.</p>
    </intervention>
    <intervention id="4-272" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">U hebt daar op zich het volste recht toe, maar een verzoek had binnen de voorgeschreven termijn moeten worden ingediend. Ik kan het daarom niet inwilligen.</p>
    </intervention>
  </section>
  <section id="creitem35" title="16. Bekendmaking gemeenschappelijke standpunten van de Raad: zie notulen"/>
  <section id="creitem36" title="17. In het register ingeschreven schriftelijke verklaringen (artikel 116 van het reglement)"/>
  <section id="creitem37" title="18. Verzending van de tijdens deze vergadering aangenomen teksten: zie notulen"/>
  <section id="creitem38" title="19. Rooster van de volgende vergaderingen: zie notulen"/>
  <section id="creitem39" title="20. Onderbreking van de zitting">
    <intervention id="4-277" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">We zijn aan het einde gekomen van onze agenda, en ik verklaar de zitting van het Europees Parlement te zijn onderbroken.</p>
      <a text="(De vergadering wordt om 17.05 uur gesloten)"/>
    </intervention>
  </section>
</text>
