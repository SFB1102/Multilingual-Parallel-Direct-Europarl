<?xml version='1.0' encoding='utf-8'?>
<text id="20070924.NL" lang="nl" date="2007-09-24" place="Straatsburg" edition="Uitgave PB">
  <section id="creitem1" title="1. Hervatting van de zitting">
    <intervention id="1-004" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Ik verklaar de zitting van het Europees Parlement, die op donderdag 6 september werd onderbroken, te zijn hervat.</p>
    </intervention>
  </section>
  <section id="creitem2" title="2. Verklaringen van de Voorzitter">
    <intervention id="1-006" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Beste collega’s, met groot verdriet hebben we kennis genomen van het verscheiden van onze vroegere collega Lord Nicholas Bethell, die twee keer lid was van het Europees Parlement, van 1975 tot 1994 en van 1999 tot 2003. Nicholas Bethell overleed op 8 september op de leeftijd van 69 jaar na lang en dapper te hebben gestreden tegen de ziekte van Parkinson. Gedurende de vele jaren dat hij deel uitmaakte van het Europees Parlement, was Nicholas Bethell een voortreffelijk ondervoorzitter van de Politieke Commissie. Hij wijdde zich energiek aan tal van onderwerpen, waarover hij ook verslagen opstelde: de liberalisering van het luchtvervoer, het EU-lidmaatschap van Cyprus en de introductie van de Sacharov-prijs, die de afgelopen jaren voor veel mensen overal ter wereld een morele steun is geweest bij hun strijd tegen onderdrukking.</p>
      <p sl="nl">Ik wil daarover graag nog iets zeggen: Nicholas Bethell beheerste de Russische taal perfect en bereisde de toenmalige Sovjet-Unie herhaaldelijk, ondanks het grote persoonlijke risico. Hier sloot hij vriendschap met talloze vooraanstaande dissidenten, zoals Alexandr Solzjenitsyn, Andrej Sacharov, Anatoli Sjtsjaranski en Alexander Ginsburg. Hij discuteerde met hen, interviewde hen, zette zich in voor hun vrijlating toen ze in hechtenis zaten en vocht daarnaast ook voor de vrijheid van volkeren en voor gerechtigheid. Nicholas Bethell vertaalde twee boeken van Alexandr Solzjenitsyn in het Engels en haalde Anatoli Sjtsjaranski en Elena Bonner, de weduwe van Andrej Sacharov, naar het Europees Parlement – en dat niet één keer, maar herhaaldelijk.</p>
      <p sl="nl">Nicholas Bethell was een collega en vriend die door zijn manier van handelen wist te overtuigen en aan de weg timmerde. We gedenken hem in dankbaarheid.</p>
      <p sl="nl">Beste collega’s, ik heb zo-even vernomen dat in Afghanistan twee Spaanse soldaten zijn gedood door een mijn en twee andere Spaanse soldaten zwaar gewond zijn geraakt. Ik wil u verzoeken Lord Bethell en alle slachtoffers van het terrorisme in stilte te gedenken.</p>
      <a text="(Het Parlement neemt een minuut stilte in acht)"/>
      <p sl="nl">Dank u wel.</p>
      <p sl="nl">Dames en heren, we hebben kennis genomen van de betogingen voor democratie en vrijheid in Birma (Birma). Ik wil graag namens ons allen onze solidariteit en sympathie tot uitdrukking brengen. Dit geldt in het bijzonder voor mevrouw Aung San Suu Kyi, winnares van de Sacharov-prijs van het Europees Parlement, die al jaren onder huisarrest staat. Het Europees Parlement uit zijn hoop dat de tijd mag komen dat wij mevrouw Aung San Suu Kyi hier in het Parlement mogen verwelkomen. Wij verzoeken de autoriteiten in Birma dringend alle gearresteerden onmiddellijk vrij te laten en hun toe te staan hun recht om te demonstreren te mogen uitoefenen.</p>
      <a text="(Applaus)"/>
    </intervention>
  </section>
  <section id="creitem3" title="3. Goedkeuring van de notulen van de vorige vergadering: zie notulen">
    <intervention id="1-008" speaker_id="24030" name="Philip CLAEYS" is_mep="True" mode="spoken" nationality="Belgium" birth_date="24-05-1965" birth_place="Gent" p_group="Non" m_state="BE">
      <p sl="nl">Voorzitter, gewoon een mededeling in de marge van deze plenaire zittingsweek. Zoals u weet, vindt straks de eerste ronde voor de verkiezing van de Sacharov-prijs 2007 plaats. Er waren vijf kandidaten genomineerd. De ITS-Fractie had ook iemand voorgedragen, de oecumenische patriarch van Constantinopel. Wij hebben moeten vaststellen dat de patriarch onder druk is gezet om zijn kandidatuur te weigeren. Zoiets heeft zich volgens mij nog nooit voorgedaan sinds de Sacharov-prijs in het Europees Parlement bestaat. Hij was ermee akkoord dat hij zou worden voorgedragen door onze fractie – de heer Binev heeft hem dat gevraagd en het was allemaal in orde. Het is een vorm van pure onverdraagzaamheid die zich hier voordoet. Bij mijn weten is het nog nooit gebeurd dat iemand onder druk wordt gezet om zijn kandidatuur te weigeren enkel en alleen, omdat de voordracht van een fractie komt die tegen de stroom in roeit. Welnu, om tegen een dergelijke vorm van onverdraagzaamheid, tegen dergelijke laag-bij-de-grondse politieke spelletjes te protesteren, kan ik nu reeds aankondigen dat de ITS-Fractie weigert om straks aan de stemmingsronde deel te nemen.</p>
    </intervention>
    <intervention id="1-009" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Geachte collega Claeys, ik heb er van gehoord, maar kan nu niet ingaan op de door u uiteengezette gang van zaken. Het is nu niet het juiste tijdstip het Parlement hierover te informeren. Dit dient in een ander kader te gebeuren, zodat we van gedachten kunnen wisselen over deze kwestie.</p>
    </intervention>
  </section>
  <section id="creitem4" title="4. Samenstelling Parlement: zie notulen"/>
  <section id="creitem5" title="5. Ondertekening van volgens de medebeslissingsprocedure aangenomen besluiten: zie notulen"/>
  <section id="creitem6" title="6. Rectificatie (artikel 203 bis van het Reglement): zie notulen"/>
  <section id="creitem7" title="7. Ingekomen stukken: zie notulen"/>
  <section id="creitem8" title="8. Mondelinge vragen en schriftelijke verklaringen (indiening): zie notulen"/>
  <section id="creitem9" title="9. Vervallen schriftelijke verklaringen (artikel 116): zie notulen"/>
  <section id="creitem10" title="10.  Van de Raad ontvangen verdragsteksten: zie notulen"/>
  <section id="creitem11" title="11. Verzoekschriften: zie notulen"/>
  <section id="creitem12" title="12. Aan de standpunten en resoluties van het Parlement gegeven uitvoering: zie notulen"/>
  <section id="creitem13" title="13. Kredietoverschrijvingen: zie notulen"/>
  <section id="creitem14" title="14. Regeling van de werkzaamheden">
    <intervention id="1-021" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Ik deel mee dat ik samen met de voorzitter van de Raad uit hoofde van artikel 68 van het Reglement op dinsdag 25 september, vier volgens de medebeslissingsprocedure aangenomen besluiten zal ondertekenen. De titels van deze besluiten zijn opgenomen in de notulen van de vergadering van vandaag.</p>
      <p sl="nl">De definitieve ontwerpagenda die door de Conferentie van voorzitters is opgesteld in haar vergadering van donderdag 20 september 2007 overeenkomstig artikel 130 en 131 van het Reglement, is rondgedeeld. Hierop werden de volgende wijzigingen voorgesteld:</p>
      <p sl="nl">Met betrekking tot de maandag:</p>
      <p sl="nl">Geen wijziging.</p>
      <p sl="nl">Met betrekking tot de dinsdag:</p>
      <p sl="nl">De PSE-fractie verzoekt het verslag van heer Zatloukal over doelmatigheid en rechtvaardigheid in de Europese onderwijs- en opleidingsstelsels te verschuiven van dinsdagavond naar de woensdag en te behandelen na het verslag van mevrouw Descamps.</p>
    </intervention>
    <intervention id="1-022" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Voorzitter, ik houd het kort. Door het tezamen behandelen van meerdere verslagen en de verschuiving van het verslag-Saryusz-Wolski van maandag naar dinsdag rest er maar weinig tijd voor een debat op dinsdagavond. Met instemming van de rapporteur zouden wij graag zien dat het genoemde verslag woensdag wordt behandeld. Dat is de enige reden.</p>
    </intervention>
    <intervention id="1-023" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Hartelijk dank. Dat was ook zeker de toelichting bij uw verzoek.</p>
      <a text="(Het Parlement betuigt zijn instemming)"/>
      <p sl="nl">Het verslag van heer Zatloukal wordt verschoven naar de woensdagavond.</p>
      <p sl="nl">Met betrekking tot de woensdag:</p>
      <p sl="nl">De Verts/ALE-fractie, de GUE/NGL-fractie en de ALDE-fractie doen het verzoek tot inschrijving op de agenda van verklaringen van de Raad en de Commissie (met indiening van ontwerpresoluties) over de situatie in Birma op woensdagmiddag.</p>
    </intervention>
    <intervention id="1-024" speaker_id="4254" name="Monica FRASSONI" is_mep="True" mode="spoken" nationality="Italy" birth_date="10-09-1963" birth_place="Veracruz " p_group="Group of the Greens/European Free Alliance - Co" m_state="IT">
      <p sl="it">Voorzitter, dames en heren, zoals u terecht hebt aangegeven, heeft dit Huis al verschillende malen zijn mening gegeven over de situatie in Birma. Maar wat vandaag gebeurt, is niet te vergelijken met de situatie in 1988. Vele duizenden mensen, monniken, zijn aan het demonstreren en er is nauwelijks twijfel dat er dingen gaan veranderen.</p>
      <p sl="it">Tot op heden hebben de instellingen van de Gemeenschap, de Commissie en de Raad, zich niet uitgesproken. Er zijn enkele reacties van een paar lidstaten geweest. Naar onze mening is woensdag dan ook een uitstekend moment voor een verklaring van de Raad en de Commissie en een sprekersronde met vertegenwoordigers van de fracties, al was het maar om onze steun te betuigen voor deze nieuwe ontwikkelingen in Birma.</p>
      <p sl="it">We kunnen ons dit keer niet in stilzwijgen hullen. We hebben de plicht om publiekelijk de aandacht op dit land te vestigen, omdat we daar de mogelijkheid voor hebben. Daarom hoop ik echt dat de plenaire vergadering tegemoet komt aan de drie fracties die met dit voorstel komen.</p>
    </intervention>
    <intervention id="1-026" speaker_id="1946" name="Annemie NEYTS-UYTTEBROECK" is_mep="True" mode="spoken" nationality="Belgium" birth_date="17-06-1944" birth_place="Elsene" p_group="Group of the Alliance of Liberals and Democrats for Europe" m_state="BE">
      <p sl="nl">Voorzitter, collega’s, als er ooit een moment was om met een verklaring van de Commissie en van de Raad bijzondere aandacht te besteden aan een situatie in een land, dan is het toch wel nu. Een korte gedachtewisseling over Birma zal ons in de gelegenheid stellen om onze solidariteit uit te drukken met wat zich daar de jongste dagen aan het afspelen is; dat is ongelooflijk belangrijk. Er zijn er genoeg onder ons die zeer bekommerd zijn om de situatie van Birma, van de Birmanen in het algemeen, en van mevrouw Aung San Suu Kyi om daarvoor ruimte te maken - het hoeft niet lang te duren - tijdens deze zitting van ons Parlement.</p>
    </intervention>
    <intervention id="1-028" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Voorzitter, in onze fractie is deze overweging ook uitgebreid aan de orde gekomen. Wij zijn echter van mening dat het wellicht niet het juiste moment is om ons zegje daarover te doen, zolang de demonstraties nog gaande zijn. Ons standpunt in deze kwestie is ondubbelzinnig.</p>
      <p sl="de">Mocht het Parlement dit wensen om op deze wijze duidelijk te maken dat wij uiteraard aan de zijde staan van de demonstranten, wat wij altijd hebben gedaan, dan kunnen wij ons vinden in het compromis dat we een debat voeren – zoals werd voorgesteld – maar dat er geen resolutie wordt opgesteld. Daarmee is niet uitgesloten dat wij de volgende keer, wanneer er meer duidelijkheid over de situatie in Birma bestaat, een resolutie aannemen. Daarom mijn verzoek, mijnheer de Voorzitter, dat we hier apart stemmen over het debat en de resolutie.</p>
    </intervention>
    <intervention id="1-029" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Hartelijk dank, collega Swoboda. Dat wilde ik ook voorstellen. Eerst stemmen we over de vraag of we het debat willen voeren. Als een meerderheid hier voor is, komt de vraag van de resolutie aan de orde. Dat is een logische aanpak. Kunnen we procedureel zo te werk gaan?</p>
      <a text="(Het Parlement betuigt zijn instemming)"/>
    </intervention>
    <intervention id="1-030" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Voorzitter, het was ons niet bekend dat de liberale fractie eventueel een resolutie wil, maar als dat gebeurt, pas in de volgende vergaderweek. Dat is een geheel nieuw feit. Daarmee kunnen alle betrokkenen leven. Als ik het goed heb begrepen, luidt het verzoek van de liberale fractie dat u hier ter stemming dient voor te leggen, als volgt: indien de fracties het eens kunnen worden over een resolutie, dan in de komende vergaderweek. Dit betekent niet dat we het daarover nu al eens zijn geworden, maar mochten we het eens worden, dan pas in de komende vergaderweek. Daar kunnen we ons allemaal in vinden.</p>
    </intervention>
    <intervention id="1-031" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">We moeten eerst beslissen of we een resolutie willen en zo ja, wanneer we deze resolutie aannemen.</p>
    </intervention>
    <intervention id="1-032" speaker_id="1934" name="Daniel COHN-BENDIT" is_mep="True" mode="spoken" nationality="France" birth_date="04-04-1945" birth_place="Montauban" p_group="Group of the Greens/European Free Alliance - Co" m_state="FR">
      <p sl="de">Voorzitter, wat het Reglement van orde betreft: aangezien hier sprake is van een nieuw feit, valt niet zomaar te zeggen of we er voor of tegen zijn. Laten we erover discussiëren en niet accepteren dat de collega’s – alleen vanwege het feit dat ze sociaaldemocraten zijn – namens iedereen hebben gesproken en bepalen wat verstandig is. Wij willen daar iets tegenover stellen dat nog verstandiger is.</p>
    </intervention>
    <intervention id="1-033" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Daarom stel ik voor dat we eerst stemmen over de vraag of we een resolutie willen. Als een meerderheid daar voor is, beslissen we of deze resolutie nog deze week ter stemming komt of pas tijdens de vergaderperiode in oktober.</p>
    </intervention>
    <intervention id="1-034" speaker_id="1920" name="Hartmut NASSAUER" is_mep="True" mode="spoken" nationality="Germany" birth_date="17-10-1942" birth_place="Marburg/Lahn" p_group="Group of the European People's Party (Christian Democrats) and European Democrats" m_state="DE">
      <p sl="de">Voorzitter, het onderwerp vraagt natuurlijk om een resolutie van het Europees Parlement. Bij veel andere kwesties, die mogelijk minder urgent waren, hebben we wel een resolutie aangenomen, die soms heel uitgebreid was. Nu bestaat er een heel concrete aanleiding, een uiterst belangrijke omslag in de situatie van dit land, die we al geruime tijd op de voet volgen.</p>
      <p sl="de">Zoals reeds duidelijk verwoord werd onze Sacharov-prijs weliswaar toegekend aan de Birmaanse oppositieleidster – die al jaren onder huisarrest staat – maar kon hij nog steeds niet worden uitgereikt. Daarom moeten wij reageren op deze nieuwe ontwikkelingen met een resolutie. Er is echter geen dringende noodzaak om dat aanstaande woensdag al te doen. Aangezien we woensdag al een debat voeren, stel ik voor dat we tijdens de volgende vergadering stemmen over de resolutie.</p>
    </intervention>
    <intervention id="1-035" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">We stemmen nu over de vraag of we een resolutie willen en in de tweede stemming over de vraag wanneer.</p>
      <a text="(Het Parlement besluit een resolutie op te stellen)"/>
    </intervention>
    <intervention id="1-036" speaker_id="1934" name="Daniel COHN-BENDIT" is_mep="True" mode="spoken" nationality="France" birth_date="04-04-1945" birth_place="Montauban" p_group="Group of the Greens/European Free Alliance - Co" m_state="FR">
      <p sl="de">Mijnheer de Voorzitter, ik wil nog graag even ingaan op de vraag waarom we nu een beslissing moeten nemen over het al dan niet aannemen van een resolutie.</p>
      <p sl="de">Ik begrijp eerlijk gezegd niet waarom we hierover moeten debatteren. Iedereen applaudisseerde toen de Voorzitter een duidelijk standpunt verwoordde. Hetgeen de Voorzitter zei kunnen we toch ook in een resolutie opnemen, waarover het Parlement dan op donderdag zou kunnen stemmen. Het kan toch niet zo moeilijk zijn hetgeen in Birma momenteel gebeurt te veroordelen? Waar ligt het probleem? Wie heeft tien, twintig dagen nodig om te kunnen zeggen: wij staan aan de zijde van degenen die vechten voor vrijheid in Birma. Punt uit! Dat zijn hoogstens tien regels! Mocht dit te veel zijn voor de sociaal-democraten of de PPE-DE-fractie, dan formuleren wij dat wel even.</p>
    </intervention>
    <intervention id="1-037" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">De beslissing dat we voor een resolutie zijn, is toch al genomen. Zullen we deze resolutie deze week opstellen?</p>
      <a text="(Het Parlement betuigt zijn instemming)"/>
      <p sl="nl">Ik verzoek het vragenuur niet om 17.30 uur te laten beginnen, maar om 18.00 uur, zodat we meer tijd hebben voor het debat, en dat voor het vragenuur dezelfde tijd wordt gereserveerd, dus anderhalf uur, van 18.00 tot 19.30 uur.</p>
      <a text="(Het Parlement neemt het verzoek aan)"/>
      <p sl="nl">Met betrekking tot de donderdag:</p>
      <p sl="nl">Geen wijziging.</p>
      <p sl="nl">Vergadering op 10 en 11 oktober</p>
      <p sl="nl">Met betrekking tot de woensdag:</p>
      <p sl="nl">De sociaaldemocratische fractie vraagt om verschuiving van het gecombineerde debat over de verslagen van mevrouw Bowles en mevrouw Van den Burg over de communautaire statistieken naar de vergaderperiode in oktober in Straatsburg.</p>
    </intervention>
    <intervention id="1-038" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Voorzitter, we zouden dat debat graag om de volgende redenen willen verschuiven: we moeten ernaar streven om in de eerste lezing tot een akkoord te komen met de Raad. Als we al op 10 oktober over deze kwestie debatteren, doen we deze mogelijkheid eventueel teniet. Daarom doen we er goed aan om dit debat verschuiven. Ik meen dat dit ook met instemming van de rapporteur is beoogd.</p>
    </intervention>
    <intervention id="1-039" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Ik laat stemmen over het verzoek tot verschuiving van het debat naar de vergaderperiode in oktober.</p>
      <a text="(Het Parlement neemt het verzoek aan)"/>
      <p sl="nl">Met betrekking tot de donderdag:</p>
      <p sl="nl">Geen wijziging.</p>
      <a text="(Het Parlement neemt de agenda aan. ¹)"/>
    </intervention>
  </section>
  <section id="creitem15" title="15. Spreektijd van één minuut over kwesties van politiek belang">
    <intervention id="1-041" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Aan de orde is de spreektijd van één minuut over kwesties van politiek belang krachtens artikel 144 van het Reglement.</p>
    </intervention>
    <intervention id="1-042" speaker_id="4542" name="Timothy KIRKHOPE" is_mep="True" mode="spoken" nationality="United Kingdom" birth_date="29-04-1945" birth_place="Newcastle upon Tyne" p_group="European Conservatives and Reformists Group" m_state="GB">
      <p sl="en">Voorzitter, we waarderen uw vriendelijke woorden over Nicholas Bethel ten zeerste. Na zijn dood twee weken geleden kwamen tal van eerbetuigingen uit alle politieke hoeken binnen. Tijdens het debat over de mensenrechten, wat ons zoals altijd zwaar drukt, doen we er goed even stil te staan bij zijn enorme verdiensten. We denken terug, en zijn trots op, dat hem de Schuman-medaille in 2003 werd toegekend, toen hij, reeds getekend door ziekte, een bewegende en veelzeggende toespraak hield voor onze fractie. Een we zullen nooit vergeten hoe hij opkwam voor de belangen van Nelson Mandela en Andrej Sacharov.</p>
      <p sl="en">Een paar dagen geleden ontvingen de nabestaanden van Nicholas Bethel een brief van Elena Bonner, de weduwe van Andrej Sacharov. Hierin stelde ze vast dat Sacharov en tal van andere dissidenten in de toenmalige Sovjet-Unie – en ook het ware gezicht van deze dictatuur – nooit zoveel aandacht elders in de wereld zouden hebben gekregen zonder toedoen van Nicholas Bethel.</p>
      <p sl="en">Het vervult me met trots om namens de Britse conservatieven hulde te mogen brengen aan deze onverschrokken man. Iedereen die aanwezig was bij zijn teraardebestelling in Londen dondersdag jongstleden kon zelf zien en horen hoeveel vrienden en collega’s zowel binnen als buiten de politiek immens respect en genegenheid voor hem hadden. Onze gedachten en gebeden gaan uit naar zijn familie.</p>
      <p sl="en">Het was een voorrecht voor mij en tal van collega’s in dit Parlement om met hem te mogen samenwerken – een man van groot aanzien en menselijkheid.</p>
      <a text="(Applaus)"/>
    </intervention>
    <intervention id="1-043" speaker_id="28421" name="Marianne MIKKO" is_mep="True" mode="spoken" nationality="Estonia" birth_date="26-09-1961" birth_place="Võru" p_group="Socialist Group in the European Parliament" m_state="EE">
      <p sl="et">Dames en heren, Rusland heeft al op diverse manieren aangegeven waar het denkt dat de grenzen van de Europese Unie zouden moeten liggen.</p>
      <p sl="et">Sinds augustus staan er eindeloze rijen auto’s aan de grens van Narva in mijn thuisland Estland. In het ergste geval kost het meer dan honderd uur om de grens over te steken, met meer dan vierhonderd vrachtwagens in de rij. De situatie aan de grens tussen Rusland en Letland is zelfs nog erger.</p>
      <p sl="et">Het Kremlin is akkoord gegaan met een eerste bespreking van de kwestie in Moskou op 16 november, maar dat is pas over twee maanden.</p>
      <p sl="et">Ik wil er bij de Europese Commissie en de Europese Raad op aandringen de kwestie aanzienlijk eerder aan de orde te stellen, namelijk bij de volgende top over een maand in Portugal, op 26 oktober.</p>
      <p sl="et">Volgens mij ligt er een uitstekende kans voor de partijen om de relaties te verbeteren, door hun aandacht te vestigen op praktische zaken, zoals het probleemloos oversteken van grenzen.</p>
      <p sl="et">Het vrije verkeer van goederen is een van de fundamentele vrijheden van Europa. Rusland, dat lid wil worden van de WHO, kan het zich niet veroorloven zich zo te gedragen. Het wil tenslotte ook de steun van onze Unie.</p>
    </intervention>
    <intervention id="1-044" speaker_id="1002" name="Marco PANNELLA" is_mep="True" mode="spoken" nationality="Italy" birth_date="01-05-1930" birth_place="Teramo" p_group="Group of the Alliance of Liberals and Democrats for Europe" m_state="IT">
      <p sl="it">Voorzitter, dames en heren, op 30 oktober 1985 heeft Altiero Spinelli, uit angst dat een Europa van naties, in plaats van één Europese natie, de hervorming van het Europees Parlement van 1984 al heel snel zou ondermijnen, ons in dit Huis de taak gegeven om de Europese revolutie voort te zetten. Ik wil graag verwijzen naar wat hij op 31 december heeft gezegd: het Europees Parlement heeft het recht de Commissie te bekritiseren, het recht om haar ontslag teweeg te brengen, het recht de begroting af te keuren of te stemmen voor een andere begroting dan de door de Raad voorgestelde begroting, maar het Europees Parlement heeft vooral tot taak zijn adviezen aan de Raad te sturen. Zonder deze adviezen kan de Raad geen besluiten nemen! Spinelli, die tientallen vergaderingen over dit thema heeft belegd in de verschillende Europese landen, concludeerde dat het Europees Parlement de moed moet hebben om indien nodig te staken om zijn adviezen kracht bij te zetten.</p>
      <p sl="it">Voorzitter, om onze structuur, onze organisatie te vernieuwen hebben wij eerder een militaire dan een parlementaire weg bewandeld. Ik heb het idee dat duidelijk uit de peilingen blijkt wat de inwoners van Europa hiervan. En wat zij vinden van een bureaucratische Europa van naties in plaats van één Europese natie.</p>
    </intervention>
    <intervention id="1-045" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">We kennen uw revolutionaire elan, geachte collega Pannella, maar we moeten ons wel houden aan onze eigen regels, en die voorzien in slechts één minuut spreektijd. U sprak bijna twee minuten.</p>
    </intervention>
    <intervention id="1-046" speaker_id="28375" name="Jan Tadeusz MASIEL" is_mep="True" mode="spoken" nationality="Poland" birth_date="28-03-1963" birth_place="Siemiatycze" p_group="Non" m_state="PL">
      <p sl="pl">Voorzitter, een van de katholieke instellingen voor hoger onderwijs in Polen vraagt op dit moment subsidie aan bij de Europese Unie. In de geschiedenis van ons land heeft het katholieke geloof tijdens het communisme een belangrijke rol gespeeld bij de strijd voor vrijheid en bijgedragen aan de ontwikkeling van democratie. Men zou het zelfs kunnen vergelijken met de rol van het socialisme in het Spanje van Franco. Het Poolse katholicisme heeft de Joodse bevolking nooit kwaad gedaan. Ik heb echter gehoord dat de Joden proberen deze subsidie te blokkeren en dat zij de voorzitter van de Europese Commissie hebben benaderd. Hiermee mengen zij zich in Poolse zaken en Poolse gevoeligheden op het gebied van Europa en de Poolse natie en religie. De Europese Unie moet vertrouwen op de betrokken Polen en niet buigen voor de druk van lobbygroepen.</p>
    </intervention>
    <intervention id="1-047" speaker_id="28239" name="Milan HORÁČEK" is_mep="True" mode="spoken" nationality="Germany" birth_date="30-10-1946" birth_place="Ullersdorf Velké Losiny" p_group="Group of the Greens/European Free Alliance" m_state="DE">
      <p sl="de">Voorzitter, gisteren ontving mevrouw Merkel de Dalai Lama. In het kader van haar strategie om de Dalai Lama internationaal te isoleren had de Chinese regering mevrouw Merkel verzocht hem niet te ontvangen. Ook in vroeger tijden heeft Peking de Bondsregering herhaaldelijk verzocht de Dalai Lama de toegang tot Duitsland te ontzeggen. Een uitermate brutale inmenging, uitgerekend van het land dat volgend jaar de vriendelijke gastheer wil zijn van de Olympische Spelen. Deze boude vorm van pressie is symptomatisch voor de wijze waarop China omspringt met het Tibetaanse volk en de mensenrechten. Daarom wil ik mijn steun uitspreken voor de Chinese kandidaat voor de Sacharov-prijs van dit jaar. Ik vraag me af wat ons het komend jaar nog te wachten staat en wat er nog moet gebeuren om te voorkomen dat Europa haar waarden weer lichtzinnig te grabbel gooit omwille van economische belangen. Des te bemoedigender is de daad van mevrouw Merkel van gisteren!</p>
      <a text="(Applaus)"/>
    </intervention>
    <intervention id="1-048" speaker_id="31123" name="Pedro GUERREIRO" is_mep="True" mode="spoken" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Ik wil graag van de gelegenheid gebruik maken om onze solidariteit te betuigen met de soldaten en de leiders van organisaties die leden van de krijgsmacht vertegenwoordigen die op grond van hun activiteiten in dergelijke organisaties aan disciplinaire maatregelen worden onderworpen, omdat zij de legitieme rechten van de leden van de krijgsmacht in Portugal uitoefenen en waarborgen. Met name wat het hele scala aan sociale en professionele zaken betreft die deze organisaties proberen te bevorderen in het kader van de broodnodige verbetering van de waardigheid van het militaire leven.</p>
      <p sl="pt">Ik wil graag afsluiten door u te herinneren aan de aanbeveling van de Parlementaire Vergadering van de Raad van Europa van 11 april 2006 over de mensenrechten van leden van de krijgsmacht, die stelt dat leden van de krijgsmacht burgers in uniform zijn, die recht hebben op dezelfde fundamentele vrijheden, met inbegrip van de in het Europees Verdrag tot bescherming van de rechten van de mens en het Europees Sociaal Handvest vastgelegde vrijheden, en op dezelfde bescherming van hun rechten en waardigheid als iedere andere burger.</p>
    </intervention>
    <intervention id="1-049" speaker_id="34720" name="Bernard WOJCIECHOWSKI" is_mep="True" mode="spoken" nationality="Poland" birth_date="18-08-1958" birth_place="Łowicz" p_group="Independence/Democracy Group" m_state="PL">
      <p sl="en">In augustus nam de Voorzitter van dit Parlement deel aan een bijeenkomst van de Duitse Landsmannschaft . Uit het feit dat de Voorzitter sympathiseert met deze organisatie blijkt dat hij niet in staat is onpartijdig te zijn zodra het gaat om het herschrijven van de geschiedenis in het belang van zijn vaderland.</p>
      <p sl="en">Dit soort organisaties en hun volgzame aanhangers willen het Duitse volk doen geloven dat Polen een wandaad beging door de teruggave van de van oudsher Poolse gebieden in het westen langs de Odra (Oder) en de Neisse te accepteren. Een Poolse politicus schreef hier ooit over dat de Angelsaksische partijen bij het Verdrag van Potsdam het zodanig hadden geformuleerd dat Polen deze westelijke gebieden zou krijgen in ruil voor de gebieden die het land was kwijtgeraakt in het oosten. Polen wees deze oplossing van de hand en beschouwt deze gebieden niet als Russische compensatie voor het verlies van de oostelijke helft van ons vaderland. Het volk gelooft dat de westelijke gebieden de compensatie zijn voor de gruweldaden die de Duitsers begingen, een compensatie die niets van doen heeft met Lwów en Wilno.</p>
      <p sl="en">Van de Voorzitter van dit Parlement, een instelling die 27 landen vertegenwoordigt, wordt verwacht dat hij objectief en onpartijdig is en opkomt voor het algemeen belang. Als mijnheer de Voorzitter daar problemen mee heeft, doet hij er goed aan om te zwijgen. Europa kan het goed stellen zonder sentimentele, moraliserende figuren die het voortdurend hebben over vrede en samenwerking.</p>
    </intervention>
    <intervention id="1-050" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Mijnheer Wojciechowski, aangezien u mij persoonlijk hebt aangesproken, wil ik daar graag op reageren en zeggen dat de beginselen van de Europese Unie zijn gebaseerd op het feit dat we met elkaar praten, een dialoog voeren. In mijn rede sprak ik over verzoening. Niemand in Polen kan kritiek uiten op mijn rede, aangezien het een rede van verzoening was en daarin ook uw belangen werden behartigd. Ik wil er graag aan toevoegen dat ik geen begrip heb voor uw kritiek op het feit dat mensen met elkaar praten en elkaar proberen te overtuigen. Ik verzoek u derhalve fair te blijven en bij te dragen aan verzoening in Europa!</p>
      <a text="(Applaus)"/>
    </intervention>
    <intervention id="1-051" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Voorzitter, ik vraag het woord voor een motie van orde. Ik betreur het ten zeerste dat uzelf hebt gereageerd. Ik heb daar wel begrip voor, maar ik vind het volstrekt onacceptabel dat de Voorzitter van deze instelling zichzelf moet verdedigen tegen dit soort onredelijke en misplaatste kritiek. Daarom zeg ik – hopelijk namens alle verstandige collega’s in dit Huis – dat u zowel in deze rede alsook bij andere toespraken die u hebt gehouden op voortreffelijk wijze bent opgekomen voor de waardigheid van dit Huis en de fundamentele waarden van de Europese Unie in elk opzicht waardig hebt verdedigd. Daarvoor, en ook voor uw rede in Polen, wil ik u nadrukkelijk bedanken!</p>
      <a text="(Applaus)"/>
    </intervention>
    <intervention id="1-052" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Hartelijk dank, collega Schulz! Ik ben zeer ontroerd dit zo te horen van de voorzitter van een grote fractie. Heel hartelijk dank!</p>
    </intervention>
    <intervention id="1-053" speaker_id="33986" name="Petre POPEANGĂ" is_mep="True" mode="spoken" nationality="Romania" birth_date="19-05-1944" birth_place="Leleşti-Gorj" p_group="Non" m_state="RO">
      <p sl="ro">Voorzitter, zoals bekend vinden op 25 november 2007 verkiezingen plaats in Roemenië voor het Europees Parlement, voor het eerst in de geschiedenis van ons land.</p>
      <p sl="ro">Een gebeurtenis van zoveel politiek, maatschappelijk en, zoals ik zojuist zei, historisch belang zou de hele maatschappij moeten mobiliseren, zodat deze onder de beste omstandigheden kan plaatsvinden. Helaas is dat niet het geval, aangezien de politieke situatie in Roemenië wordt gekenmerkt door eindeloze ruzies, een situatie die naar mijn mening niet bijdraagt aan de stabiliteit die nodig is voor een normaal verloop van de verkiezingen.</p>
      <p sl="ro">Bovendien kan de politieke situatie nog veel slechter worden als de motie van wantrouwen die vandaag, twee maanden voor de verkiezingen, is ingediend wordt aangenomen. Die kans zit er dik in, aangezien zij is ingediend door de grootste oppositiepartij. Het belangrijkste gevolg hiervan zou een verminderde interesse van de bevolking in de verkiezingen voor het Europees Parlement zijn.</p>
      <p sl="ro">In deze situatie acht ik het opportuun, en misschien zelfs wel noodzakelijk, dat de politieke krachten in het Europees Parlement samenwerken met de Roemeense, teneinde de omstandigheden voor het houden van verkiezingen te normaliseren.</p>
    </intervention>
    <intervention id="1-054" speaker_id="4342" name="Joseph DAUL" is_mep="True" mode="spoken" nationality="France" birth_date="13-04-1947" birth_place="Strasbourg" p_group="Group of the European People's Party (Christian Democrats)" m_state="FR">
      <p sl="fr">Voorzitter, ik zou graag willen toevoegen dat ik net terug ben van een vierdaags bezoek aan Polen.</p>
      <p sl="fr">Ik heb goed rondgekeken en gesproken met Polen, en het verheugt me te kunnen melden dat ik niemand heb ontmoet die dezelfde toon aansloeg als onze collega hier. Ik vond de Polen uitermate Europees. Ik heb ook een krans gelegd in Auschwitz-Birkenau. Ik denk dat mensen uit elk Europees land daar zijn geweest en ik denk dat wij allemaal, inclusief name uzelf, mijnheer de Voorzitter, ernaar zullen streven dat iets dergelijks nooit weer gebeurt!</p>
      <p sl="fr">Ik ben dan ook blij te kunnen zeggen dat wat wij zojuist hebben gehoord niet de stem van Polen was, noch die van een gewone Poolse burger; het was de stem van gevaarlijke mensen, wiens gevaarlijke gedachten ons terug zouden kunnen brengen naar de tijd van de concentratiekampen.</p>
      <p sl="fr">Ik ga hier geen blad voor de mond nemen. Nooit meer! Ik wil dit soort hatelijke woorden nooit meer horen in het Europees Parlement!</p>
      <a text="(Applaus)"/>
    </intervention>
    <intervention id="1-055" speaker_id="28192" name="Vladimír MAŇKA" is_mep="True" mode="spoken" nationality="Slovakia" birth_date="19-09-1959" birth_place="Lučenec" p_group="Group of the Progressive Alliance of Socialists and Democrats in the European Parliament" m_state="SK">
      <p sl="sk">Er zou straks discussie kunnen ontstaan over wat ik wil zeggen. In 2002 verscheen de voormalige Hongaarse premier Viktor Orbán voor de Commissie buitenlandse zaken van het Europees Parlement. Hij verklaarde dat de decreten van President Beneš onverenigbaar waren met de communautaire wetgeving.</p>
      <p sl="sk">De Europese Commissie heeft deze kwestie vervolgens onderzocht. Zij concludeerde dat de kwestie van de decreten van President Beneš was opgelost en afgesloten. Als gevolg van constante pogingen om deze decreten openbaar te maken heeft de Nationale Raad van de Slowaakse Republiek vorige week een resolutie aangenomen over de onschendbaarheid van naoorlogse documenten. De resolutie, die het beginsel van collectieve schuld verwerpt, werd gesteund door leden van de coalitie- en oppositiepartijen.</p>
      <p sl="sk">We kunnen het verleden niet terugdraaien of veranderen. Een situatie die onder uitzonderlijke omstandigheden ontstond moet in de context worden gezien van het moment waarop deze ontstond. Het betwisten en herzien van de naoorlogse Europese orde is niet wat de meerderheid van de progressieve en positief denkende Europeanen van ons verwacht. Ons gemeenschappelijk doel is vrede, samenwerking en het oplossen van de problemen van mensen die in het hier en nu leven.</p>
    </intervention>
    <intervention id="1-056" speaker_id="1917" name="Markus FERBER" is_mep="True" mode="spoken" nationality="Germany" birth_date="15-01-1965" birth_place="Augsburg" m_state="DE">
      <p sl="de">Voorzitter, collega’s, ik wil graag de aandacht vestigen op een motie die afgelopen dondersdag werd aangenomen door het Slowaakse parlement. Een motie die niet wordt gekenmerkt door de Europese gedachte, niet door de geest van verzoening en wederzijds begrip. Integendeel, hierin wordt gesteld dat de decreten die na de Tweede Wereldoorlog in werking traden, de Beneš-decreten, ook nu nog ten volle toegepast moeten worden. In de toelichting worden de Hongaarse en Duitse minderheden gelijkgesteld aan verraders en vijanden. Daarom wil ik er hier op wijzen dat wij als Europees Parlement – en daarover heb ik u, mijnheer de Voorzitter, ook reeds aangeschreven – een duidelijk signaal moeten afgeven dat dit niet strookt met de Europese gedachte, en dat we gezamenlijk moeten bouwen aan het Europese huis en aan een gemeenschappelijke toekomst.</p>
      <a text="(Applaus)"/>
    </intervention>
    <intervention id="1-057" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Voorzitter, over dit onderwerp vraag ik niet graag het woord, maar ik wil alle betrokken collega’s, dus zowel collega Ferber als fractiegenoot Maňka zeggen, dat het verontrustend is wat zich de laatste weken afspeelt in sommige lidstaten van de Europese Unie en in hun parlementen.</p>
      <p sl="de">We weten allemaal dat de Beneš-decreten geen rechtsgevolg meer hebben, ondanks de motie van het Slowaakse parlement. Door de toetreding tot de Europese Unie gaat elke lidstaat de verplichting tot eerbiediging van de fundamentele waarden aan, zodat we ons een discussie over de vraag van collega Ferber kunnen besparen. Voor ons rijst echter wel de volgende vraag: wat doen we als Europees Parlement om de situatie te sussen?</p>
      <p sl="de">Ik voel persoonlijk niets voor een tekstuele verklaring –te meer omdat ik de aangehaalde formuleringen niet ben tegengekomen in de tekst – maar geef de voorkeur aan een andere aanpak. In plaats van olie op het vuur te gieten door het voeren van scherpe debatten, kunnen we als Europees Parlement ook een andere weg bewandelen. We zouden in dit geval ook kunnen kiezen voor de aanpak die we kennen van ons dagelijks werk, door te zeggen dat de taak van het Europees Parlement zestig jaar na het einde van de oorlog niet bestaat in het bezweren van de boze geesten van 1945, maar in het bevorderen van de samenwerking van 2007.</p>
      <p sl="de">Dat kunnen we bijvoorbeeld doen in de vorm van een dialoog, die niet hier moet plaatsvinden. Daarom doe ik een beroep op alle collega’s van mijn fractie, uw fractie en alle andere fracties gezamenlijk bij te dragen aan het sussen van de situatie in plaats van publiciteitsbewust verklaringen af te leggen – en daarom gaat het toch immers – die de situatie alleen maar doen verslechteren!</p>
    </intervention>
    <intervention id="1-058" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Ik wil erop wijzen dat we geen debat voeren! Collega Ferber, het is niet de bedoeling dat de een de ander van repliek dient.</p>
      <a text="(Interrupties)"/>
    </intervention>
    <intervention id="1-059" speaker_id="1917" name="Markus FERBER" is_mep="True" mode="spoken" nationality="Germany" birth_date="15-01-1965" birth_place="Augsburg" m_state="DE">
      <p sl="de">Voorzitter, mag ik dan wel wijzen op het belang van dit agendapunt? Als collega Schulz van mening is dat hij om de haverklap commentaar moet geven op bijdragen, dan is dat zijn zaak. Als hij het echt belangrijk vindt dat hier een debat plaatsvindt, dan verheug ik mij alvast over het feit dat hij het verzoek van onze fractie ondersteunt bij de volgende gelegenheid een debat over dit onderwerp te voeren.</p>
      <a text="(Woordenwisseling zonder microfoon)"/>
    </intervention>
    <intervention id="1-060" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Ik hoop dat dit op vriendschappelijke wijze wordt opgelost.</p>
    </intervention>
    <intervention id="1-061" speaker_id="23693" name="Alojz PETERLE" is_mep="True" mode="spoken" nationality="Slovenia" birth_date="05-07-1948" birth_place="Čužnja Vas" p_group="Group of the European People's Party (Christian Democrats)" m_state="SI">
      <p sl="sl">Hartelijk dank, mijnheer de Voorzitter.</p>
      <p sl="sl">Vorige week zijn verschillende Sloveense provincies flink getroffen door een natuurramp – de ergste overstroming uit de geschiedenis. Zes mensen vonden de dood en in de eerste schattingen wordt de materiële schade geraamd op ten minste 200 miljoen euro.</p>
      <p sl="sl">In de getroffen gebieden is men begonnen met de heropbouw, geholpen door de overheid en een groot aantal vrijwilligers. De schade is echter zo groot dat wij terecht ook vertrouwen op solidariteit van de Europese Unie.</p>
      <p sl="sl">Ik ben blij dat de Europese Unie al heeft aangekondigd dat zij, wat hulp betreft, voldoende aandacht aan de kwestie zal besteden.</p>
      <p sl="sl">Hartelijk dank voor uw aandacht.</p>
    </intervention>
    <intervention id="1-062" speaker_id="23830" name="István SZENT-IVÁNYI" is_mep="True" mode="spoken" nationality="Hungary" birth_date="12-11-1958" birth_place="Kecskemét" p_group="Group of the Alliance of Liberals and Democrats for Europe" m_state="HU">
      <p sl="hu">Voorzitter, vorige week heeft de Nationale Raad van de Slowaakse Republiek een resolutie goedgekeurd die de onschendbaarheid van de Beneš-decreten bekrachtigt. Op basis van het beginsel van collectieve schuld zijn etnische Hongaren en Duitsers door deze decreten hun bezittingen kwijtgeraakt, de mogelijkheid om hun burgerrechten uit te oefenen, en vaak zelfs hun persoonlijke vrijheid.</p>
      <p sl="hu">Dit was op dat moment al een beschamende zaak, maar het is nog beschamender dat een lidstaat van de Europese Unie in de 21e eeuw, 60 jaar na dato, deze motie heeft ingediend en bekrachtigd. Het is natuurlijk geen verrassing dat dit in Slowakije gebeurt, een land dat momenteel bezig is met de ratificatie van een wet die Hlinka, leider van de semi-fascistische Slowaakse staat, tot vader van de Slowaakse natie benoemt. Het gebeurt in Slowakije, waar Ján Slota ook nog eens zegt dat het niet is gelukt de Hongaren uit het land te verdrijven en dat dit de oorzaak is van al hun problemen.</p>
      <p sl="hu">Ik denk dat iedere democraat de plicht heeft – en ik zeg dit ook met alle respect voor de heer Schulz – om alle pogingen om de verschrikkelijke en beschamende gebeurtenissen van zestig jaar geleden nieuw leven in te blazen te veroordelen. Dank u.</p>
    </intervention>
    <intervention id="1-063" speaker_id="28196" name="Irena BELOHORSKÁ" is_mep="True" mode="spoken" nationality="Slovakia" birth_date="13-03-1948" birth_place="Piešťany" p_group="Non" m_state="SK">
      <p sl="sk">In augustus van dit jaar werd in de Republiek Hongarije de extreemrechtse groep “Hongaarse Garde” opgericht. De Garde heeft tot doel Hongarije te beschermen tegen aanvallen van buurlanden, maar leden van de groep zeggen dat zij hun eis om alle Hongaren in één staat te laten leven nooit zullen laten varen.</p>
      <p sl="sk">De Hongaarse autoriteiten hebben nog geen uitleg gevraagd over de activiteiten van deze nationalistische groep en de groep de mogelijkheid geboden zich te registreren, waardoor zij zijn activiteiten wettig hebben verklaard. De eerste openbare bijeenkomst van de groep werd zelfs bijgewoond door een lid van de FIDESZ-partij van het Hongaarse parlement. De oprichting van deze groept leidt tot onrust en angst in buurlanden, met name in Slowakije, Roemenië en Servië. Met het oog op de steeds radicalere standpunten van bepaalde Hongaarse politieke kringen heeft het Slowaakse parlement een verklaring aangenomen over de onschendbaarheid van naoorlogse documenten die betrekking hebben op de naoorlogse orde in Centraal-Europa.</p>
    </intervention>
    <intervention id="1-064" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Voorzitter, deze discussie toont opnieuw aan dat wij, als nieuwkomers, het voorbeeld moeten volgen van de oude lidstaten van de Europese Unie, in de zin van de manier waarop de Franse en de Duitse volkeren zich hebben verzoend, hoe de Italianen en de Oostenrijkers overeenstemming hebben bereikt over Zuid-Tirol en hoe Nederlanders en Denen, Duitsers en Denen en Duitsers en Belgen eeuwenoude conflicten hebben opgelost.</p>
      <p sl="hu">Mijn boodschap aan iedereen in dit Huis is dat we nationalisme niet oplossen met meer nationalisme, maar met het veroordelen van nationalisme, en in de eerste plaats het veroordelen en bestrijden van ons eigen nationalisme.</p>
      <p sl="hu">De vijftigjarige geschiedenis van de Europese Unie is een geschiedenis geweest van verzoening tussen haar volkeren en etnische groepen, van boetedoening en zelfonderzoek door haar volkeren na de Tweede Wereldoorlog. Willy Brandts historische knieval in Warschau heeft er mogelijk toe bijgedragen dat de Duitse natie erin is geslaagd haar hoofd hoog te houden en opnieuw een groots volk en een gerespecteerde natie in Europa te geworden. Door andere volkeren of etnische minderheden vergiffenis te vragen en fouten en misdaden uit het verleden te erkennen wordt een land niet minder. Integendeel. Alleen op die manier kan een volk of natie groots worden.</p>
      <p sl="hu">We weten heel goed dat het idee van collectieve schuld heeft geleid tot een algemene uitbarsting van geweld en de uitroeiing en onderdrukking van volkeren. Mijn boodschap is dat er geen alternatief bestaat voor een historische Hongaars-Slowaakse verzoening; noch voor de Slowaakse meerderheid, noch voor de Hongaarse minderheid in Slowakije en noch voor de relaties tussen Hongarije en Slowakije. Dank u voor uw aandacht.</p>
    </intervention>
    <intervention id="1-065" speaker_id="33964" name="Roberta Alma ANASTASE" is_mep="True" mode="spoken" nationality="Romania" birth_date="27-03-1976" birth_place="Ploieşti" p_group="Group of the European People's Party (Christian Democrats) and European Democrats" m_state="RO">
      <p sl="ro">Voorzitter, op 14 september heb ik een voorstel voor een resolutie ingediend bij het kabinet van de voorzitter van het Europees Parlement over naleving van de taalkundige rechten van Roemeense gemeenschappen in Europa en het behoud van de Roemeense taal in het verband van de bevordering van meertaligheid en culturele diversiteit.</p>
      <p sl="ro">De uitwisseling van standpunten met de leden van de Ilaşcu-groep eind augustus, die zitting hadden in de subcommissie voor de rechten van de mens, was hier het ongekende bewijs van. Zij spraken over het sluiten van Roemeense taalscholen en over het feit dat in het Roemeens geschreven boeken in de regio Transnistrië in de Republiek Moldavië worden verbrand. Ook heb ik op mijn bureau talrijke klachten ontvangen van de Roemeense gemeenschap van Valea Timocului in Servië, met betrekking tot het verbod op het recht om te leren en te bidden in de Roemeense taal. Hetzelfde geldt voor de Roemeense gemeenschappen in Bulgarije en Oekraïne.</p>
      <p sl="ro">In het kader van de aanvang van 2008, een jaar van interculturele dialoog en van aandacht van de Europese Unie voor de bevordering van culturele diversiteit, en in het kader van de instelling in 2007 van de functie van commissaris voor meertaligheid, denk ik dat we de continue schending van de taalkundige rechten van de Roemeense gemeenschappen niet kunnen negeren. We moeten hun bescherming bevorderen, zowel in het buitenlandse als in het interne beleid van de Europese Unie, om oplossingen te vinden voor het verbeteren van de huidige situatie.</p>
    </intervention>
    <intervention id="1-066" speaker_id="34482" name="Alexandru-Ioan MORȚUN" is_mep="True" mode="spoken" nationality="Romania" birth_date="16-07-1951" birth_place="Drobeta Tr. Severin" p_group="Group of the Alliance of Liberals and Democrats for Europe" m_state="RO">
      <p sl="ro">Voorzitter, de Europese pers heeft een aantal gevallen van misbruik aan het licht gebracht die zijn gepleegd door werkgevers uit lidstaten van de Europese Unie jegens seizoens- of permanente arbeiders die afkomstig zijn uit de nieuwe lidstaten. Misbruik in de vorm van ernstige overtredingen van de arbeidswetgeving. Dergelijke betreurenswaardige gevallen zijn mogelijk te wijten aan het feit dat de nieuwkomers hun rechten op de arbeidsmarkt, de arbeidswetgeving en vooral de instellingen die hen moeten beschermen niet kennen.</p>
      <p sl="ro">Dat is de reden dat ik de Europese Unie dringend verzoek in alle lidstaten zo spoedig mogelijk kantoren op te richten waar arbeiders uit andere lidstaten gratis juridisch advies kunnen krijgen over arbeidswetgeving. Ik ben tevens van mening dat de Commissie, om dergelijke situaties te reguleren, maatregelen moet nemen om de migratie van arbeidskrachten tussen lidstaten aan te moedigen en te vergemakkelijken.</p>
    </intervention>
    <intervention id="1-067" speaker_id="28391" name="Zdzisław Zbigniew PODKAŃSKI" is_mep="True" mode="spoken" nationality="Poland" birth_date="18-10-1949" birth_place="Guzówka" p_group="Group of the European People's Party (Christian Democrats) and European Democrats" m_state="PL">
      <p sl="pl">Voorzitter, voor ons Polen is de scheepswerf van Gdansk niet alleen de geboorteplaats van “solidariteit” maar ook een symbool van de veranderingen die op nationaal en internationaal niveau hebben plaatsgevonden. De werf is tevens een symbool van vrijheid en partnerschap.</p>
      <p sl="pl">Op dit moment is er een conflict tussen het bestuur van de scheepswerf en de Europese Commissie, die eist dat de scheepswerf zijn capaciteit drastisch vermindert en twee dokken sluit, of anders de verleende staatssteun terugbetaalt. Ik wil hier graag aangeven dat de scheepswerf van Gdansk de minste subsidies ontving en toch de enige was die in de eerste helft van dit jaar winst heeft geboekt.</p>
      <p sl="pl">Indien de scheepswerf zou toegeven en deze voorwaarden zou accepteren, dan zou dat het einde betekenen van een symbolische scheepswerf die zo veel heeft betekend dat hij steun verdient. De raad van bestuur van de scheepswerf heeft besloten het aanvangskapitaal te verhogen met 300 miljoen Poolse zloty, aan te wenden voor extra investeringen. Het is nog mogelijk deze scheepswerf te redden. Ik ben van mening dat het redden van deze werkplaats een eervolle daad zou betekenen, niet alleen voor Polen, maar ook voor de Europese Unie. Vandaag vragen de arbeidskrachten en ik de leden om schriftelijke verklaring nr. 81 over de toekomst van de scheepswerf van Gdansk te ondertekenen.</p>
      <p sl="pl">Voorzitter, zou ik, nu ik het woord heb, ook over een formele kwestie iets mogen zeggen? Ik zou graag willen vragen wie de heer Schulz tot zedenmeester heeft benoemd. Hij doet zijn werk zonder enige beleefdheid of manieren, hij mengt zich in debatten en spreekt zonder op zijn beurt te wachten. Ik wil hier bovendien aan toevoegen dat hij niet bepaald de meerderheid achter zich heeft.</p>
    </intervention>
    <intervention id="1-068" speaker_id="28514" name="Kyriacos TRIANTAPHYLLIDES" is_mep="True" mode="spoken" nationality="Cyprus" birth_date="03-09-1944" birth_place="Palaihori" p_group="Confederal Group of the European United Left - Nordic Green Left" m_state="CY">
      <p sl="el">Voorzitter, wij zijn vorige week teruggekomen uit Palestina, waar wij, in de Commissie regionale ontwikkeling, de huidige situatie in zowel de Westelijke Jordaanoever als de Gazastrook hebben kunnen zien.</p>
      <p sl="el">De Gazastrook heeft een crisispunt bereikt. Wat eens een open gevangenis was is nu het toneel van een ramp, omdat de Israëlische autoriteiten hebben besloten om importen te verbieden. Ziekenhuizen hebben bijvoorbeeld wel medicijnen, maar geen onderdelen voor hun apparatuur.</p>
      <p sl="el">Wegen liggen vol rotzooi en het risico bestaat dat tanks overlopen met afvalwater. Kortom, de humanitaire situatie is verschrikkelijk. De mensen in Gaza moeten bedelen; het verschil tussen de twee Palestijnse gebieden begint duidelijk te worden.</p>
      <p sl="el">Wij als Parlement moeten daarom maatregelen nemen om Gaza uit zijn isolement te bevrijden en tot een duurzame oplossing te komen die gebaseerd is op de behoeftes van het hele land, in plaats van alleen die van de inwoners van één deel.</p>
    </intervention>
    <intervention id="1-069" speaker_id="1922" name="Thomas MANN" is_mep="True" mode="spoken" nationality="Germany" birth_date="28-01-1946" birth_place="Naumburg/Saale" p_group="Group of the European People's Party (Christian Democrats)" m_state="DE">
      <p sl="de">Voorzitter, evenals mijn collega en vriend Milan Horáček wil ik een gebeurtenis aanstippen die zich gisteren heeft voorgedaan. Als eerste Duitse regeringschef ontving bondskanselier Angela Merkel de Dalai Lama in Berlijn. Ze liet zich niet vermurwen door de hevige kritiek en persoonlijke laster van Chinese kant, maar verklaarde zich opnieuw bereid het Tibetaanse volk te steunen in zijn streven naar culturele en religieuze identiteit en echte autonomie. Ons Europees Parlement, de mondiale stem van de mensenrechten, pleit, net als de Dalai Lama, voor een vreedzame oplossing. Moge het voorbeeld van gisteren navolging vinden elders in de Europese Unie. Hopelijk spoort het de regeringen van de andere lidstaten aan geen knieval te doen voor China, ook niet onder economische of politieke druk.</p>
      <a text="(Applaus)"/>
    </intervention>
    <intervention id="1-070" speaker_id="33984" name="Ioan Mircea PAŞCU" is_mep="True" mode="spoken" nationality="Romania" birth_date="17-02-1949" birth_place="Satu Mare" p_group="Group of the Progressive Alliance of Socialists and Democrats in the European Parliament" m_state="RO">
      <p sl="en">Voorzitter, mijn punt is het volgende. Energie begint een centrale rol te spelen in de internationale politiek, maar inspanningen om een gemeenschappelijke Europese energiemarkt in het leven te roepen worden in toenemende mate bemoeilijkt door de bestaande nationale monopolies. Ook de inspanningen van de EU om het buitenlandbeleid van haar lidstaten te bundelen in een gemeenschappelijk buitenland- en veiligheidsbeleid worden ondergraven. Dit komt doordat de energie-importerende lidstaten ernaar streven om hun preferentiële contracten met de belangrijkste energieleveranciers veilig te stellen, terwijl de energie-exporterende lidstaten alles in het werk zullen stellen om optimaal te profiteren van het unilaterale beleid. De gevolgen zijn al zichtbaar: ondanks de stevige taal op EU-niveau, is toch duidelijk dat de afhankelijkheid van de EU op energiegebied niet afneemt, maar juist toeneemt. De EU wordt steeds afhankelijker van Russische energie of Russische energieleveranciers. Niet dat betrekkingen met Rusland een slechte zaak zijn, integendeel. Maar hoe belangrijker ze worden, hoe onevenwichtiger ze ook kunnen worden. Als burger van een land met voldoende ervaring op dit punt, weet ik hoe moeilijk het is om de politiek ervan af te houden economische afhankelijkheid uit te buiten.</p>
    </intervention>
    <intervention id="1-071" speaker_id="28294" name="Ljudmila NOVAK" is_mep="True" mode="spoken" nationality="Slovenia" birth_date="01-08-1959" birth_place="Maribor" m_state="SI">
      <p sl="sl">Voorzitter, ik heb meerdere keren de aandacht gevestigd op de Sloveense minderheden in Italië en Oostenrijk, maar in dit geval ben ik blij met de maatregelen van de Italiaanse overheid van vorig jaar in het kader van de tenuitvoerlegging van een wet ter bescherming van de Sloveense minderheid, namelijk het opstellen van een lijst met 32 gemeenten in de regio Friuli-Venezia Giulia en het bieden van steun voor de bouw van een Sloveense school in San Pietro al Natisone en Slavia Veneta. Deze maatregelen zullen het leven van de Sloveense minderheid in Italië verbeteren en ten minste enkele van hun rechten en behoeften bevredigen.</p>
      <p sl="sl">Ik roep echter ook de Oostenrijkse overheid en onze Oostenrijkse collega’s in het Europees Parlement op om er alles aan te doen om ervoor te zorgen dat ook Oostenrijk zo spoedig mogelijk begint met de volledige tenuitvoerlegging van artikel 7 van het Oostenrijkse staatsverdrag. Ik verwijs in het bijzonder naar lid 3, dat de Sloveense minderheid in beginsel het recht op tweetalige verkeersborden biedt. Dit zal de coëxistentie en de relaties tussen de betrokken landen en de relaties binnen de Europese Unie bevorderen en zelfs verbeteren.</p>
    </intervention>
    <intervention id="1-072" speaker_id="1289" name="Proinsias DE ROSSA" is_mep="True" mode="spoken" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Voorzitter, ik vraag het woord om te protesteren en een voorstel te doen. Ik wil protesteren tegen acties van de Poolse regering om een Raadsbesluit te blokkeren voor een verklaring op 10 oktober 2007 inzake de Europabrede afschaffing van de doodstraf. Ik ben van mening dat deze acties een slecht teken zijn voor tal van landen overal ter wereld die blijven vasthouden aan de doodstraf; in sommige landen worden zelfs kinderen en mensen met een verstandelijke handicap terechtgesteld. Ongeveer 5 000 mensen worden jaarlijks terechtgesteld en 28 000 mensen wachten in de dodencel op hun terechtstelling. Derhalve is het onacceptabel dat een lidstaat van de Europese Unie een standpunt verkondigt waardoor de argumenten voor afschaffing van de doodstraf worden ondergraven.</p>
      <p sl="en">Ik wil voorstellen dat u het initiatief neemt voor dit Parlement om op bijzondere wijze aandacht te schenken aan de 10e oktober, en dat u de lidstaten van de Europese Unie en alle parlementen van de lidstaten aanmoedigt dit voorbeeld te volgen.</p>
    </intervention>
    <intervention id="1-073" speaker_id="4528" name="Neil PARISH" is_mep="True" mode="spoken" nationality="United Kingdom" birth_date="26-05-1956" birth_place="Bridgwater" p_group="Group of the European People's Party (Christian Democrats) and European Democrats" m_state="GB">
      <p sl="en">Voorzitter, ik vraag het woord over de dierenziekte blauwtong, ofwel catarrale schapenkoorts, die in tal van Europese landen, zoals Frankrijk, Duitsland, Luxemburg en België is uitgebroken; ook in het Verenigd Koninkrijk is nu een geval geconstateerd. Het is een ziekte met onduidelijke symptomen die niet makkelijk te diagnosticeren is, en waarvoor vaccinatie de enige langetermijnremedie is.</p>
      <p sl="en">Daarom raad ik dit Parlement, de Commissie en de Raad aan alles in het werk stellen om een vaccin te krijgen, omdat de afgelopen tien jaar al ruim 1,8 miljoen schapen in Europa het slachtoffer zijn geworden van deze ziekte. Daarom moeten we hier zo snel mogelijk werk van maken. Ik verzoek u daarom dringend, beste collega’s, druk uit te oefenen op de Commissie, de Raad en dit Parlement zodat er spoedig een vaccin beschikbaar zal zijn.</p>
    </intervention>
    <intervention id="1-074" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Hiermee is dit agendapunt afgesloten.</p>
    </intervention>
  </section>
  <section id="creitem16" title="16. Routekaart voor duurzame energie in Europa (debat)">
    <intervention id="1-077" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Aan de orde is het verslag van mevrouw Thomsen, namens de Commissie industrie, onderzoek en energie, over een routekaart voor duurzame energie in Europa (2007/2090(INI)) (A6-0287/2007).</p>
    </intervention>
    <intervention id="1-078" speaker_id="28153" name="Britta THOMSEN" is_mep="True" mode="spoken" role="rapporteur" nationality="Denmark" birth_date="23-01-1954" birth_place="Aalborg" p_group="Group of the Progressive Alliance of Socialists and Democrats in the European Parliament" m_state="DK">
      <p sl="da">Voorzitter, mijnheer de commissaris, dames en heren, in de eerste plaats wil ik graag de commissieleden bedanken voor hun uitmuntende en opbouwende samenwerking in verband met het verslag. Het verheugt me dat hernieuwbare energie nu hoog op de agenda staat, aangezien hernieuwbare energie een cruciale hoeksteen voor Europa zal zijn om aan de rest van de wereld te laten zien dat we klimaatverandering daadwerkelijk kunnen bestrijden en de energielevering voor onze burgers veilig kunnen stellen. Ik beschouw mijn verslag als een kans voor het Parlement om de vormgeving van toekomstige wetgeving betreffende hernieuwbare energie te beïnvloeden en er tegelijkertijd voor te zorgen dat de staatshoofden en regeringsleiders en de Commissie zich ervan bewust zijn dat de ambitieuze doelen die zijn aangenomen aanzienlijke en oprechte inspanningen vergen om te voorkomen dat ze niet meer dan loze beloftes worden.</p>
      <p sl="da">Allereerst wil ik graag benadrukken dat een centrale boodschap in mijn verslag is dat we de juiste voorwaarden hebben geschapen voor de ontwikkeling van hernieuwbare energie. Dat houdt in dat we al onze beleidsmaatregelen in de energiesector integreren. Hernieuwbare energie kan niet los worden gezien van de andere doelstellingen in de energiesector, met name de totstandbrenging van een interne elektriciteitsmarkt, een toename van de energie-efficiëntie met twintig procent en de herziening van de regeling voor de handel in CO2 -emissierechten. Al deze doelstellingen houden verband met elkaar en onze belangrijkste zorg is dus het scheppen van het juiste wetgevingskader.</p>
      <p sl="da">Wij moeten de lidstaten ertoe verplichten de reeds goedgekeurde wetgeving en besluiten uit te voeren en te zorgen voor een perspectief op de lange termijn dat investeerders aanmoedigt om bij deze enorme uitdaging betrokken te raken. Dat zijn de eerste vereisten waaraan moet worden voldaan als we onze politieke doelstellingen van een meer continue energievoorziening, minder CO2 -uitstoot en meer nieuwe banen in de EU willen realiseren. Tegelijkertijd moeten we een energiebeleid ontwikkelen dat is gebaseerd op solidariteit met de ontwikkelingslanden waar meer dan een miljoen mensen geen toegang hebben tot energie. De energiesector moet niet langer worden beschouwd als een technisch onderdeel van ons dagelijks leven, maar als een gezamenlijke speler bij het oplossen van de problemen op het gebied van milieu, klimaat en continuïteit van de voorziening.</p>
      <p sl="da">Ik heb de Europese structuurfondsen en het cohesiefonds aangehaald als een duidelijk voorbeeld van de noodzaak om geïntegreerde beleidsmaatregelen te ontwikkelen. Deze fondsen bieden de mogelijkheid voor investeringen in hernieuwbare energie, energiebesparingen en andere klimaatbevorderende maatregelen. Uit de bestedingsplannen van de lidstaten blijkt echter dat de nieuwe lidstaten het geld liever zouden gebruiken om snelwegen aan te leggen dan om te investeren in hernieuwbare energie. Slechts één procent van de fondsen is bestemd voor hernieuwbare energie en energiebesparingen. Ik wil er daarom bij de Commissie op aandringen de richtsnoeren te herzien om een systematische ondersteuning te bieden aan groene energieprojecten in de EU, zodat er een verband bestaat tussen wat wij goedkeuren en de manier waarop wij fondsen toewijzen.</p>
      <p sl="da">In het verslag heb ik tevens de noodzaak onderstreept om energie-efficiëntie in de nationale actieplannen op te nemen. Diverse personen hebben mij erop gewezen dat hun afzonderlijke actieplannen voor energie-efficiëntie niet in dit verslag thuis horen. Ik ben echter van mening dat juist dit verband cruciaal is, omdat we anders niet meer doen dan het vat der Danaïden vullen, als we onze energieconsumptie blijven opvoeren en tegelijkertijd proberen een relatief streefcijfer van twintig procent hernieuwbare energie te bereiken. Deze twee dingen moeten en zullen samensmelten.</p>
      <p sl="da">We moeten vasthouden aan het beginsel dat investeringen in hernieuwbare energie een voordeel zijn voor Europa. Het bevorderen van een markt voor hernieuwbare energie zal bijdragen aan de verwezenlijking van de Lissabon-doelstellingen door een toename van de werkgelegenheid in de lidstaten en door een toename van de initiatieven van de lidstaten en de EU op het gebied van onderzoek en innovatie.</p>
      <p sl="da">Het laatste onderwerp dat ik vandaag wil benadrukken is natuurlijk de kwestie van biobrandstoffen en hernieuwbare energie in de vervoersector. Ik wil ons allen aansporen om binnen het Parlement werkelijk een stap voorwaarts te nemen en een brede aanpak te hanteren met betrekking tot de vervoersector, die ook politieke doelstellingen omvat op het gebied van de uitbreiding van het openbaar vervoer en de overgang van wegvervoer naar transport via het spoor en over water. Hoewel ik over het algemeen vind dat de vervoersector ook een deel van de verantwoordelijk voor hernieuwbare energie op zich moet nemen, zijn er enkele valkuilen waar we voor op moeten passen. In de eerste plaats mag de invoering van biobrandstoffen niet tot gevolg hebben dat wij de eisen voor zuiniger auto’s verlagen. We mogen de auto-industrie niet het idee geven dat zij zich moeten richten op biobrandstoffen in plaats van op zuiniger auto’s.</p>
      <p sl="da">In de tweede plaats moeten we voorwaarden opstellen inzake duurzaamheidscriteria die tot een aanzienlijke terugdringing van de uitstoot van broeikasgassen leiden, en voorwaarden betreffende het idee dat een toenemende vraag naar biomassa verenigd kan worden met de instandhouding van de biodiversiteit. Bovendien mag een focus op biobrandstoffen niet leiden tot een duidelijke toename van de voedselprijzen. Ten slotte moeten we benadrukken dat hernieuwbare energie in de vervoersector meer is dan alleen biobrandstoffen. Verwacht wordt dat elektrische auto’s in de toekomst een grotere rol gaan spelen.</p>
      <p sl="da">Ik hoop dat we vandaag een vruchtbaar debat zullen voeren en dat het Parlement een collectief signaal kan afgeven aan de Commissie en de lidstaten over het belang van het verwezenlijken van de Europese doelstellingen voor hernieuwbare energie.</p>
    </intervention>
    <intervention id="1-079" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie. − Voorzitter, allereerst wil ik me bedanken bij mevrouw Thomsen voor haar uitstekende verslag. Hernieuwbare energie had altijd al een hoge prioriteit voor het Europees Parlement. Intussen zijn de lidstaten zich eveneens in toenemende mate bewust van de noodzaak om hun inspanningen op dit gebied te vergroten.</p>
      <p sl="en">Te komen tot een steeds groter aandeel van hernieuwbare energie in het verbruik is een van de hoekstenen van het Europese beleid voor een duurzame, concurrerende en zekere energievoorziening. Daarom zal het verslag van mevrouw Thomsen een cruciale rol gaan spelen in het voorstel van de Commissie voor een richtlijn betreffende de bevordering van elektriciteit uit hernieuwbare energiebronnen, dat ik eind van dit jaar wil voorleggen aan het Parlement. Ik wil er nog even aan herinneren dat het verslag van de heer Vidal-Quadras een grote rol speelde in ons pakket interne energiemarkt.</p>
      <p sl="en">Ik ben blij om te zien dat mijn aanpak ter voorbereiding van het voorstel in belangrijke in het verlengde ligt van de meeste verzoeken van het Parlement. Ik wil er nog aan toevoegen dat het voorstel samen met dat inzake de verlaging van broeikasgassen en de regeling voor de handel in emissierechten zal worden aangenomen. We zullen deze geïntegreerde aanpak van januari voortzetten om te zorgen voor een samenhangend beleid tussen hernieuwbare energie enerzijds en klimaatverandering anderzijds en om synergieën tussen deze twee tot stand te brengen.</p>
      <p sl="en">Nu wil ik even ingaan op en aantal concrete punten van dit verslag om hierover met u van gedachten te wisselen.</p>
      <p sl="en">Ik deel de opvatting dat de voltooiing van de interne energiemarkt van cruciaal belang is in ons energiebeleid en hernieuwbare energie zo snel mogelijk moet worden geïntegreerd in de interne energiemarkt. Dit is een van de redenen waarom de Commissie afgelopen woensdag het derde pakket interne energiemarkt heeft aangenomen. Toegang tot de netwerken is een essentiële voorwaarde voor de succesvolle integratie en uitbreiding van de elektriciteitsopwekking uit hernieuwbare bronnen. Dit geldt ook voor open, transparante en niet-discriminerende procedures voor het verkrijgen van deze toegang.</p>
      <p sl="en">U wees er terecht op dat het van belang is snel een akkoord te bereiken over de bijdrage van de afzonderlijke lidstaten aan de bindende doelstelling van twintig procent hernieuwbare energie voor de gehele EU in 2020. Zoals te verwachten viel, is de toe te passen methodologie een politiek gevoelig onderwerp. We werken momenteel aan het voorstel en de Commissie voert overleg met de lidstaten over deze kwestie. Het is van essentieel belang dat de nationale streefcijfers op een eerlijke en transparante wijze worden vastgesteld. Niet minder belangrijk is het een regeling voor de handel in emissierechten in te voeren die de nodige flexibiliteit biedt, en om te waarborgen dat een dergelijke regeling werkt in een EU-brede markt. Dit alles zal zeker ook bijdragen aan onze doelstelling van rendabele productie van hernieuwbare energie.</p>
      <p sl="en">Ik ben met u eens dat het opstellen en implementeren van nationale actieplannen eveneens van belang is. Naast de sectorale doelstellingen dienen deze door de lidstaten ingediende en door de Commissie goedgekeurde nationale actieplannen ook de ontwikkelingstrajecten voor elke sector te bevatten en de maatregelen die zullen worden genomen om deze doelstellingen te realiseren. De Commissie zal de nationale actieplannen toetsen aan specifieke voorwaarden en criteria die zij in een nieuwe richtlijn zal vaststellen.</p>
      <p sl="en">Ik sluit me erbij aan dat het gebruik van hernieuwbare energie in de sector verwarming en koeling nog aanzienlijk moet toenemen. Om ervoor te zorgen dat dit gebeurt, dient een speciaal wetgevingskader in het leven te worden geroepen. Het is de bedoeling ook deze kwestie op te nemen in de richtlijn. Tal van moderne verwarmings- en koelsystemen op basis van hernieuwbare energie zijn al uitermate energie-efficiënt, maar het potentieel is nog lang niet ten volle ontwikkeld.</p>
      <p sl="en">Het verheugt mij dat uw verslag het bindende streefcijfer van tien procent biobrandstof steunt, en ik ben het met u eens dat we erop moeten toezien dat biobrandstoffen duurzaam worden geproduceerd. Daarom zal het voorstel van de Commissie duurzaamheidscriteria bevatten. Deze criteria hebben niet tot doel de invoer van biobrandstoffen in te dammen, maar om gelijke voorwaarden te creëren voor in de EU geproduceerde en geïmporteerde biobrandstoffen.</p>
      <p sl="en">Kortom, het nieuwe wetgevingskader inzake hernieuwbare energie dient ervoor te zorgen dat we het EU-brede streefcijfer van twintig procent hernieuwbare energie in 2020 halen. Hiervoor zijn behalve aanzienlijke investeringen ook een regelgevingskader en bovenal een sterke politieke wil nodig. Ik geloof dat dit verslag het vertrouwen in het welslagen heeft vergroot.</p>
      <p sl="en">Tot slot nog mijn laatste punt. De vraag rees of Commissie voornemens is om kernenergie te rekenen tot hernieuwbare energie. Ik kan hier en nu verklaren dat dit niet het geval is en ook nooit is geweest. Het aandeel van twintig procent hernieuwbare energie in het Europese energieverbruik mag alleen worden bereikt met hernieuwbare energie. Niets in het pakket interne energiemarkt dat vorige week werd aangenomen, of de komende richtlijn inzake hernieuwbare energie zal daar verandering in brengen.</p>
      <p sl="en">Geachte leden, u hebt ons zeer goed ondersteund bij het ontwikkelen van een Europees antwoord op de wereldwijde klimaatuitdaging. Ik reken ook op de steun van het Europees Parlement voor het voorstel van de Commissie. Ik hoor ook steeds meer bemoedigende signalen uit de lidstaten. Vandaag zei Gordon Brown op het congres van de Labour Party: “Door te investeren in energie-efficiëntie, hernieuwbare energie, koolstofvoorraden, schone brandstoffen en nieuwe milieutechnologieën, kan Groot-Brittannië een leidende rol gaan spelen op weg naar koolstofvrije auto’s, koolstofvrije huizen en een koolstofvrije industrie. Ik wil nieuwe groene, toekomstgerichte technologieën als bron van nieuwe Britse banen in Britse bedrijven.” Het enige verschil is dat ik dit graag zie gebeuren in heel Europa.</p>
    </intervention>
    <intervention id="1-080" speaker_id="28370" name="Vittorio PRODI" is_mep="True" mode="spoken" nationality="Italy" birth_date="19-05-1937" birth_place="Reggio Emilia" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">rapporteur voor advies van de Commissie milieubeheer, volksgezondheid en voedselveiligheid . – Voorzitter, dames en heren, ik wil mevrouw Thomsen graag bedanken voor haar verslag, evenals commissaris Piebalgs, omdat ik denk dat er echt een alliantie kan worden gesloten tussen het Parlement en de Commissie. In dit verband ben ik van mening dat het Parlement al een fundamentele bijdrage heeft geleverd aan het bevorderen van hernieuwbare energie, met een visie op de toekomst en het gebruik van hernieuwbare energiebronnen, om de enorme problemen die voor ons liggen aan te pakken.</p>
      <p sl="it">Er moet algemene consensus bestaan over zo’n belangrijke onderneming en we moeten uitgaan van een geleidelijke aanpak, omdat ik denk dat een systematisch beleid nodig is als we de verschillende hernieuwbare energiebronnen op het gehele systeem willen toepassen.</p>
      <p sl="it">In de eerste plaats wil ik graag benadrukken dat er ook in de Commissie milieubeheer, volksgezondheid en voedselveiligheid uitgebreid is gesproken over biomassa, evenals over het belang van een geleidelijke aanpak, met name wat het gebruik van landbouw- en bosbouwresten en stedelijk afval in vaste vorm betreft, aangezien de exploitatie daarvan aanzienlijke voordelen biedt, zonder het evenwicht tussen het gebruik van energie, voedsel en grondstoffen te verstoren.</p>
      <p sl="it">Om die reden is wat voor ons ligt een enorm belangrijke taak en geen onmogelijke uitdaging. In het systeem zelf moet ook vooruitgang worden geboekt. Ik verwijs hierbij in het bijzonder naar verwarming, warmtekrachtkoppeling en drievoudige koppeling, zodat de energie-inhoud van hulpbronnen optimaal kan worden benut. We hebben tevens een algemeen beleid nodig dat steun biedt en voorrang geeft aan voorzieningen voor elektrische energie, zodat tevens stimulansen kunnen worden geboden voor de omzetting van biomassa in gas, wat bijdraagt aan een veel grotere rationalisatie en efficiëntie.</p>
    </intervention>
    <intervention id="1-081" speaker_id="28245" name="Willem SCHUTH" is_mep="True" mode="spoken" nationality="Germany" birth_date="14-06-1954" birth_place="Assen" p_group="Group of the Alliance of Liberals and Democrats for Europe" m_state="DE">
      <p sl="de">rapporteur voor advies van de Commissie landbouw en plattelandsontwikkeling. – Voorzitter, commissaris, collega’s, ik wil graag eerst mevrouw Thomsen even bedanken voor haar evenwichtige verslag. Vervolgens wil ik kort de hoekstenen schetsen van het advies van de Commissie landbouw en plattelandsontwikkeling.</p>
      <p sl="de">De door de Commissie voorgelegde routekaart voor hernieuwbare energie in Europa wordt door onze commissie uitdrukkelijk toegejuicht als belangrijke bijdrage aan de duurzame ontwikkeling van Europa. Het is absoluut noodzakelijk om het aandeel hernieuwbare energie te verhogen. Enerzijds moet Europa ervoor zorgen dat haar energievoorziening niet in gevaar komt en dat de afhankelijkheid van energie-import wordt verminderd; anderzijds moeten we onze verplichtingen ten aanzien van klimaatbescherming nakomen.</p>
      <p sl="de">Ook voor de werkgelegenheid en de economie in de landelijke gebieden in de EU zal hernieuwbare energie in de toekomstige energiemix een cruciale rol gaan spelen. De bevordering van hernieuwbare energie mag echter niet leiden tot verstoring van de concurrentieverhoudingen. De regeling inzake het uit productie nemen van landbouwgrond past niet meer in het systeem en dient te worden afgeschaft – mede vanwege het tekort aan landbouwgrond door de concurrentie van de productie van voedsel enerzijds en energiegewassen anderzijds.</p>
      <p sl="de">In haar advies inzake het verslag van collega Lang over de EU-strategie voor biomassa en biobrandstoffen hecht onze commissie groot belang aan de invoering van een Europees certificeringssysteem. Het is van belang administratieve meerkosten te voorkomen voor producenten in de EU. Dit kan worden bereikt door koppeling met bestaande regelingen, zoals cross compliance . Tevens dienen ook uit derde landen geïmporteerde biobrandstoffen te worden gecertificeerd op basis van strenge ecologische criteria, om ervoor te zorgen dat deze dezelfde goede milieuprestaties hebben.</p>
      <p sl="de">Bij de bevordering van biobrandstoffen mogen de beschikbare middelen niet prioritair worden gereserveerd voor onderzoek naar biobrandstoffen van de tweede generatie. Ook op het gebied van biobrandstoffen van de eerste generatie is nog verder onderzoek nodig. Daarom moet bij de programma’s voor onderzoek en ontwikkeling ook rekening worden gehouden met de voordelen van decentrale productie van biobrandstoffen.</p>
    </intervention>
    <intervention id="1-082" speaker_id="4319" name="Pilar AYUSO" is_mep="True" mode="spoken" nationality="Spain" birth_date="16-06-1942" birth_place="Badajoz" p_group="Group of the European People's Party (Christian Democrats)" m_state="ES">
      <p sl="es">namens de PPE-DE-Fractie. – De Europese Raad van maart 2007 heeft een overeenkomst aangenomen waarin is bepaald dat de Europese Unie een deel van haar totale energiemix uit hernieuwbare energiebronnen moet genereren.</p>
      <p sl="es">Morgen stemt het Europees Parlement over het bijbehorende verslag, waarin wij onze steun geven aan de voorstellen van de Raad en de Commissie voor toekomstige wetgeving over dit thema. Ik wil de rapporteur, mevrouw Thomsen, feliciteren met een uitmuntend verslag, gebaseerd op brede discussies met alle partijen.</p>
      <p sl="es">In het verslag wordt de Commissie opgeroepen een voorstel in te dienen voor kaderwetgeving inzake hernieuwbare energie en wordt het belang van het opstellen en ten uitvoer leggen van actieplannen op het gebied van hernieuwbare energie op communautair en nationaal niveau benadrukt. Die plannen moeten in alle sectoren investeringen, innovatie en onderzoek bevorderen op het gebied van schone, emissie-arme energiebronnen. Daarvoor moet er meer worden geïnvesteerd in onderzoek, ontwikkeling en innovatie, om ervoor te zorgen dat hernieuwbare energiebronnen een vergelijkbaar concurrentieniveau bereiken als dat van conventionele energiebronnen.</p>
      <p sl="es">Wij van de EPP-ED-Fractie pleiten niet voor bindende streefcijfers; wij zijn van mening dat verplichtingen, evenals het vaststellen van sectorale streefcijfers voor hernieuwbare energiebronnen, aan het subsidiariteitsbeginsel moeten worden onderworpen.</p>
      <p sl="es">We pleiten wel voor een oproep aan de lidstaten voor meer inspanningen op het gebied van onderzoek, steun, het verminderen van administratieve lasten en het vereenvoudigen van vergunningsprocedures, teneinde de ontwikkeling van hernieuwbare energiebronnen te vergemakkelijken. Ter verdediging van de interne markt zijn wij voorts van mening dat een daadwerkelijk en efficiënt geharmoniseerd stelsel van steunmaatregelen het langetermijndoel van Europe moet zijn, teneinde een zo efficiënt mogelijk gebruik van hernieuwbare energietechnologieën te waarborgen.</p>
      <p sl="es">Wij verzoeken de Commissie ervoor te zorgen dat iedere kaderrichtlijn over hernieuwbare energie maatregelen bevat om verwarming en koeling door middel van hernieuwbare energie te bevorderen, aangezien dat tot op heden de minst ontwikkelde technologieën zijn.</p>
      <p sl="es">Wij juichen ook het voorstel van de Commissie toe om biobrandstoffen en andere hernieuwbare energiebronnen in de vervoersector te bevorderen, en we verzoeken de Commissie en de lidstaten hun inspanningen op het gebied van de ontwikkeling van tweede-generatiebiobrandstoffen op te voeren, om de vele spanningen die voortvloeien uit een tekort aan grondstoffen te vermijden. Dat tekort is niet ontstaan door de ontwikkeling van biobrandstoffen. Het wordt veroorzaakt door diverse factoren, waaronder het gemeenschappelijk landbouwbeleid.</p>
    </intervention>
    <intervention id="1-083" speaker_id="2301" name="Reino PAASILINNA" is_mep="True" mode="spoken" nationality="Finland" birth_date="05-12-1939" birth_place="Arctic Ocean" p_group="Socialist Group in the European Parliament" m_state="FI">
      <p sl="fi">namens de PSE-Fractie . – Voorzitter, ik wil mijn collega Britta Thomsen bedanken voor dit verslag, waarin het energiedebat wederom op Europees niveau aan de orde wordt gesteld.</p>
      <p sl="fi">Onze energie-industrie wordt niet alleen door buitenstaanders beïnvloed, maar ook door onze eigen fouten. Die mogen we niet vergeten. We hebben onze reservecapaciteit bijvoorbeeld laten dalen met ongeveer een procent per jaar, en dat veroorzaakt onzekerheid.</p>
      <p sl="fi">Ik wil uw aandacht in de eerste plaats vestigen op het standpunt inzake energie die wordt gewonnen uit hernieuwbare energiebronnen. Mevrouw Thomsen en ik hebben over dit onderwerp een amendement op het verslag opgesteld. Het is belangrijk dat er voldoende steun is voor elektriciteit die wordt gewonnen uit hernieuwbare energiebronnen. Hernieuwbare energie moet ook worden gebruikt om de schaarste aan brandstoffen op te vangen. De geïndustrialiseerde landen moeten technieken en methodes ontwikkelen die ertoe bijdragen dat de energielevering aan arme landen wordt gewaarborgd. Economische armoede, informatiearmoede en energiearmoede treffen nu allemaal dezelfde mensen.</p>
      <p sl="fi">Tegelijkertijd kan er in Europa geen sprake zijn van een levensvatbare interne energiemarkt zolang de meeste lidstaten zich niet houden aan gezamenlijk gesloten overeenkomsten. Het lijkt er daarom op dat het de Europese solidariteit ontbreekt aan solidariteit.</p>
      <p sl="fi">Het is altijd lastig om streefcijfers vast te stellen voor de productie en het gebruik van energie. Bovendien moeten deze cijfers gebaseerd zijn op betrouwbaar wetenschappelijk onderzoek. Sectorspecifieke streefcijfers voor hernieuwbare energie op nationaal niveau moeten daarom heel zorgvuldig worden vastgesteld. De omstandigheden op het gebied van energie variëren enorm. We moeten daarom bij de berekening van streefcijfers voor hernieuwbare energie overleg voeren met de lidstaten over controlemechanismen, over een classificatie van biobrandstoffen voor het vervoer en over de stand van zaken op het gebied van kernenergie. Kernenergie, als emissievrije vorm van energie, mag het streefcijfer voor hernieuwbare energie niet verhogen.</p>
      <p sl="fi">De Commissie heeft turf als fossiele brandstof geclassificeerd, hoewel de Intergouvernementele Werkgroep inzake klimaatverandering van de Verenigde Naties turf onder een eigen categorie heeft geschaard, tussen fossiele brandstoffen en biobrandstoffen. We beschikken inmiddels over nieuwe en positieve resultaten van onderzoek naar de gevolgen van turf voor het klimaat, onder verwijzing naar het levenscyclusmodel. Wanneer een moeras eerst wordt gebruikt voor de productie van turf en daarna voor bebossing of de teelt van rietgras, heeft dit minder gevolgen voor het klimaat. Op dit moment heeft turf in de regeling voor de emissiehandel een emissiefactor van 106, terwijl steenkool een factor heeft van slechts 94,6, omdat bij de berekeningen geen rekening is gehouden met de hele levenscyclus van turf. Dit moet snel worden rechtgezet, mijnheer de commissaris.</p>
    </intervention>
    <intervention id="1-084" speaker_id="28477" name="Fiona HALL" is_mep="True" mode="spoken" nationality="United Kingdom" birth_date="15-07-1955" birth_place="Swinton" p_group="Group of the Alliance of Liberals and Democrats for Europe" m_state="GB">
      <p sl="en">namens de ALDE-Fractie. – Voorzitter, ik zou graag eerst de rapporteur willen danken voor haar uitstekende verslag. Hernieuwbare energiebronnen vormen al sinds enkele jaren een onderdeel van de Europese energiemix en van het Europese energiebeleid. In dit verslag wordt heel duidelijk uiteengezet waarom hun mogelijkheden nog steeds niet volledig worden benut.</p>
      <p sl="en">Een van de problemen betreft de toegang tot de netwerken. De huidige distributienetwerken voor elektriciteit zijn gebaseerd op het principe van eenrichtingsverkeer. Nu moeten er technische aanpassingen plaatsvinden om ze geschikt te maken voor tweerichtingsverkeer en een gedecentraliseerde stroomproductie. De lidstaten zouden meer moeten doen om de technische en administratieve barrières op te heffen die de uitbreiding van elektriciteitsopwekking uit hernieuwbare energie nog steeds belemmeren.</p>
      <p sl="en">Het grootste potentieel voor hernieuwbare energie vinden we aan de twee uiteinden van de keten. Enerzijds hebben we nieuwe investeringen nodig in grootschalige projecten voor elektriciteitsopwekking uit hernieuwbare energiebronnen, zoals offshore-windparken in Noord-Europa, zonnepanelen rondom de Middellandse Zee en getijdencentrales. Anderzijds, aan het andere eind van de keten, moeten we het gebruik van hernieuwbare energie in gebouwen met behulp van technologieën zoals thermodynamische zonnecollectoren, zonnecellen, warmtepompen en biomassaverwarming opvoeren tot een maximum. Daarom juich ik met name paragraaf 38 toe, waarin wordt benadrukt dat het noodzakelijk is het gebruik van hernieuwbare energie in nieuwe en gerenoveerde gebouwen verplicht te stellen.</p>
      <p sl="en">Het is tijd voor een uitgebreide herziening van de Richtlijn betreffende de energieprestatie van gebouwen, niet in de laatste plaats vanwege het feit dat de routekaart voor hernieuwbare energie in Europa in samenhang moet worden gezien met het Europees actieplan voor energie-efficiëntie. Het bindende streefcijfer van twintig procent hernieuwbare energie in het Europese energieverbruik in 2020 is eerder haalbaar als we erin slagen het energieverbruik in de EU verder te verlagen. Het gebruik van steeds meer hernieuwbare energie bij een gelijktijdig dalend energieverbruik is de beste manier om de koolstofemissies te verminderen.</p>
      <p sl="en">Wat het vraagstuk van biobrandstoffen betreft wil ik benadrukken dat alle biobrandstoffen, hetzij geïmporteerd of in Europa geproduceerd, moeten voldoen aan duurzaamheidscriteria ten aanzien van de reductie van koolstofemissies, de bescherming van biodiversiteit en watervoorraden en de gevolgen voor de voedselproductie. Ik denk dat we de geruststelling van de commissaris moeten accepteren en het streefcijfer van tien procent biobrandstof moeten blijven steunen. Laten we in december een kritische blik werpen op de voorstellen van de Commissie om ons ervan te vergewissen dat deze stroken met de strenge duurzaamheidscriteria waarom ons Parlement vraagt.</p>
      <p sl="en">Deze routekaart voor hernieuwbare energie mag niet alleen een routekaart zijn voor Europa. Door het bevorderen van investeringen in hernieuwbare-energietechnologieën in ontwikkelingslanden kunnen we twee cruciale doelstellingen verwezenlijken: een dringend noodzakelijke economische groei die niet ten koste gaat van onze planeet door meer koolstofemissies, en minder afhankelijkheid van energie-import én meer energiezekerheid. Zo kunnen deze landen worden behoed voor de enorme prijsstijgingen van fossiele brandstoffen, wat in het verleden al tal van ontwikkelingslanden de kop heeft gekost.</p>
    </intervention>
    <intervention id="1-085" speaker_id="28389" name="Zbigniew KUŹMIUK" is_mep="True" mode="spoken" nationality="Poland" birth_date="19-09-1956" birth_place="Komorowo" m_state="PL">
      <p sl="pl">namens de UEN-Fractie . – Voorzitter, mijnheer de commissaris, uit naam van de UEN-Fractie wil ik in dit debat over hernieuwbare energie in Europa mevrouw Thomsen graag bedanken voor het opstellen van een uitgebreid verslag over dit onderwerp.</p>
      <p sl="pl">In de eerste plaats heeft de auteur van het verslag gelijk wanneer zij zegt dat de belangrijkste kwestie, ook met het oog op de toekomst van hernieuwbare energie in Europa, het ontwikkelen van een gemeenschappelijk Europees energiebeleid is. Helaas lijkt er wat dit betreft geen enkele vooruitgang te worden geboekt, ondanks enkele vage beloftes over het opnemen van dit beleid in het Hervormingsverdrag van de EU.</p>
      <p sl="pl">Het is bijna twee jaar geleden sinds Polen, dat de gevolgen van de verschillende belangen op het gebied van energiebeleid in de lidstaten al heeft ondervonden, bijvoorbeeld met betrekking tot de aanleg van de Russisch-Duitse gaspijpleiding in de Oostzee, tijdens een vergadering van de Raad van de Europese Unie leidende beginselen heeft voorgesteld voor het opstellen van een dergelijk gemeenschappelijk energiebeleid. Helaas was er op dat moment weinig interesse voor dat voorstel, aangezien het strijdig was met de belangen van het belangrijkste EU-land, te weten Duitsland.</p>
      <p sl="pl">Ik spreek hierbij de hoop uit dat de Europese Commissie de taak van het opstellen van een gemeenschappelijk energiebeleid deze keer serieuzer benadert.</p>
      <p sl="pl">In de tweede plaats is het van cruciaal belang beheerders van distributienetwerken te scheiden van energieproducenten, zodat producenten van verschillende soorten hernieuwbare energie betere toegang hebben tot het distributienetwerk in de verschillende landen. Als we dit niet doen, zullen elektriciteitsproducenten die gebruik maken van traditionele energiebronnen en tevens de eigenaren of beheerders van transmissienetwerken zijn, deze netwerken niet beschikbaar willen stellen voor producenten van energie uit duurzame bronnen.</p>
      <p sl="pl">Op de uiteindelijke voorstellen hierover van de Europese Commissie kwam felle tegenstand van grote spelers op het gebied van energie, met name in Frankrijk en Duitsland. Het zal voor ons als leden van het Europees Parlement interessant zijn om te zien hoe de Europese Commissie met deze tegenstand omgaat.</p>
      <p sl="pl">In de derde plaats verdienen de strategische doelstellingen voor hernieuwbare energie, namelijk de opwekking van twintig procent van alle energie uit hernieuwbare bronnen en een verbetering van de energie-efficiëntie met twintig procent in 2020, aandacht en steun. Ik wil de hoop uitspreken dat de Europese Commissie, om deze ambitieuze doelstellingen te verwezenlijken, zal voorstellen om niet alleen op EU-niveau, maar ook in de lidstaten passende steunmaatregelen in te voeren.</p>
      <p sl="pl">Ik wil bijzondere aandacht vestigen op de productie van biobrandstoffen, aangezien zij er niet alleen voor zorgen dat het aantal gebruikte hernieuwbare energiebronnen toeneemt, maar ook dat landbouwgrondstoffen niet slechts voor de productie van voedsel worden gebruikt, waardoor de overproductie afneemt. Ik ben het dan ook niet eens met het argument van de rapporteur van het verslag dat de productie van biobrandstoffen een stijging van de voedselprijzen tot gevolg zou kunnen hebben en dat de EU-markt daarom moet worden opengesteld voor voedsel uit derde landen.</p>
    </intervention>
    <intervention id="1-086" speaker_id="28345" name="David HAMMERSTEIN" is_mep="True" mode="spoken" nationality="Spain" birth_date="23-09-1955" birth_place="Los Angeles" p_group="Group of the Greens/European Free Alliance" m_state="ES">
      <p sl="es">namens de Verts/ALE-Fractie . – Voorzitter, de toekomst heeft ons al ingehaald. Het tijdperk van hernieuwbare energiebronnen is aangebroken. Alleen met een enorme toename van het gebruik van duurzame energie en een veel grotere energie-efficiëntie kunnen wij de klimaatcrisis en de crisis op het gebied van energievoorziening te lijf gaan. Ik ben dankbaar voor dit uitstekende verslag. We kunnen voor de middellange en lange termijn plannen maken voor het bevorderen van hernieuwbare energie en het motiveren van de terughoudende partijen, waarvan ik heb gezien dat er nog een aanzienlijk aantal zijn.</p>
      <p sl="es">In het verslag wordt van de Commissie verlangd dat zij kaderwetgeving opstelt voor het bevorderen van verwarming en airconditioning door middel van hernieuwbare energie. Verder wordt er opgeroepen tot gelijke voorwaarden voor hernieuwbare energiebronnen op de energiemarkt en een verbeterde regeling voor de handel in emissierechten, waarin de kosten van vervuilende energiebronnen worden doorberekend en de enorme, perverse subsidies voor fossiele brandstoffen worden geschrapt. In het verslag wordt gepleit voor de bevordering van offshore-windenergie, wordt een stevig standpunt ingenomen ten opzichte van thermische zonne-energie, en opgeroepen tot meer financiële ondersteuning voor onderzoek naar de opslag van uit hernieuwbare bronnen gewonnen energie en tot de aanpassing van nationale netwerken. Ten slotte wordt de Commissie verzocht een actieplan op te stellen ter bevordering van bioconstructie, aangezien veertig procent van alle energie in de EU wordt gebruikt in gebouwen.</p>
      <p sl="es">En nu komen we bij een twistpunt. Het debat over biobrandstoffen roept een moreel vraagstuk en een principevraagstuk op: eten of rijden? Als wij in dit verslag een bindend streefcijfer van tien procent voor biobrandstoffen goedkeuren, dan moeten we ons realiseren dat wij een conflict doen oplaaien tussen 800 miljoen autorijders enerzijds en de twee miljard armste mensen ter wereld anderzijds, die vechten om dezelfde graankorrels.</p>
      <p sl="es">De euforie die biobrandstoffen hebben veroorzaakt dreigt nu de voedselvoorziening van Europa en de rest van de wereld in gevaar te brengen. En we weten niet eens of de energiebalans positief uitslaat. Door de stijgende olieprijzen wordt het elke dag goedkoper om graan te verbranden in plaats er brood van te bakken of melkvee mee te voeren. We moeten daarom heel voorzichtig zijn en geen bindende streefcijfers aannemen, temeer omdat deze al eerder door grote internationale instellingen en vele wetenschappers ter discussie zijn gesteld. Het middel mag niet erger zijn dan de kwaal. Inzake deze cruciale kwestie moeten we ons gezond verstand gebruiken en het voorzorgsbeginsel toepassen.</p>
    </intervention>
    <intervention id="1-087" speaker_id="2304" name="Esko SEPPÄNEN" is_mep="True" mode="spoken" nationality="Finland" birth_date="15-02-1946" birth_place="Oulu" p_group="Confederal Group of the European United Left - Nordic Green Left" m_state="FI">
      <p sl="fi">namens de GUE/NGL-Fractie . – Voorzitter, commissaris, volgens een voorspelling van het Internationaal Energie Agentschap zal olie over vijf jaar een extreem zeldzame grondstof zijn. Gas zal aan het eind van het decennium nog schaarser zijn.</p>
      <p sl="fi">Op dit moment wordt tachtig procent van de energie in de EU geproduceerd door middel van fossiele brandstoffen, met name aardolie en gas. Daarom is het Commissievoorstel voor een richtlijn ter bevordering van het gebruik van energie uit hernieuwbare bronnen broodnodig.</p>
      <p sl="fi">Iets meer dan zes procent van de in de EU geconsumeerde energie is op dit moment afkomstig van hernieuwbare energiebronnen. Daarvan vertegenwoordigen biomassa en de verbranding van afval 4,2 procent, hydro-elektrische energie 1,5 procent, windenergie 0,3 procent en geothermische energie 0,3 procent. Het percentage voor zonne-energie is verwaarloosbaar.</p>
      <p sl="fi">Het doel om het aandeel hernieuwbare energiebronnen in 2020 te verhogen tot twintig procent, met andere woorden een verdriedubbeling, lijkt veel te ambitieus. Anderzijds had het Europees Parlement al eerder besloten om nog meer te vragen: vijfentwintig procent in 2020 en maar liefst vijftig procent in 2040.</p>
      <p sl="fi">Het Commissievoorstel van twintig procent verwijst naar een EU-gemiddelde. Alleen Letland, Zweden, Finland en Oostenrijk liggen op dit moment boven dat cijfer. Maar deze landen ontsnappen niet aan de richtlijn: voor hen gelden hogere streefcijfers. De grootste landen van de EU hebben de laagste percentages: het Verenigd Koninkrijk twee procent, Duitsland vier procent, Polen vijf procent en Frankrijk, Spanje en Italië zes procent.</p>
      <p sl="fi">Of het streefcijfer van twintig procent uit de richtlijn wordt gehaald is afhankelijk van de vraag of de grote lidstaten bereid en in staat zijn om het gebruik van hernieuwbare energie te vergroten. Ik ben benieuwd hoe ze dat gaan doen. Als zij de richtlijn alleen met de mond belijden, kan de Commissie ze niet dwingen deze ten uitvoer te leggen. Ze kunnen echter wel door omstandigheden buiten de EU, die het gevolg zijn van de stijgende prijzen voor olie en gas en van onze “wegwerpcultuur”, gedwongen worden zich aan te passen.</p>
    </intervention>
    <intervention id="1-088" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">namens de IND/DEM-Fractie. – Mijnheer de Voorzitter, terecht bepleit het verslag-Thomsen een voortvarende aanpak om te komen tot een groot aandeel van duurzame energiebronnen in ons totale energiegebruik. Fossiele brandstoffen zijn immers eindig en het gebruik van duurzame energie vermindert de uitstoot van broeikasgassen. Bovendien zorgt dit voor de nodige diversificatie waardoor we minder afhankelijk worden van straks enkele energiebronnen. De rapporteur krijgt van harte mijn steun wanneer ze biobrandstoffen uitsluitend op een verantwoorde wijze wil inzetten. De EU moet zich inspannen om internationale afspraken te maken zodat duurzaamheidscriteria voor biobrandstoffen in WTO-verband gebruikt kunnen worden. Het maakt veel uit welk type biobrandstof we gebruiken en hoe deze wordt verbouwd en aangewend. Biobrandstof is pas duurzaam als de gehele cyclus van producent tot gebruiker een optimale milieuprestatie laat zien. Dit betekent dat zowel de productie als de verbranding van biomassa op duurzame wijze plaatshebben. Bij de productie gaat het bijvoorbeeld om herplant van geoogste gewassen. Bij de verbranding mag de uitstootnorm niet minder streng zijn dan bij andere brandstoffen.</p>
      <p sl="nl">Daarnaast zijn meer verregaande strategische keuzes nodig vanwege ongewenste effecten, zoals de aantasting van oerbossen voor productiedoeleinden en de concurrentie met de voedselvoorziening. Vooral in arme landen namelijk leidt de productie van biomassa zowel tot druk op de landbouwgrond als tot hogere voedselprijzen. Welk beleid voert de Commissie om deze ongewenste effecten concreet te ondervangen?</p>
      <p sl="nl">Tot slot: de rapporteur beoogt recht te doen aan de verschillende situaties waarin de lidstaten verkeren. De ene lidstaat heeft nu eenmaal meer potentie tot bijvoorbeeld zonne-energie, terwijl een andere vooral mogelijkheden heeft op het gebied van windenergie. Een geharmoniseerd steunstelsel, zoals het rapport voor de lange termijn voorziet, is dan ook niet voor de hand liggend. Een steunstelsel is het meest doelmatig wanneer het is toegesneden op de duurzame energiebronnen met de grootste potentie en dat verschilt, mijnheer de Voorzitter, per lidstaat.</p>
    </intervention>
    <intervention id="1-089" speaker_id="2097" name="Giles CHICHESTER" is_mep="True" mode="spoken" nationality="United Kingdom" birth_date="29-07-1946" birth_place="London" p_group="European Conservatives and Reformists Group" m_state="GB">
      <p sl="en">Voorzitter, ik zou graag eerst mijn lof willen uitspreken aan mevrouw Thomsen voor haar werk en haar geëngageerde verslag. Voorzitter, neemt u mij niet kwalijk dat ik u eraan herinner dat wij van een partij zijn die “groen” denkt maar “blauw” stemt. Dit brengt mij bij een algemene constatering dat we allemaal voor hernieuwbare energie als algemeen beginsel zijn. Wij steunen echter alleen een realistische en haalbare productie van hernieuwbare energie en zien niets in peperdure subsidies voor onhaalbare doelstellingen. En het moet worden gezegd dat de Commissie en de Raad dit jaar een aantal zeer ambitieuze doelstellingen hebben gelanceerd.</p>
      <p sl="en">Ik zou graag mijn gedachten laten gaan over het dilemma van grootschalige waterkracht- of getijdenprojecten en een grootschalige omschakeling naar de verbouw van energiegewassen. Naast voordelen brengen deze ook gevolgen voor het milieu en kosten met zich mee. In mijn kiesdistrict bijvoorbeeld biedt het voorstel voor een getijdencentrale, de Severn Tidal Power, een enorm potentieel voor de stroomproductie, maar de kosten liegen er niet om. De laatste schatting ging uit van twintig miljard euro, wat objectief gezien een enorm bedrag is. Deze kosten worden echter deels gerechtvaardigd door de CO2 -reductie en deels doordat er overstromingsschade mee wordt voorkomen, en slechts in geringe mate door de waarde van de opgewekte elektriciteit. Laten we niet vergeten dat een dergelijk project enorme milieugevolgen heeft voor het kanaal van Bristol en aanverwante natuurverschijnselen, zoals de bijzondere getijdengolf van de rivier de Severn en de omliggende wetlands. Mijns inziens is hier dus sprake van een dilemma, een conflict tussen twee belangen. Dat lijkt ook het geval te zijn voor de omschakeling van grote landbouwarealen naar de verbouw van miscanthus of andere energiegewassen.</p>
      <p sl="en">We moeten ons afvragen of het wettelijk vastleggen van bindende streefcijfers en doelstellingen die we niet kunnen of willen halen, zinvol is. We hebben als Europese Unie een lange lijst van ambitieuze, wettelijk vastgelegde doelstellingen die we vervolgens niet hebben verwezenlijkt. Gaan we hiermee door, dan brengen we het wetgevingsproces wellicht in diskrediet. Als we regels invoeren die vereisen dat de mens zijn gedrag verandert, dan moeten we deze doelstellingen doorzetten, hetzij door toereikende overgangsperiodes of door fiscale prikkels in combinatie met een regulerende stok.</p>
      <p sl="en">Laten we afsluitend niet het enorme potentieel van energie-efficiëntie vergeten, maar dat is een onderwerp voor een ander debat.</p>
    </intervention>
    <intervention id="1-090" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Collega Chichester, ik geloof dat u is ontgaan dat de commissaris de toespraak van Gordon Brown voor het congres van de Labour Party uitgebreid aanhaalde of misschien was u net ergens anders, maar wij waren zeer gefascineerd door deze bijdrage.</p>
    </intervention>
    <intervention id="1-091" speaker_id="1237" name="Mechtild ROTHE" is_mep="True" mode="spoken" nationality="Germany" birth_date="10-08-1947" birth_place="Paderborn" p_group="Socialist Group in the European Parliament" m_state="DE">
      <p sl="de">Voorzitter, mijnheer de commissaris, collega’s, ik wil me graag eerst bedanken bij onze rapporteur, mevrouw Thomsen, voor haar goede verslag! Ik hoop dat het verslag woensdag met een even grote meerderheid van stemmen zal worden aangenomen als in onze commissie. Ondanks de kritiek van collega Chichester werd het verslag door een brede meerderheid, ja bijna unaniem, aangenomen. Met andere woorden: dit verslag is goed en tevens belangrijk en noodzakelijk. Zoals u weet stelt de Commissie momenteel een kaderrichtlijn op ter uitvoering van de besluiten van de voorjaarstop – het bereiken van een aandeel van twintig procent hernieuwbare energie in 2020. De commissaris deed dit al uit de doeken. Het was goed hem luid en duidelijk te horen zeggen dat het verslag-Thomsen daarin een relevante rol zal spelen.</p>
      <p sl="de">Waar gaat het nu eigenlijk om en wat is echt van belang? We hebben succesvolle richtlijnen, met name betreffende elektriciteit, maar ook betreffende biobrandstoffen. Dus gaat het er nu om dat deze succesvolle richtlijnen worden opgepakt en indien nodig worden aangevuld en verbeterd, zoals voorgesteld in het verslag-Thomsen.</p>
      <p sl="de">Ten tweede moeten we ons verbinden aan datgene wat de commissaris ons afgelopen jaar in de plenaire zitting reeds beloofde, namelijk het opnemen van de sector verwarming en koeling, om de achterstand op dit gebied te verminderen en om te komen tot een betere marktpenetratie. Tot dusver bestaat er een duidelijk sectorale aanpak, die we mijns inziens niet mogen opgeven. Het is ook van groot belang dat de nationale actieplannen echte en duidelijke sectorale doelstellingen bevatten, dus bindende streefcijfers, zodat de verschillende technologieën verder worden ontwikkeld.</p>
      <p sl="de">De vraag hoe die twintig procent moeten worden verdeeld over de lidstaten is van het grootste belang. Dit betekent dat er een eerlijke lastenverdeling, of beter gezegd kansenverdeling, moet plaatsvinden. Een verdeling die is gebaseerd op het potentieel van de lidstaten en op hetgeen reeds is bereikt, op datgene waarover de lidstaten reeds beschikken. Met andere woorden, hier moet een transparant beleid worden gevoerd.</p>
      <p sl="de">Ik ben blij dat in het verslag zeer duidelijk wordt aangegeven dat het hier alleen om hernieuwbare energie gaat en niet om koolstofarme energie. Ik wil hier ook nogmaals commissaris Piebalgs bedanken voor diens bevestiging dat het hier echt alleen om hernieuwbare energie gaat.</p>
      <p sl="de">Ik meen dat op u een grote verantwoordelijkheid rust binnen de Commissie, mijnheer de commissaris. We hebben vastgesteld dat de elektriciteitsrichtlijn het een en ander op gang heeft gebracht. Ik spreek de hoop uit dat ook de nieuwe kaderrichtlijn, die hopelijk nog dit jaar komt, hetzelfde positieve effect zal hebben.</p>
    </intervention>
    <intervention id="1-092" speaker_id="28127" name="Lena EK" is_mep="True" mode="spoken" nationality="Sweden" birth_date="16-01-1958" birth_place="Mönsterås" p_group="Group of the Alliance of Liberals and Democrats for Europe" m_state="SE">
      <p sl="en">Voorzitter, Churchill zei ooit dat opschorten de beste manier is om een taak moeilijk te laten lijken. Zo kunnen we mijns inziens ook het huidige energiedebat in Europa omschrijven. Als reactie op collega Chichester, die aangaf dat hij “groen” denkt, maar “blauw” stemt, kan ik alleen maar zeggen: wat nog rest, is wellicht tevens “groen” te handelen.</p>
      <p sl="en">Het voorstel van de Commissie en de huidige besluiten over twintig procent hernieuwbare energie in het totale energieverbruik in Europa in 2020 zijn heel goed. Het is ook goed dat de kiezers, de industrie en de Europese burgers zien dat het Parlement er dankzij het verslag-Thomsen van overtuigd is dat dit de juiste werkwijze is en dat we zo te werk moeten gaan.</p>
      <p sl="en">Maar is het mogelijk? Aangezien mensen vragen stellen wordt hier nog over getwijfeld. Ik persoonlijk denk dat het zeer goed mogelijk is. Als we zien wat er vandaag de dag mogelijk is dankzij trigeneratie en het gebruik van hernieuwbare energiebronnen, moeten we concluderen dat het mogelijk is. Het is ook mogelijk in huishoudens, op het gebied van verwarming en koeling, en ook in de vervoersector. Ik ben erg blij dat, naast hetgeen we hier doen op het gebied van hernieuwbare energie, ook andere vigerende Europese regels worden aangepast. Het is hoog tijd dat we meer ethanol toevoegen aan benzine; op basis van de nieuwe besluiten komen we op zijn minst uit op vijftig procent van Brazilië. Ik ben van mening dat het tijd is voor een discussie over het gebruik van biogas en natuurlijk gas, om de benodigde hoeveelheden te verkrijgen. Als we hierin slagen, brengen we een markt tot stand en dan zal de ontwikkeling vanzelf doorgaan.</p>
      <p sl="en">Uiteraard brengt dit alles een aantal verantwoordelijkheden met zich mee. Zowel op Europees als nationaal niveau hebben we een goed actieplan voor hernieuwbare energie nodig, dat snel wordt geïmplementeerd.</p>
      <p sl="en">Het tweede punt waar ik op wil wijzen betreft belastingen. Ik begrijp niet waarom we mensen via belastingen gedrag afleren dat we juist graag zien ten aanzien van verschillende soorten brandstoffen.</p>
      <p sl="en">Mijn derde punt is regelgeving. Ook op dit gebied kunnen we nog veel doen en kan het Europese systeem ook wel een schoonmaakbeurt gebruiken.</p>
      <p sl="en">Ik denk dat we ons midden in een technische revolutie bevinden die dezelfde gevolgen heeft als die van destijds, toen we overstapten van stoom naar elektriciteit. Nu stappen we over van elektriciteit naar intelligente energie, en dat is een flinke stap vooruit.</p>
    </intervention>
    <intervention id="1-093" speaker_id="28376" name="Leopold Józef RUTOWICZ" is_mep="True" mode="spoken" nationality="Poland" birth_date="18-10-1932" birth_place="Kraków" p_group="Non" m_state="PL">
      <p sl="pl">Voorzitter, de routekaart voor hernieuwbare energie is een belangrijk document, dat het mogelijk zal maken hernieuwbare energie te verkrijgen.</p>
      <p sl="pl">De constant stijgende prijzen van olie en gas kunnen bijdragen aan de verwezenlijking van de genoemde doelstellingen. De Europese Unie beschikt slechts over circa twee procent van de gas- en oliereserves van de wereld. Haar economie is en blijft afhankelijk van de prijs van grondstoffen en van politieke stabiliteit in olieproducerende regio’s.</p>
      <p sl="pl">Daarom lijkt de doelstelling van twintig procent energie uit hernieuwbare bronnen onvoldoende. De Europese Unie dient met betrekking tot de opwekking van elektriciteit een diversificatiebeleid te voeren, dat rekening houdt met de diverse mogelijkheden om in de verschillende landen en regio’s hernieuwbare energie te genereren. Er moeten lokale en regionale actieplannen worden opgesteld voor de productie van hernieuwbare energie en voor energiebesparing, en deze moeten worden gesteund door lokale overheden, nationale overheden en de Europese Unie.</p>
      <p sl="pl">Onderzoeksprogramma’s op het gebied van energieproductie moeten prioriteit krijgen. Ook dient waar nodig rekening te worden gehouden met de mogelijkheid van het opwekken van kernenergie, dat de uitstoot van CO2 vermindert. Ik wil de rapporteur, mevrouw Thomsen, bedanken voor een zeer uitgebreid verslag.</p>
    </intervention>
    <intervention id="1-094" speaker_id="4432" name="Claude TURMES" is_mep="True" mode="spoken" nationality="Luxembourg" birth_date="26-11-1960" birth_place="Diekirch" p_group="Group of the Greens/European Free Alliance" m_state="LU">
      <p sl="de">Voorzitter, allereerst wil ik mevrouw Thomsen van harte feliciteren met haar uitstekende en uitgebreide verslag! Dit verslag, dat hopelijk door een ruime meerderheid zal worden gesteund, volgt de traditie van dit Parlement door de Raad en de Commissie aan te sporen zich sterk te maken voor hernieuwbare energie.</p>
      <p sl="de">Ik wil kort ingaan op het centrale thema dat in de komende paar weken aan de orde zal komen als de Commissie haar ontwerprichtlijn presenteert. De cruciale kwestie betreft de investeringszekerheid. We hebben investeringen nodig om het streefcijfer van twintig procent te halen. We moeten bekijken wanneer en waar investeringen de afgelopen zes tot acht jaar succesvol zijn geweest. Er bestaan twee systemen in Europa: het systeem van gegarandeerde feed-in-tarieven en het systeem van groenestroomcertificaten. Negentig procent van alle hernieuwbare energie, met uitzondering van waterkracht, werd geproduceerd onder het systeem van gegarandeerde feed-in-tarieven. Deze energie werd goedkoper geproduceerd dan de energie die werd geproduceerd onder het systeem van groenestroomcertificaten. Bovendien heeft dit het mogelijk gemaakt om nieuwe spelers te introduceren op de elektriciteitsmarkt.</p>
      <p sl="de">Deze cijfers zijn afkomstig uit het laatste verslag van de Commissie van december 2006. Ik sta echt te kijken van hetgeen ik nu hoor. Naar verluidt is een meerderheid in de Commissie voorstander van de afschaffing van dit goede systeem en van de introductie van een handelssysteem met groenestroomcertificaten.</p>
      <p sl="de">Mijnheer de commissaris, ik wil u uitdrukkelijk oproepen af te zien van deze strategie, die uitsluitend en alleen koren op de molen is van grote, marktbeheersende energieconcerns zoals E.ON, RWE, EDF enzovoort. Deze strategie zou leiden tot investeringsonzekerheid en andere spelers ervan weerhouden investeringen te doen. U zult beoordeeld worden op basis van de vraag of investeringen ter plaatse gedaan werden; investeringen op basis van een gegarandeerde zekerheid en niet op basis van een toevalsprincipe, zoals dat van de groenestroomcertificaten.</p>
    </intervention>
    <intervention id="1-095" speaker_id="28330" name="Vladimír REMEK" is_mep="True" mode="spoken" nationality="Czechia" birth_date="26-09-1948" birth_place="České Budějovice" p_group="Confederal Group of the European United Left - Nordic Green Left" m_state="CZ">
      <p sl="cs">Dames en heren, het lijdt geen twijfel dat Europa harder moet werken aan de ontwikkeling van hernieuwbare energiebronnen, of dat nu is omdat andere bronnen snel uitgeput raken of omdat hernieuwbare energiebronnen in de hele energiemix een belangrijk instrument vormen voor het verlagen van emissies. Ik spreek met opzet van de hele energiemix, omdat ik denk dat dát de fundamentele factor in deze kwestie is.</p>
      <p sl="cs">Ik ben van mening dat we, bij de ontwikkeling van hernieuwbare energiebronnen, en met name bij het vaststellen van de regels voor die ontwikkeling, goed moeten bedenken hoe we te werk gaan. Ons doel is niet om het streefcijfer voor hernieuwbare energiebronnen te halen, maar om de uitstoot te verlagen en de afhankelijkheid van andere bronnen te verminderen. Daarom mogen wij de energiemix niet vergeten. Zoals uit de praktische toepassing van andere waardevolle doelen en verklaringen is gebleken, onder meer hier in het Europees Parlement, bereiken we niets door alleen eenvoudig verdeelquota vast te stellen zonder rekening te houden met de specifieke geografische, economische en overige omstandigheden van de verschillende landen en regio’s. We moeten voorzichtig handelen, zodat we concurrerend blijven in vergelijking met andere landen. We mogen ook niet vergeten dat voor sommige hernieuwbare energiebronnen, zoals zonne- of windenergie, aanzienlijke financiële middelen nodig zijn.</p>
      <p sl="cs">Daarom zeg ik “ja” tegen hernieuwbare energiebronnen, maar “nee” tegen een militante aanval zonder feitelijk debat en argumenten. Energie uit hernieuwbare bronnen is inderdaad nog steeds niet goedkoop; veel landen of consumenten kunnen het simpelweg niet betalen.</p>
    </intervention>
    <intervention id="1-096" speaker_id="28227" name="Anja WEISGERBER" is_mep="True" mode="spoken" nationality="Germany" birth_date="11-03-1976" birth_place="Schweinfurt" p_group="Group of the European People's Party (Christian Democrats)" m_state="DE">
      <p sl="de">Voorzitter, in maart 2007 heeft de Europese Raad onder leiding van onze bondskanselier, Angela Merkel, besloten dat twintig procent van het energieverbruik in 2020 gedekt moet worden met hernieuwbare energie. De voordelen liggen voor de hand: lagere koolstofemissies, minder afhankelijkheid van energie-import uit zwakke staten, groeiperspectieven en nieuwe banen, met name ook in plattelandsgebieden.</p>
      <p sl="de">Na het besluit van de voorjaarstop gaat het nu om de verwezenlijking van deze doelstellingen. Daarbij zijn met name de volgende punten van groot belang: de Commissie moet worden voorzien van bevoegdheden en middelen die zij nodig heeft om erop toe te kunnen zien dat de lidstaten voldoen aan de doelstellingen van de top. Willen we komen tot een aandeel van twintig procent hernieuwbare energie in het totale energieverbruik, dan moet elke lidstaat zijn steentje bijdragen. Daarbij moet het – zoals vermeld in paragraaf 9 van het verslag– elke lidstaat vrij staan de meest geschikte hernieuwbare energiebronnen te kiezen overeenkomstig zijn eigen potentieel om hernieuwbare energiebronnen te ontwikkelen. Eveneens van groot belang is een verbetering in de energie-efficiëntie. Een aandeel van twintig procent hernieuwbare energie is alleen haalbaar wanneer de energie-efficiëntie wordt verbeterd. Met name op het gebied van de isolatie van gebouwen en bij elektrische apparaten zijn de energiebesparingsmogelijkheden nog enorm en zijn er al tal van marktrijpe innovatieve technologieën beschikbaar.</p>
      <p sl="de">Ook het gebruik van hernieuwbare energie voor verwarming en koeling moet in veel sterkere mate worden bevorderd. Veertig procent van alle energie in de EU wordt in gebouwen gebruikt. Ook hier bestaat een enorm potentieel voor hernieuwbare energiebronnen. Moderne bouwkundige planvorming en energiebesparende nieuwbouw kunnen eraan bijdragen dat de totale energiebehoefte van gebouwen wordt gedekt met hernieuwbare energie.</p>
      <p sl="de">Ook biomassa is een hernieuwbare energiebron, waarvan het aandeel vanwege zijn veelzijdigheid en basiscapaciteit vergroot dient te worden. Wel moet erop worden toegezien dat de productie van biomassa duurzaam is en geen concurrentie gaat voeren met de productie van voedsel. In dit verband moeten – zoals opgemerkt in paragraaf 57 van het verslag – internationaal erkende duurzaamheidsnormen worden ontwikkeld voor de productie van energiegewassen. Ook moet de klimaat- en energiebalans van energiegewassen over de gehele levenscyclus positief zijn.</p>
      <p sl="de">Tevens is het van belang een blik te werpen op de bijdrage van kernenergie aan de bescherming van het klimaat. We kunnen het momenteel niet stellen zonder kernenergie als emissiearme technologie. Het onderzoek naar hernieuwbare energie dient in de EU hoge prioriteit te krijgen. Technologische ontwikkelingen op dit gebied zijn van doorslaggevend belang voor een duurzame energievoorziening. Met name de ontwikkeling op het gebied van de opslag van energie uit hernieuwbare bronnen, zoals gebeurt in de waterstoftechnologie, moet worden bevorderd en voortgezet.</p>
      <p sl="de">Ik kijk met spanning uit naar de voorstellen van de Commissie aan het eind van dit jaar. Ik hoop dat zij veel eisen van het Parlement zal overnemen.</p>
    </intervention>
    <intervention id="1-097" speaker_id="28349" name="Teresa RIERA MADURELL" is_mep="True" mode="spoken" nationality="Spain" birth_date="13-10-1950" birth_place="Barcelona" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Allereerst wil ik de rapporteur graag bedanken voor haar grondige en serieuze werk. Mevrouw Thomsen heeft wederom bewezen extreem veel kennis van dit onderwerp te hebben.</p>
      <p sl="es">Het verslag biedt een zowel correcte als evenwichtige analyse van de situatie. Fossiele brandstoffen raken op, ze komen uit politiek onstabiele regio’s en blijven een belangrijke bron van CO2-emissi es. Bovendien blijft onze behoefte aan energie alsmaar groeien. Om die behoefte te bevredigen en de energievoorziening veilig te stellen zullen we enorme energiebronnen moeten vinden die niet vervuilen en waarmee we minder afhankelijk worden van de buitenwereld.</p>
      <p sl="es">In dit verband is vooruitgang op het gebied van hernieuwbare energiebronnen bijzonder relevant. Dankzij investeringen in onderzoek bezetten energiebedrijven uit de Europese Unie een leidende positie op de wereldmarkt en dragen zij in belangrijke mate bij aan het creëren van werkgelegenheid en meer concurrentie – twee belangrijke doelstellingen van de Lissabonstrategie.</p>
      <p sl="es">De situatie met betrekking tot hernieuwbare energiebronnen verschilt aanzienlijk per lidstaat, evenals de – meestal ontoereikende – politieke en wettelijke kaders in de verschillende landen. Toch is de beperkte bestaande wetgeving efficiënt gebleken in het stimuleren van meer duurzame ontwikkeling in vele lidstaten, ondanks het feit dat er voor belangrijke zaken als verwarming en koeling nog geen enkele wetgeving is.</p>
      <p sl="es">Als we vooruitgang willen boeken, moet de door de Commissie voorgestelde kaderwetgeving ambitieus zijn. Die wetgeving dient de bestaande regels te verbeteren en te versterken en bindende streefcijfers te bevatten voor de opwekking van elektriciteit, vervoer, verwarming en koeling. Ook moeten de lidstaten die overeenkomsten zo spoedig mogelijk ten uitvoer leggen.</p>
      <p sl="es">Om het bindende streefcijfer van twintig procent te bereiken is het tevens van groot belang, zoals in het verslag terecht wordt benadrukt, dat elektriciteit die uit hernieuwbare bronnen is opgewekt betere toegangsmogelijkheden krijgt tot het net. Hernieuwbare energie moet een open, niet-discriminatoire en feitelijke toegang hebben tot netwerken die voldoende ontwikkeld zijn om grote hoeveelheden elektriciteit uit duuzame energiebronnen aan te kunnen.</p>
      <p sl="es">Ik ben het met de rapporteur eens dat het scheiden van het eigendom van de transmissiesysteembeheerder en de commerciële activiteiten de beste garantie is dat producenten van hernieuwbare energie niet worden gediscrimineerd bij de toegang tot het netwerk.</p>
      <p sl="es">Het tempo van de tenuitvoerlegging van projecten van Europees belang voor trans-Europese energienetwerken moet ook worden opgevoerd. De recente benoeming van coördinatoren voor projecten met technische, politieke of financiële problemen is een stap in de juiste richting.</p>
      <p sl="es">Ten slotte moeten zowel de Commissie als de lidstaten doorgaan met het bevorderen van investeringen, innovatie en onderzoek in deze sectoren. Tevens moeten zij er alles aan doen om ervoor te zorgen dat energie uit hernieuwbare bronnen tegen toegankelijke prijzen geproduceerd wordt. Het is niet de bedoeling dat het behalen van de in de kaderwetgeving vastgelegde streefcijfers een last op consumenten of bedrijven legt vanwege een exorbitante stijging van de energiekosten.</p>
    </intervention>
    <intervention id="1-099" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">Voorzitter, ik zou mevrouw Thomsen graag willen feliciteren met haar uitstekende verslag. Daarnaast wil ik de vier rapporteurs voor advies willen bedanken voor de nuttige, aanvullende punten en hun advies.</p>
      <p sl="en">Zelfs de mensen die het moeilijkst te overtuigen zijn, waartoe vermoedelijk ook collega Chichester gerekend moet worden – die overigens niet meer aanwezig is – zijn er intussen van doordrongen dat onze planeet gevaarlijk warm begint te worden en dat de klimaatverandering een echte bedreiging vormt voor het huidige leven op aarde. In hoeverre dit het gevolg is van natuurlijke klimaatvariatie of van de accumulatie van klimaatveranderende gassen in onze atmosfeer is nog steeds omstreden onder wetenschappers en politici. Wel is het men het eens over het feit dat de accumulatie van gassen zoals CO2 de klimaatverandering bevordert, ja sterk bevordert. En zelfs nu, in dit late stadium waarin de rampzalige gevolgen van de klimaatverandering al zichtbaar zijn, reageert de wereld maar traag, misschien wel te traag, op de dringende noodzaak om er iets tegen te doen.</p>
      <p sl="en">De EU is een van de gangmakers in de race tegen de klok. De routekaart voor hernieuwbare energie in Europa is ongetwijfeld een belangrijke stap in de juiste richting en ik ben er zeker van dat de meeste collega’s erachter staan. Zodra er een adequaat wetgevingskader bestaat, moeten de lidstaten dit omzetten en moeten er effectieve controlesystemen in het leven worden geroepen.</p>
      <p sl="en">Om de klimaatverandering als gevolg van de uitstoot van broeikasgassen te vertragen, moeten we nog twee andere doelstellingen verwezenlijken. Ten eerste moet de routekaart voor hernieuwbare energie ook buiten de Europese grenzen worden toegepast om een zo groot mogelijk deel van de wereld af te dekken; dit wordt een enorme krachttoer. Daarnaast moeten we begrijpen dat we onze burgers ervan moeten overtuigen dat we naast actieplannen en hernieuwbare energie meer aan energiebesparing moeten doen. Als we maar doorgaan met lukraak en kennelijk ongebreideld energie verbruiken, dan kunnen we nog zoveel mooie routekaarten voor hernieuwbare energie opstellen, maar dan heeft het allemaal geen enkel nut.</p>
    </intervention>
    <intervention id="1-100" speaker_id="1833" name="Marie Anne ISLER BÉGUIN" is_mep="True" mode="spoken" nationality="France" birth_date="30-06-1956" birth_place="Boulay" p_group="Group of the Greens/European Free Alliance" m_state="FR">
      <p sl="fr">Voorzitter, als wij werkelijk iets willen doen aan de opwarming van de aarde en deze ambitieuze routekaart in de praktijk willen brengen, dan is het absoluut essentieel dat we een verband leggen tussen energie en milieu. We hebben meermalen gewaarschuwd dat de lidstaten het streefcijfer van een aandeel van twaalf procent hernieuwbare energie in 2010 niet zullen halen. Hoe kunnen we dan van ze verwachten twintig procent te halen in 2020?</p>
      <p sl="fr">De methode van de Commissie om de ontwikkeling te berekenen houdt geen rekening met de milieukosten van energieproductie en wij blijven bij stukjes en beetjes energiebeleidsmaatregelen opstellen, terwijl we juist een geïntegreerde, alomvattende aanpak nodig hebben.</p>
      <p sl="fr">Energie is een beleidsterrein waarop we veel beter kunnen presteren en snelle resultaten kunnen behalen. Energie-efficiëntie moet bijvoorbeeld worden bevorderd, zodat wij allemaal geen onnodige energie-uitgaven meer doen. Ook moeten bestuurlijke procedures worden vereenvoudigd. In Frankrijk moet je bijvoorbeeld door een bureaucratische molen voordat je een zonnepaneel kunt aanbrengen: er gaan maar liefst zeven procedures overheen voordat een energieconsument een energieproducent kan worden.</p>
      <p sl="fr">Wat we doen moet echter wel consistent zijn met ontwikkelingssamenwerking. Wat zijn de voorstellen van de Unie voor de ontwikkeling van hernieuwbare energiebronnen uit hoofde van de partnerschapsovereenkomsten met de ACS-landen? Wanneer we het bijvoorbeeld over zonne-energie hebben, vertellen de armste landen ons dat ze de technologie simpelweg niet kunnen betalen. En hoe zit het met de lidstaten die de teelt van biobrandstoffen in landen in het Zuiden financieren? In Afrika en Azië worden nu zelfs in regio’s die last hebben van droogte en waar de voedselveiligheid onder druk staat jatrophaplantages aangelegd.</p>
      <p sl="fr">En dat niet alleen. De Unie heeft ook bepaalde verantwoordelijkheden ten opzichte van de derde landen die de grondstoffen voor onze energieproductie leveren. Europese investeringen in de uraniummijnen van Niger of in de oliepijpleiding tussen Tsjaad en Kameroen moeten vergezeld gaan van de overdracht van technologie voor de productie van schone energie, op basis van microprojecten.</p>
      <p sl="fr">Voorzitter, de energiecrisis is een milieucrisis, die vraagt om noodmaatregelen en bindende politieke maatregelen. We moeten ruim baan geven aan hernieuwbare energie.</p>
    </intervention>
    <intervention id="1-101" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Voorzitter, mijnheer de commissaris, collega’s, op dit moment wordt in Washington gediscussieerd over de doelstellingen van Kyoto. Ik ben van mening dat de Verenigde Naties er goed aan doen zich bezig te houden met deze mondiale doelstellingen en streefdoelen te stellen als onderdeel van een top-down- strategie, en daarnaast de instrumenten te ontwikkelen die noodzakelijk zijn.</p>
      <p sl="de">Wij moeten onze aandacht vestigen op de bottom-up- strategie, te weten de Lissabon-agenda, en er voor zorgen dat een betere energie-efficiëntie tot meer werkgelegenheid en economische groei leidt. Hier liggen nieuwe taken te wachten voor het MKB. Met isolatie en tal van andere energiebesparende maatregelen kunnen we een echte impuls geven aan de economie en een win-winsituatie creëren. Ik ben van mening dat het met name voor wat betreft de energiezekerheid van belang is dat hernieuwbare energie een hoofdrol gaat spelen. Energie uit inheemse gewassen is altijd beschikbaar. We moeten erop toezien dat het streefcijfer van twintig procent hernieuwbare energie in 2020 daadwerkelijk wordt gehaald.</p>
      <p sl="de">Wat we nodig hebben zijn EU-brede criteria voor steunmaatregelen, voor financiële stimulansen, voor subsidies, voor belastingen, voor het gehele financiële kader dat in dit verband moet worden ontwikkeld. Dat is een uitdaging. Ik ben van mening dat ook commissaris Kovács hierin een actieve rol moet gaan spelen.</p>
      <p sl="de">Verder is de tijd rijp voor een transparante en eerlijke toegang tot de distributienetwerken. We hebben het must carry-principle nodig en wellicht moeten we overwegen om geldboetes in te voeren voor niet-levering. We hebben geharmoniseerde planningprocedures nodig met een one-stop- mechanisme op basis waarvan goedkeuringsprocedures binnen een bepaalde tijd – maximaal drie jaar – kunnen worden voltooid, zodat de energieproductie op het juiste moment voorhanden is. Daarnaast moeten we het recht van consumenten om bij hun energieleverancier honderd procent hernieuwbare energie te bestellen beschermen, zodat zij nog tientallen jaren zeker zijn van elektriciteit.</p>
      <p sl="de">Kernenergie is geen hernieuwbare energiebron. Derhalve wil ik u verzoeken deze energiebron in een apart verslag te behandelen.</p>
    </intervention>
    <intervention id="1-102" speaker_id="4558" name="Dorette CORBEY" is_mep="True" mode="spoken" nationality="Netherlands" birth_date="19-07-1957" birth_place="Eindhoven" p_group="Socialist Group in the European Parliament" m_state="NL">
      <p sl="nl">Voorzitter, collega Thomsen heeft een uitstekend verslag over duurzame energie geschreven en ik steun haar inzet en ambitie van 25 procent van harte.</p>
      <p sl="nl">Klimaatverandering is een enorme uitdaging, maar het gevecht tegen klimaatverandering biedt ook grote kansen. Kansen op het gebied van nieuwe technologieën en schone en duurzame energie. Naast al gevestigde technieken als windmolens en zonnepanelen, zullen waarschijnlijk ook energiebronnen komen als windenergie op één kilometer hoogte, zonnespiegels, getijdenenergie, golfslagenergie, aardwarmte en brandstoffen op basis van algen. Het is een spannende ontwikkeling die ik van harte toejuich. Investeren in duurzame energie heeft behalve vermindering van CO2 nog meer voordelen. Het vermindert de afhankelijkheid van derde landen, het doorbreekt de machtspositie van grote energiereuzen en het leidt niet alleen tot enorme innovatie, maar ook tot nieuwe werkgelegenheid, zo’n 1 miljoen banen.</p>
      <p sl="nl">Dat, collega’s, is allemaal prachtig natuurlijk, maar er is wel goed beleid nodig. Drie punten zijn van belang. Ten eerste de noodzaak van ontkoppeling; volledige ontkoppeling is een absolute prioriteit voor een snelle ontwikkeling van duurzame energie. Het kan nu nog heel lang duren voordat een windmolenpark kan worden aangesloten op een elektriciteitsnet en dat is onaanvaardbaar. Ik hoop dat de voorstellen die de Europese Commissie deze week op dit punt heeft gedaan, nog wat versterkt kunnen worden, dat de druk van de energiemonopolisten wordt weerstaan en dat wordt voorkomen dat de voorstellen verwateren.</p>
      <p sl="nl">Ten tweede, de biobrandstoffen. Er zijn goede en slechte biobrandstoffen. Tegenwoordig lijkt iedereen zich te richten op de slechte biobrandstoffen. Met reden, want er is reden om te twijfelen over het nut van sommige biobrandstoffen die nauwelijks tot milieuwinst leiden. Sommige biobrandstoffen hebben een zeer negatief effect op de biodiversiteit en de voedselprijzen. Maar onder strikte voorwaarden kunnen biobrandstoffen wel een goede bijdrage leveren aan een meer duurzame energievoorziening, maar dan moeten er garanties komen dat er geen tropische bossen worden gekapt om onze auto’s te vullen. Ik steun de paragraaf in het verslag van Britta waarin zij stelt dat tien procent bijmenging van biobrandstoffen gekoppeld moet worden aan duidelijke criteria. In mijn verslag over de brandstofkwaliteitsrichtlijn heb ik hiertoe voorstellen gedaan en ik ben benieuwd naar uw reacties hierop.</p>
      <p sl="nl">Tenslotte, subsidies. Helaas worden nog steeds subsidies verstrekt voor de productie van fossiele energie. De Europese kolensector kreeg de afgelopen tien jaar zo’n vijftig miljard euro aan productgerelateerde steun. Kerosine is vrijgesteld van accijnzen, een verkapte subsidie. De neiging is groot om nu duurzame energie ook maar ruimhartig te voorzien van subsidies. Dat is niet de goede weg. We moeten zo snel mogelijk een eind maken aan de subsidies voor fossiele brandstoffen. In plaats van subsidies te verstrekken, moeten we energiebedrijven verplichten een fors deel van hun productie duurzaam te maken. Dan zijn geen subsidies nodig. We moeten oppassen dat we de olieverslaving niet inruilen voor een nieuwe subsidieverslaving.</p>
    </intervention>
    <intervention id="1-103" speaker_id="28225" name="Herbert REUL" is_mep="True" mode="spoken" nationality="Germany" birth_date="31-08-1952" birth_place="Langenfeld" p_group="Group of the European People's Party (Christian Democrats)" m_state="DE">
      <p sl="de">Voorzitter, mijnheer de commissaris, collega’s, ik wil eerst de rapporteur bedanken voor het voorleggen van dit verslag. Ik ben van mening dat het goed is om er in dit verband aan te herinneren dat we het energiebeleid vanuit het perspectief van verschillende doelstellingen moeten bekijken. Deze doelstellingen luiden: energiezekerheid, een gezond milieu en lage energieprijzen.</p>
      <p sl="de">Als we bij deze debatten rekening houden met deze drie factoren, zullen we spoedig vaststellen dat hernieuwbare energie heel vanzelfsprekend hoort bij de toekomstige energievoorziening en een rol, ja wellicht zelfs een belangrijke rol, zal gaan spelen. We zullen echter ook vaststellen dat hernieuwbare energie alleen niet het probleem van de energievoorziening kan oplossen, en dat geldt zowel voor wat betreft de prijsvorming, het milieu als de energiezekerheid.</p>
      <p sl="de">Daarom is het van belang dat er ook vragen worden gesteld die vandaag al in andere bijdragen aan de orde zijn geweest, zoals de vraag hoe en waar we hernieuwbare energie het meest efficiënt kunnen gebruiken. Vragen over het efficiënte gebruik van grondstoffen zijn zinvol. We moeten erover nadenken waar het geïnvesteerde geld de meeste vruchten afwerpt. Daarom heeft het geen zin om geld te stoppen in zonne-energie op plaatsen met ongunstige voorwaarden voor deze hernieuwbare energiebron.</p>
      <p sl="de">Verder moeten we erover nadenken of we met besluiten en cijferwerk, met bindende streefdoelen wel echt iets bereiken. Wellicht is het zinvoller de subsidiariteit te verbeteren en initiatieven te steunen, die ondanks de verschillen in aanpak in de diverse sectoren en al naargelang de lidstaat vrijwel dezelfde doelstellingen nastreven.</p>
      <p sl="de">Ook mogen we niet nalaten in te gaan op de nadelen van hernieuwbare energie. We hebben vandaag ook al een debat gevoerd over biobrandstoffen, wat een halfjaar geleden nog ondenkbaar was. We hebben debatten gevoerd over windenergie en over de schade die deze energiebron veroorzaakt. In mijn land hebben we het probleem dat er niet voldoende ruimte beschikbaar is voor windturbines. Dat betekent niet automatisch het einde van deze hernieuwbare energiebron, maar wel dat we een genuanceerde discussie moeten voeren en moeten zoeken naar een genuanceerde oplossing. Een verstandig energiebeleid mag geen beloftes doen die het niet kan nakomen, maar moet zich beperken tot beloftes die het stap voor stap kan nakomen. Ik wil de Commissie bedanken voor haar zeer open en genuanceerde aanpak!</p>
    </intervention>
    <intervention id="1-104" speaker_id="2062" name="Riitta MYLLER" is_mep="True" mode="spoken" nationality="Finland" birth_date="12-07-1956" birth_place="Joensuu" p_group="Socialist Group in the European Parliament" m_state="FI">
      <p sl="fi">Voorzitter, we kunnen de uitstoot van koolstofdioxide niet overeenkomstig onze streefcijfers verlagen, tenzij we de strategieën voor energie-efficiëntie en hernieuwbare energiebronnen gezamenlijk toepassen. Wat het gebruik van hernieuwbare energiebronnen betreft zijn er op dit moment grote verschillen tussen de lidstaten. We hebben bindende landenspecifieke streefcijfers nodig voor energie-efficiëntie en voor hernieuwbare energie.</p>
      <p sl="fi">De rapporteur heeft absoluut gelijk dat zij de aandacht vestigt op twee zeer praktische zaken met betrekking tot de vraag hoe wij deze streefcijfers binnen de Europese Unie kunnen realiseren. Wij moeten erop staan dat lidstaten met veel inwoners die momenteel een heel klein deel van hun energie met hernieuwbare energiebronnen produceren deze kloof dichten. De inspanningen van de kleine landen alleen zijn niet genoeg om het probleem op te lossen. De andere belangrijke opmerking, die hier al eerder aan de orde is geweest, is dat wij natuurverschijnselen moeten uitbuiten. We hebben zonlicht, we hebben het potentieel van biobrandstoffen en op verschillende plaatsen hebben we wind. In de nationale programma’s moet hiermee rekening worden gehouden.</p>
      <p sl="fi">Het is van cruciaal belang dat het beleid van de lidstaten consistent is en wordt volgehouden. Alleen op deze manier kunnen wij investeerders, sponsors en de industrie erbij betrekken. Tenzij de steunmaatregelen en steunregelingen op de juiste weg zijn, en we een duurzaam energiebeleid kunnen bereiken, zullen we geen echte en noodzakelijke revolutie in het energiebeleid realiseren.</p>
      <p sl="fi">Wat biobrandstoffen betreft moeten wij pleiten voor biobrandstoffen van de tweede generatie. Het mag niet lijken alsof wij concurrentie tussen voedsel en brandstof bevorderen.</p>
    </intervention>
    <intervention id="1-105" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="es">Voorzitter, het besluit van de staatshoofden en regeringsleiders om een bindend streefcijfer goed te keuren van twintig procent hernieuwbare energiebronnen in onze energiemix in 2020 heeft in de hele wereld een grote impact gehad en vormt een mijlpaal in het Gemeenschapsbeleid inzake klimaatverandering en energiegebruik.</p>
      <p sl="es">Morgen stemt het Parlement over het bijbehorende verslag, waarin wij onze steun uitspreken voor de voorstellen van de Raad en de Commissie voor toekomstige wetgeving op dit vlak.</p>
      <p sl="es">Als medewetgevers zijn wij verplicht levensvatbaar economisch beleid op te stellen dat tegemoet komt aan de werkelijke behoeftes van de maatschappij, rekening houdend met het beschikbare technologische kader. De doelstelling om twintig procent van onze energiemix uit hernieuwbare bronnen te onttrekken kan alleen economisch levensvatbaar zijn als aan twee voorwaarden wordt voldaan: de prijs van een vat ruwe olie blijft hoog en de prijs van een ton CO2 is eveneens afschrikwekkend.</p>
      <p sl="es">De effectbeoordelingen van de Commissie zijn gebaseerd op een prijs van ongeveer twintig euro voor een ton CO2 . De huidige prijs fluctueert tussen de twaalf en vijftien cent. Met deze cijfers zijn de berekeningen van de kosten en baten niet zo aantrekkelijk als we zouden willen, en hier moet rekening mee worden gehouden bij de volgende herziening van de regeling voor de emissiehandel als we de industrie en de consumenten de juiste signalen willen geven.</p>
      <p sl="es">Het lijdt geen twijfel dat de diversificatie van schone energiebronnen de belangrijkste prioriteit moet blijven in het energiebeleid. Dankzij de moedige actie van de Raad in maart is het nu tijd voor de lidstaten om te onderhandelen over de verdeling van lasten en verplichtingen. Voorzitter, afsluitend verzoek ik de Raad dan ook om ervoor te zorgen dat de verdeling zo spoedig mogelijk plaatsvindt, op basis van een degelijk compromis, waarbij geen enkele partij zich als winnaar of verliezer beschouwt.</p>
    </intervention>
    <intervention id="1-106" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Ik feliciteer mevrouw Thomsen met haar uitstekende verslag. Ik ben het met mijn collega’s eens, en met name met collega Paasilinna, dat we op het gebied van energie niet te dogmatisch kunnen zijn en dat we hernieuwbare energie niet als een panacee moeten beschouwen. Hernieuwbare energie is niet dé oplossing voor Europa’s problemen, maar het is wel een heel belangrijke stap in de goede richting. Hierover zijn we het allemaal eens, en dit punt wordt uitstekend onderstreept in het verslag van mevrouw Thomsen.</p>
      <p sl="hu">Tegelijkertijd hebben sommige leden echter benadrukt dat technologische vooruitgang noodzakelijk is, omdat de nieuwe lidstaten en de armere lidstaten met name het gebruik van zonne-energie, windenergie of, in het geval van mijn land, dat vol zit met thermale bronnen, geothermische energie, extreem duur vinden.</p>
      <p sl="hu">Ik zou commissaris Piebalgs willen verzoeken er bij de Commissie op aan te dringen goed na te denken over hoe deze technologieën in Europa gestimuleerd kunnen worden, wellicht ook door middel van aanbestedingen. Ik heb het niet over eenvoudige technologieën zoals mijn collega’s en ik recentelijk in Tibet hebben gezien, toen ons werd verteld dat huishoudens daar voorzien zijn van zonne-energie. We konden het haast niet geloven, maar later bleek dat ze het hadden over een heel eenvoudig, klein paneeltje dat in een half uur een jerrycan met water kan verwarmen. Ik heb het hier nu over serieuzere technologieën.</p>
      <p sl="hu">Wat de landbouwsector betreft zijn biobrandstoffen heel belangrijk, en ik ben het met mevrouw Myller eens dat we moeten voorkomen dat de productie van biobrandstoffen tegenover de voedselindustrie en voedselproductie komt te staan. Ook wat de productie van bio-ethanol betreft moeten we goed opletten, want voor de productie van bio-ethanol zijn soms meer fossiele brandstoffen nodig dan we ermee kunnen besparen. Ik denk daarom dat we op dit punt een gedifferentieerde houding moeten innemen.</p>
    </intervention>
    <intervention id="1-107" speaker_id="28291" name="Romana JORDAN" is_mep="True" mode="spoken" nationality="Slovenia" birth_date="08-01-1966" birth_place="Celje" p_group="Group of the European People's Party (Christian Democrats)" m_state="SI">
      <p sl="sl">Mijnheer de commissaris, dames en heren, hernieuwbare energiebronnen lossen twee grote problemen op: in de eerste plaats het probleem van het waarborgen van een betrouwbare energielevering, doordat ze diversiteit bieden en de afhankelijkheid van importen verminderen, en in de tweede plaats het probleem van de klimaatverandering, aangezien ze geen rechtstreekse uitstoot van broeikasgassen veroorzaken.</p>
      <p sl="sl">Hernieuwbare energiebronnen zijn al enige tijd populair in Europa. Hernieuwbare energie is een onderwerp waar je politieke punten mee kunt scoren. Het belang ervan voor verdere maatschappelijke ontwikkeling wordt bepleit door ons politici, economen, wetenschappers en energieproducenten, en tevens door huiseigenaren die normaliter niet professioneel betrokken zijn bij energieopwekking of milieubescherming.</p>
      <p sl="sl">Toch groeit het aandeel hernieuwbare bronnen in de totale energiemix maar langzaam. Hoe komt dat? Zijn politici misschien niet betrokken genoeg? Ik denk niet dat dit het geval is, aangezien het grootste deel van de Europese wetgeving op het gebied van energie betrekking heeft op hernieuwbare energiebronnen. Maar ik denk wel dat we de technische en toezichtaspecten hebben benadrukt en het economische aspect en een algemene beoordeling hebben verwaarloosd.</p>
      <p sl="sl">Ik ben van mening dat we hernieuwbare bronnen niet los moeten zien. We moeten de voor- en nadelen ervan in vergelijking andere energiebronnen beoordelen. We moeten evalueren wat hun bijdrage is aan de diversiteit van de energiemix, aan een betrouwbare energielevering, aan de vermindering van de uitstoot van broeikasgassen en aan de oprichting van een kennismaatschappij. We moeten nagaan aan welk extra onderzoek en ontwikkeling nog behoefte is.</p>
      <p sl="sl">Wij moeten een macro-economische beoordeling uitvoeren om te kunnen vertrouwen op onze eerdere technische aanpak. Een belangrijke factor bij het besluit om te investeren zijn de financiële kosten van de uitstoot van bijvoorbeeld één ton minder CO2 in de atmosfeer.</p>
      <p sl="sl">Zolang wij geen passende vergelijkende kostenanalyse uitvoeren om te kunnen vertrouwen op onze conventionele manier van beleidsvorming, zullen wij de gewenste resultaten in ons energie- en milieubeleid niet behalen. Als we echter wel een algemene analyse uitvoeren, zullen de barrières tussen de verschillende energiebronnen verdwijnen, aangezien alleen een heterogene, duurzame energiemix belangrijk is.</p>
    </intervention>
    <intervention id="1-108" speaker_id="28322" name="Joan CALABUIG RULL" is_mep="True" mode="spoken" nationality="Spain" birth_date="24-05-1960" birth_place="Valencia" p_group="Socialist Group in the European Parliament" m_state="ES">
      <p sl="es">Voorzitter, bijna iedereen is het er wel over eens dat wij in de Europese Unie voor drie basisproblemen staan: het eerste is de schaarste en de stijgende prijzen van conventionele energiebronnen. Het tweede is de noodzaak onze groeiende afhankelijkheid van energie-importen te verminderen. Het derde is het tegenhouden van klimaatverandering. Uiteraard kunnen hernieuwbare energiebronnen een enorme bijdrage leveren aan het oplossen van deze problemen.</p>
      <p sl="es">We hebben nu afgesproken in 2020 twintig procent van onze totale energie uit hernieuwbare bronnen op te wekken. Uiteraard zijn de lidstaten vrij om de hernieuwbare energiebronnen te kiezen die het beste aansluiten bij hun eigen situaties. Maar zij moeten er alles aan doen – er moet een ondubbelzinnige politieke verbintenis zijn – om de streefcijfers die wij zelf, gezamenlijk, hebben vastgesteld te halen.</p>
      <p sl="es">Ik wil graag vier punten benadrukken. In de eerste plaats zijn hernieuwbare energiebronnen niet onverenigbaar met andere energiebronnen die kunnen helpen de energielevering te stabiliseren, maar moeten zij wel de voorkeur krijgen. Andere energiebronnen, zoals kernenergie, moeten niet worden afgedankt, maar de hardnekkige problemen met afvalbeheer en hoge constructiekosten moeten nog wel worden opgelost.</p>
      <p sl="es">Met het gebruik van biobrandstoffen moeten we uiterst behoedzaam omgaan. Bovendien moet het gebaseerd zijn op duurzaamheidscriteria. Anders zouden ze ernstige milieuschade kunnen opleveren en negatieve maatschappelijke gevolgen kunnen hebben.</p>
      <p sl="es">Anderzijds zijn er geweldige mogelijkheden om het gebruik van hernieuwbare energiebronnen bij de bouw van nieuwe huizen en infrastructuren te ontwikkelen.</p>
      <p sl="es">Ten slotte noem ik de sociale dimensie van het energiebeleid: de invoering van duurzame energiebronnen mag niet leiden tot prijsstijgingen die verwarming of elektriciteit onbereikbaar maken voor consumenten, met name de meest kwetsbaren in de maatschappij, die het meest te lijden hebben van de stijgende energieprijzen.</p>
    </intervention>
    <intervention id="1-109" speaker_id="28261" name="Alexander STUBB" is_mep="True" mode="spoken" nationality="Finland" birth_date="01-04-1968" birth_place="Helsinki" p_group="Group of the European People's Party (Christian Democrats) and European Democrats" m_state="FI">
      <p sl="en">Voorzitter, ik vind het heel leuk om een levendig publiek in de zaal te hebben. We krijgen niet vaak applaus en toejuichingen. Ik weet dat het verboden is, maar ik vind het eerlijk gezegd best leuk. We zouden het moeten toestaan.</p>
      <p sl="en">Ik zou graag drie punten ter berde willen brengen. Het eerste punt betreft in feite een reactie op hetgeen de commissaris zo-even zei. Ik denk dat we een communautair energiebeleid nodig hebben. We mogen natuurlijk niet de nationale doelstellingen uit het oog verliezen, maar voor een globale aanpak is het noodzakelijk om dingen uit het perspectief van de Gemeenschap te bezien. Dit betekent dat we tal van regels die nog op stapel staan, moeten herzien en – zoals collega Paasilinna het zo-even verwoordde – we ons moeten gaan richten op een energiemix die geschikt is voor de gehele EU.</p>
      <p sl="en">Het tweede punt waarop ik graag wil ingaan betreft de lastenverdeling. Op dat punt ben ik eerlijk gezegd heel blij met de streefdoelen voor 2020; ze zijn goed en ambitieus. Ik heb wel wat twijfels over de haalbaarheid, met name voor wat betreft de hernieuwbare energie, maar dat neemt niet weg dat de doelstelling goed is. Tegelijkertijd moeten we ons bezighouden met de lastenverdeling. Ik wil niet graag dat we de situatie krijgen dat kleine landen zoals Finland, die nu al een aandeel hebben van 25 procent hernieuwbare energie, hun aandeel verder moeten vergroten naar zeg 45 procent, terwijl de vijf grootste lidstaten, die momenteel zestig procent van het Europese energieverbruik voor hun rekening nemen, duidelijk kleinere bijdragen moeten gaan leveren. Kortom, laten we eerlijk zijn op dit punt. Daar komt nog bij dat een land als Finland bijvoorbeeld helaas niet veel zonne-energie zal kunnen produceren.</p>
      <p sl="en">Mijn derde opmerking heeft betrekking op de berekeningsmethode. Volgens de huidige methode komt elektriciteit uit wind- en zonne-energie er slecht vanaf ten opzichte van biomassa. Het zij zo, daar moeten we maar mee leven. Met het oog op de nationale actieplannen hoop ik wel dat het DG TREN voldoende personeel heeft of in staat is voldoende personeel aan te werven, om deze enorme taak het hoofd te kunnen bieden, toezicht te kunnen houden en ervoor te zorgen dat deze zaken worden omgezet.</p>
      <p sl="en">Samenvattend zijn dit mijn punten: ten eerste hebben we een communautair energiebeleid nodig, ten tweede een eerlijke lastenverdeling en ten derde moeten we een eerlijke berekeningsmethode maken.</p>
    </intervention>
    <intervention id="1-110" speaker_id="28199" name="Gábor HARANGOZÓ" is_mep="True" mode="spoken" nationality="Hungary" birth_date="27-09-1975" birth_place="Budapest" p_group="Socialist Group in the European Parliament" m_state="HU">
      <p sl="hu">Dank u, Voorzitter. Allereerst wil ik mevrouw Thomsen graag feliciteren met haar uitstekende verslag. Gezien de problemen die klimaatverandering met zich meebrengt, onze sterke afhankelijkheid van fossiele brandstoffen en het groeiende probleem van het creëren van werkgelegenheid op het platteland, heeft de Europese Unie een duidelijk en eenvoudig regelgevingsysteem nodig, waarmee zij efficiënt kan opereren op het gebied van de productie van duurzame energie, en met name de productie van biomassa.</p>
      <p sl="hu">We moeten een juridisch kader voor producenten opstellen, waarin activiteiten en exploitatiekaders op het gebied van hernieuwbare energiebronnen duidelijk zijn omschreven. Het heeft weinig zin om richtlijnen op te stellen om het aandeel hernieuwbare energie te vergroten als de bijbehorende voorwaarden ontbreken. De betrokkenen zullen het risico dan niet willen nemen om deze nieuwe soort productie op te zetten.</p>
      <p sl="hu">We moeten voorkomen dat wij boeren misleiden door ze op het niveau van de Europese Unie aan te moedigen de grondstoffen voor de productie van bio-energie te produceren, als het nationale regelgevingskader hier in sommige landen geen optimaal klimaat voor biedt. We hebben een goed uitgedacht programma voor de lange termijn nodig, omdat producenten deze nieuwe soort productie anders als een te groot risico zullen zien.</p>
      <p sl="hu">We moeten productiezekerheid garanderen, maar we kunnen niet van consumenten verwachten dat zij de hogere detailhandelsprijzen betalen. Producenten hebben stimulansen nodig en in sommige gevallen zullen belastingvoordelen moeten worden verleend, om er zeker van te zijn dat de overgang voor hen geen operationele moeilijkheden met zich mee brengt. We moeten passende stimulansen bieden om te voorkomen dat de productie van biobrandstoffen voor een stijging van de voedselprijzen zorgt, omdat dit het hele programma zou ondermijnen. Dank u voor uw aandacht.</p>
    </intervention>
    <intervention id="1-111" speaker_id="28257" name="Ivo BELET" is_mep="True" mode="spoken" nationality="Belgium" birth_date="07-06-1959" birth_place="St Truiden" p_group="Group of the European People's Party (Christian Democrats)" m_state="BE">
      <p sl="nl">Voorzitter, mijnheer de commissaris, collega’s, sta me toe om even in te zoomen op twee domeinen uit het prima verslag van collega Thomsen, te weten de bouwsector en de automobielsector.</p>
      <p sl="nl">Om de CO2-doelstellingen, beste collega’s, voor de automobielsector tijdig te halen, moeten we meer investeren in research en development . Dat is heel duidelijk. De herziening van de meerjarenbegroting, commissaris, biedt ons de kans om dat te doen. Onderzoeksinspanningen voor nieuwe technologie, voor hernieuwbare brandstoffen voor transport; die inspanningen moeten drastisch omhoog. Ook binnen het kersverse European Institute of Technology moet dat een van de prioriteiten worden. De Europese automobielsector, collega’s, kan het voortouw nemen in deze sector. Er zijn Japanse autoconstructeurs die nu adverteren met zero-emission als doelstelling. Ik denk dat wij in de Europese Unie perfect in staat zijn om die doelstelling als eerste in de wereld in de praktijk om te zetten.</p>
      <p sl="nl">Dan die andere sector die om nieuwe milieutechnologie schreeuwt: de bouwsector. Er is hier al herhaaldelijk naar verwezen. De sector die volgens de Europese Commissie zelf naar voren wordt geschoven als degene met het grootste potentieel op het vlak van CO2-reductie. De bouw van nieuwe energiezuinige woningen, de zogenaamde passiefwoningen, staat nog in de kinderschoenen en die huizen zijn bovendien relatief duur. Het is hoog tijd dat we ook daar in een hogere versnelling gaan, zowel op het vlak van research en development , als op het vlak van fiscale stimuli. We kunnen perfect de BTW op energiezuinige materialen en hernieuwbare energie in de bouw verder verlagen, eventueel zelfs tot het nultarief. De Europese Commissie - mijnheer de commissaris, u weet dat beter dan ik - wil tegen 2009 sowieso nieuwe voorstellen op tafel leggen over die verlaagde BTW en deze voorstellen voor energiezuinige maatregelen in de bouwsector kunnen daar natuurlijk perfect in thuishoren. Dus we staan voor grote opdrachten de komende maanden en jaren. Dat vraagt om gedurfde ingrepen.</p>
    </intervention>
    <intervention id="1-112" speaker_id="28279" name="Justas Vincas PALECKIS" is_mep="True" mode="spoken" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Het diepgravende verslag van collega Thomsen zal ons helpen in een schonere omgeving te leven en klimaatverandering tegen te gaan. Ambitieuze actieplannen over duurzame energie op Europees en nationaal niveau, evenals toezicht op de tenuitvoerlegging daarvan, zullen in het gemeenschappelijke Europese energiebeleid worden opgenomen en de afhankelijkheid van energieleveringen uit derde landen verminderen.</p>
      <p sl="lt">Sommige landen hebben echter een aanzienlijk potentieel voor water-, zonne- of windenergie, terwijl dat in andere landen veel minder is. De actieplannen voor de verschillende landen moeten daarom afzonderlijk worden opgesteld, met berekeningen op basis van reële situaties.</p>
      <p sl="lt">Het zou nuttig zijn als de Europese Commissie rechtstreekse steun uit de structuurfondsen zou bestemmen voor de productie van hernieuwbare energie, en voor de isolatie en verwarming van appartementen. Het gebruik van duurzame energie moet ook in het fiscale beleid worden bevorderd. In Europa zien we een stijging van de voedselprijzen in verband met de stijgende vraag naar biobrandstoffen. Dat mag niet.</p>
      <p sl="lt">Wat kan een gewone EU-burger, die van salaris naar salaris leeft, zeggen als de noodzaak om het gebruik van hernieuwbare energiebronnen uit te breiden tot hogere elektriciteits- en huizenprijzen leidt? De markt kan niet alles reguleren. Mensen die in financiële nood zitten moeten worden gesteund, vooral degenen die het meest lijden onder de stijgende energieprijzen.</p>
      <p sl="lt">In het algemeen weet ik zeker dat we onze levensstijl in de toekomst zullen moeten aanpassen en onze uitbundige consumptie moeten beperken. De mens heeft de planeet schade toegebracht en daarom is het onze verantwoordelijkheid deze te helpen te herstellen.</p>
    </intervention>
    <intervention id="1-113" speaker_id="2209" name="Agnes SCHIERHUBER" is_mep="True" mode="spoken" nationality="Austria" birth_date="31-05-1946" birth_place="Reith" p_group="Group of the European People's Party (Christian Democrats) and European Democrats" m_state="AT">
      <p sl="de">Voorzitter, mijnheer de commissaris, collega’s, de energievoorziening wordt een steeds grotere uitdaging – niet alleen EU-breed, maar ook mondiaal. Daarbij staat het gebruik van hernieuwbare energie centraal, zowel om de toekomstige energiezekerheid te waarborgen alsook om een grote bijdrage te kunnen leveren aan de vermindering van de emissies van broeikasgassen. We moeten innovaties op dit gebied ondersteunen en bevorderen. Ook moet meer worden geïnvesteerd in onderzoek en ontwikkeling van nieuwe technologieën. Dit geldt niet alleen voor de vervoersector – zoals onderzoek naar nieuwe brandstoffen of het ontwikkelen van nieuwe motoren –, maar ook voor het thermisch of energetisch gebruik van grondstoffen voor verwarming, energieproductie, isolatiemateriaal en dergelijke.</p>
      <p sl="de">De gecombineerde productie van warmte en stroom uit biomassa door warmtekrachtkoppeling, die tegenwoordig ook in Oostenrijk steeds meer wordt toegepast, is hiervan een goed voorbeeld. Van fundamenteel belang echter is energiebesparing. Ook de regionale en gedecentraliseerde productie van energie is erg belangrijk.</p>
      <p sl="de">We moeten de kans aangrijpen om energie en biobrandstoffen uit hernieuwbare grondstoffen decentraal te produceren. Hierdoor is niet alleen de duurzaamheid van de productie gewaarborgd, maar kunnen ook ter plaatse beschikbare grondstoffen worden gebruikt. Het gebruik van landbouwproducten voor de productie van energie gaat zeker niet ten koste van de productie van voedsel, aangezien er voldoende landbouwgrond beschikbaar is voor productiedoeleinden. Daarom juich ik de opschorting van de regeling inzake het uit de productie nemen van landbouwgrond in 2008 zeer toe.</p>
      <p sl="de">Bovendien kan hernieuwbare energie een belangrijke bijdrage leveren aan de economische ontwikkeling van de plattelandsgebieden, door een normaal gebruik van de landbouwgrond, dus met een normale gewasrotatie, en door het positieve effect op de werkgelegenheid en het ontstaan van nieuwe banen.</p>
    </intervention>
    <intervention id="1-114" speaker_id="36748" name="Antonio DE BLASIO" is_mep="True" mode="spoken" nationality="Hungary" birth_date="05-09-1955" birth_place="Pécs" p_group="Group of the European People's Party (Christian Democrats) and European Democrats" m_state="HU">
      <p sl="hu">Dank u, Voorzitter. Allereerst wil ik de rapporteur graag feliciteren met het geweldige werk dat ze heeft verricht. We mogen niet vergeten dat de ambitieuze doelen die de Europese Unie zich heeft gesteld om de uitstoot van broeikasgassen te beperken en het gebruik van hernieuwbare energiebronnen en de energie-efficiëntie te vergroten, alleen gehaald kunnen worden als we deze ten uitvoer leggen in overeenstemming met het subsidiariteitsbeginsel, te beginnen met sociale en economische actoren op lokaal en regionaal niveau.</p>
      <p sl="hu">Een gedecentraliseerd energiebeleid in combinatie met onderzoeksprogramma’s en campagnes om gewoonten van consumenten te veranderen, kan tastbare resultaten opleveren, niet alleen wat het gebruik van hernieuwbare energiebronnen betreft, maar ook op het gebied van werkgelegenheid en regionale ontwikkeling.</p>
      <p sl="hu">De lokale productie en mogelijk ook de conversie en consumptie van hernieuwbare energiebronnen levert nieuwe banen op, en door de energielevering te diversifiëren en efficiënter te maken neemt de regionale economische stabiliteit toe. Ik wil graag de uiterst belangrijke rol van financiële stimulansen benadrukken, zowel wat het verbinden van hernieuwbare energiebronnen aan bestaande netwerken betreft als ten aanzien van het op de markt brengen van hernieuwbare energiebronnen.</p>
      <p sl="hu">Het is voor lokale autoriteiten en regionale organisaties van groot belang (de Voorzitter onderbreekt de spreker en verzoekt hem iets langzamer te spreken) om activiteiten van ondernemingen op het gebied van innovatie en onderzoek en ontwikkeling te ondersteunen.</p>
      <p sl="hu">Door partnerschappen tussen de publieke en private sectoren te steunen kan de Europese Unie spelers uit de overheids- en particuliere sector helpen samen te werken en een economische impuls te geven aan regio’s waarvan zij de ontwikkeling zouden willen stimuleren. Om een dergelijke samenwerking te laten slagen moeten lokale bedrijven worden geïnformeerd over ontwikkelingsmogelijkheden en moet er een beoordeling worden gemaakt van de kenmerken en de specifieke behoeftes van de betreffende regio.</p>
      <p sl="hu">Ik raad de Europese Unie aan goed in de gaten te houden in hoeverre de lidstaten zich houden aan wat er van hen verwacht wordt, aangezien regionale en lokale initiatieven niet tot wasdom kunnen komen als de lidstaten geen eigen kaders opstellen die verenigbaar zijn met EU-wetgeving. De lidstaten zijn verplicht een wettelijk kader te scheppen dat niet alleen zorgt voor een verhoogde energie-efficiëntie en een toename van het gebruik van duurzame energie, maar dat ook alle mogelijke economische steun en stimulansen biedt om lokale en regionale ontwikkelingsinitiatieven te bevorderen.</p>
    </intervention>
    <intervention id="1-115" speaker_id="28618" name="Valdis DOMBROVSKIS" is_mep="True" mode="spoken" nationality="Latvia" birth_date="05-08-1971" birth_place="Rīga" p_group="Group of the European People's Party (Christian Democrats)" m_state="LV">
      <p sl="lv">Voorzitter, dames en heren, een van de doelstellingen van de Europese energiestrategie is het vergroten van het percentage hernieuwbare energie van de totale energieconsumptie tot twintig procent in 2020. Letland is koploper op dit gebied, aangezien het percentage hernieuwbare energie in Letland al 37 procent bedraagt. Bij het toewijzen van de percentages duurzame energie voor de verschillende lidstaten is het lastig dit eerlijk te doen en ervoor te zorgen dat elke lidstaat actief betrokken is bij het gebruik van hernieuwbare energie. Ik ben het met de rapporteur eens dat we ervoor moeten zorgen dat de grotere lidstaten geen kortingen en streefcijfers voor hernieuwbare energie krijgen die lager zijn dan twintig procent. Gezien het feit dat de vijf grootste lidstaten verantwoordelijk zijn voor ten minste zestig procent van de energieconsumptie in de EU, zouden kortingen voor de grote lidstaten een buitenproportioneel grote last voor de andere staten betekenen. We moeten erkennen dat de EU al eerder negatieve ervaringen heeft gehad met een vergelijkbare kwestie. De aanpak van de Europese Commissie bij het toewijzen van CO2 -emissiequota was op zijn minst vreemd.</p>
      <p sl="lv">Volgens de eigen informatie van de Commissie bestaat het doel van de regeling voor de emissiehandel erin de lidstaten te helpen aan hun Kyoto-verplichtingen te voldoen. De nieuwe lidstaten voldoen aan hun Kyoto-verplichtingen, maar hun emissiequota worden aanzienlijk beperkt. Letland bijvoorbeeld, dat de laagste CO2 -uitstoot per inwoner van de Europese Unie heeft, ontvangt slechts 55 procent van de emissiequota waar het om heeft verzocht. Estland en Litouwen ontvangen respectievelijk 52 en 53 procent. De quota voor andere nieuwe lidstaten zijn ook aanzienlijk verlaagd. En dat terwijl alle oude lidstaten, die niet aan hun collectieve Kyoto-verplichtingen voldoen, meer dan negentig procent van de door hen gevraagde emissiequota toegewezen hebben gekregen. Het zal niemand verbazen dat vijf nieuwe lidstaten gedwongen waren deze beslissing bij de rechter aan te vechten. Ik ben blij met het standpunt van de rapporteur over de toewijzing van aanvullende EU-begrotingsmiddelen om de streefcijfers van de Europese energiestrategie te behalen, door dit thema als prioriteit aan te wijzen en het financiële kader van de EU voor 2007-2013 te herzien. De in de Europese energiestrategie genoemde streefcijfers zijn toe te juichen vanuit economisch en ecologisch oogpunt. De Europese Commissie moet er nu alleen voor zorgen niet dezelfde fouten te maken als in het verleden en deze streefcijfers op eerlijke wijze toe te wijzen en ervoor te zorgen dat elke lidstaat actief betrokken wordt bij de verwezenlijking van de streefcijfers. Dank u voor uw aandacht.</p>
    </intervention>
    <intervention id="1-116" speaker_id="28636" name="Péter OLAJOS" is_mep="True" mode="spoken" nationality="Hungary" birth_date="18-04-1968" birth_place="Budapest" p_group="Group of the European People's Party (Christian Democrats) and European Democrats" m_state="HU">
      <p sl="hu">Voorzitter, allereerst wil ik er op wijzen hoe betreurenswaardig het is dat het eerdere streefcijfer van de EU om het aandeel hernieuwbare energie van de totale Europese energiemix in 2020 te verhogen tot twaalf procent zeer waarschijnlijk niet wordt gehaald. Ondanks deze mislukking heeft het Duitse voorzitterschap de lidstaten op de lentetop van 2007 een nog ambitieuzer doel voorgesteld, namelijk om het aandeel hernieuwbare energie tegen 2020 te verhogen tot twintig procent.</p>
      <p sl="hu">Ik denk dat we eerlijk moeten zijn: ik ben bang dat het huidige streefcijfer, net als het vorige, gevaar loopt. Het loopt met name gevaar om door de lidstaten te worden gesaboteerd. Daarom dring ik er bij de Commissie en de lidstaten sterk op aan om zo spoedig mogelijk tot een overeenkomst te komen over de praktische tenuitvoerlegging van het streefcijfer van twintig procent hernieuwbare energiebronnen.</p>
      <p sl="hu">De lidstaten hebben hun strategieën voor hernieuwbare energie al moeten opstellen en indienen, rekening houdend met de kosteneffectiviteit en een sectorale analyse van het potentieel in elk land. Daarom moeten de in de routekaart voor hernieuwbare energie vastgestelde streefcijfers worden gevolgd door gedetailleerde uitvoeringsplannen met nationale streefcijfers en bindende substreefcijfers voor elke energiesector, evenals sancties indien de streefcijfers niet worden gehaald.</p>
      <p sl="hu">We hebben sancties nodig omdat landen die de gemeenschappelijke streefcijfers niet willen toepassen tenslotte het internationale vertrouwen in het engagement en de betrouwbaarheid van Europa als het gaat om de bestrijding van klimaatverandering in gevaar brengen. Omdat de kans om wereldwijde overeenstemming te bereiken al zo klein is, moeten we dat hoe dan ook voorkomen.</p>
      <p sl="hu">Europa heeft een historische verplichting en moet door zelf het goede voorbeeld te geven laten zien dat er meer is dan fossiele brandstoffen, dat er concurrerende technologieën bestaan en dat een veilige zelfvoorziening mogelijk is.</p>
    </intervention>
    <intervention id="1-117" speaker_id="28315" name="Petr DUCHOŇ" is_mep="True" mode="spoken" nationality="Czechia" birth_date="06-09-1956" birth_place="Brno" p_group="Group of the European People's Party (Christian Democrats) and European Democrats" m_state="CZ">
      <p sl="cs">Voorzitter, dames en heren, ik wil graag over twee punten uit mevrouw Thomsens verslag een opmerking maken. Meteen aan het begin van de toelichting wordt gezegd dat: a) conventionele energiebronnen bijna uitgeput zijn; b) we steeds meer afhankelijk worden van invoer; en c) klimaatveranderingen vreselijke gevolgen zullen hebben voor de inwoners.</p>
      <p sl="cs">Het eerste punt dat ik wil maken is dat de toenemende afhankelijkheid van de EU-landen van de import van energiegrondstoffen het enige onbetwiste feit is waarover geen twijfel bestaat. Dit is inderdaad een ernstig politiek probleem. Het kan alleen niet worden opgelost door eenzijdig de voorkeur te geven aan zogenoemde hernieuwbare energiebronnen. De oplossing is veel complexer. Daarom wil ik enkele aspecten benadrukken die, naar mijn mening althans, ontbreken in het betreffende verslag.</p>
      <p sl="cs">In de eerste plaats zijn de verschillende lidstaten verantwoordelijk voor hun eigen energiebeleid en hebben zij het recht op hun eigen energiemix. In de tweede plaats wordt nergens in het verslag benadrukt dat een zuinige besteding van de beperkte middelen die wij tot onze beschikking hebben noodzakelijk is, en ik benadruk het woord “zuinig” wanneer ik het heb over het besteden van die middelen. Ik acht het ook noodzakelijk dat de Europese Unie samenwerkt met de VS, inclusief het coördineren van hun beleid ten opzichte van landen die energiegrondstoffen exporteren. Ten slotte wordt in het verslag het belang van kernenergie niet genoemd.</p>
      <p sl="cs">Mijn tweede punt is dat de voorspellingen waarop het verslag is gebaseerd, namelijk dat conventionele energiebronnen binnenkort uitgeput zullen zijn en dat klimaatverandering een verwoestend effect zal hebben op de mens, discutabel zijn. We moeten ze niet als onomkeerbare feiten behandelen.</p>
    </intervention>
    <intervention id="1-118" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie. − Voorzitter, ik zou mijn laatste bijdrage aan dit debat graag willen afsluiten met hetgeen de heer Vidal-Quadras voorheen zei: het zou in dit beleidsgebied niet om winnaars of verliezers moeten gaan, omdat een beleid van hernieuwbare energie absoluut iets is wat we nodig hebben, om drie eenvoudige redenen.</p>
      <p sl="en">Ten eerste klimaatverandering: het is naïef te geloven dat we het klimaatprobleem kunnen oplossen zonder hernieuwbare energie. Ten tweede de concurrentieslag om energiebronnen: de wereldbevolking groeit, de welvaart neemt toe en energiebronnen worden alsmaar schaarser. Uit geopolitiek oogpunt kan de wedloop om energiebronnen zelfs gevaarlijk worden. Ten derde: we mogen ons niet laten misleiden door de kosten. We hebben een nogal prettige situatie vanwege de hoge koers van de euro, wat bij een olieprijs van tachtig dollarcent per barrel een wisselkoers betekent van 1,4. Bijgevolg zijn we de dans van de gestegen olieprijs ontsprongen. Natuurlijk is dit puur toeval en zijn dit geen gestuurde ontwikkelingen. Bij de invoering van de euro werd algemeen aangenomen dat de wisselkoers bij een op een zou komen te liggen. Bij deze wisselkoers zouden we vandaag de dag vijftig procent meer betalen voor energie en zouden tal van nationale parlementen nu debatteren over noodhulp. Daarom hebben we hernieuwbare energie uit economisch oogpunt nodig.</p>
      <p sl="en">Is deze technologische doorbraak te veel gevraagd? We hebben het hier tenslotte niet over subsidies, maar over investeringssteun. Het gaat immers om slechts twintig procent van het energieverbruik, niet om honderd of vijftig procent: het is maar eenvijfde, en we hebben deze technologie nodig.</p>
      <p sl="en">Waarom hebben we Europa daarvoor nodig? Omdat het de grootte en reikwijdte heeft, en ook omdat erom werd gevraagd. Er is potentieel in de niet-rijke lidstaten, in termen van BBP per hoofd van de bevolking. Er zijn lidstaten met minder potentieel, en daarom moeten we een manier vinden om het gehele potentieel van de Europese Unie te gebruiken. De rijkere landen zouden in landen met meer potentieel kunnen investeren, aangezien we tenslotte allemaal profijt zullen trekken van de nieuwe technologie die ons voorziet van elektriciteit uit schone energiebronnen.</p>
      <p sl="en">Ik haalde Gordon Brown niet om redenen van politieke verwantschap aan. Ik citeerde dat zelfs in het Verenigd Koninkrijk, waar hernieuwbare energie nog altijd een ondergeschikte rol speelt, stemmen opgaan voor dit nieuwe beleid – voor deze opvatting – en dat we bindende streefcijfers nodig hebben om duurzame doelstellingen te realiseren. Met vage richtcijfers halen we misschien net de volgende verkiezingen. Bindende streefcijfers impliceren een langetermijnbeleid. Alleen zo’n beleid kan het doen van investeringen stimuleren, die op hun beurt de wijze van toepassing vergemakkelijken.</p>
      <p sl="en">Een aantal sprekers opperde de vraag hoe het met de duurzaamheid staat van de productie van energiegewassen. Ik betwijfel of de productie van energiegewassen momenteel van enige invloed is op de voedselprijzen. Het is juist dat de welvaart in de wereld sterker groeit en dat de mensen meer en beter eten, bijvoorbeeld in India en China, maar ook in tal van ontwikkelingslanden. Kortom, overal ter wereld neemt de vraag van de mensen naar grondstoffen toe en daar hebben ze het recht ook toe. Hogere wereldmarktprijzen betekenen ook hogere consumentenprijzen, dat klopt. de productie zal toenemen, maar het zal in beginsel niet tot gevolg hebben dat de olieprijs of voedselprijzen weer zullen dalen. ze zullen op een tamelijk hoog niveau blijven. Met andere woorden, deze uitdaging is niet het gevolg van hernieuwbare energiebronnen.</p>
      <p sl="en">Tegelijkertijd behoor ik tot degenen die vinden dat we wettelijke duurzaamheidscriteria nodig hebben en daarom nemen we die op in deze richtlijn. Het tegenargument zou kunnen zijn dat er toch al wettelijke bepalingen bestaan ten aanzien van water, afval en bodem. “Waarom hebben we nog een bron van administratieve rompslomp nodig?” vragen sommige mensen. Ik ben van mening dat we een antwoord paraat moeten hebben zodra we ons op omstreden beleidsterreinen begeven. Certificeringen, die soms erg hinderlijk kunnen zijn, zijn noodzakelijk om te kunnen zeggen dat alle energiebronnen op duurzame wijze worden geproduceerd. Het onderhavige verslag is mijns inziens uitermate evenwichtig. Evenwichtig tussen deze uitdagingen. Ik hoop dat het verslag de goedkeuring zal wegdragen van een brede meerderheid in dit Huis, aangezien een brede steun voor dit verslag ook meer steun betekent voor het voorstel van de Commissie aan het eind van dit jaar.</p>
      <p sl="en">Kortom, het is een uitstekend verslag en daarom zou ik me graag nog eens willen bedanken bij de rapporteur en al de rapporteurs in de fracties en diverse commissies. Het is precies het evenwicht dat we nodig hebben – nu de brede steun nog.</p>
    </intervention>
    <intervention id="1-119" speaker_id="28380" name="Marek SIWIEC" is_mep="True" mode="spoken" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="nl">Het debat is gesloten.</p>
      <p sl="nl">De stemming vindt dinsdag 25 september 2007 plaats.</p>
      <p sl="nl">Schriftelijke verklaringen (artikel 142 van het Reglement)</p>
    </intervention>
    <intervention id="1-120" speaker_id="28180" name="Ján HUDACKÝ" is_mep="True" mode="written" nationality="Slovakia" birth_date="24-02-1959" birth_place="Vranov nad Topľou" p_group="Group of the European People's Party (Christian Democrats) and European Democrats" m_state="SK">
      <p sl="sk">De actuele situatie met betrekking tot energieopwekking en klimaatverandering leidt niet alleen tot positieve oplossingen, maar ook tot overhaaste beslissingen, die uiteindelijk veel negatieve gevolgen kunnen hebben.</p>
      <p sl="sk">Ik denk aan hernieuwbare energiebronnen die in de eerste plaats nieuwe oplossingen bieden als aanvulling op conventionele energiebronnen, die steeds meer uitgeput raken, en die het aantal schadelijke emissies terugdringen.</p>
      <p sl="sk">Anderzijds zijn we getuige en zelfs aanjager van gezamenlijke beslissingen over de ondoordachte en overhaast invoering van hernieuwbare brandstoffen, door excessieve, bindende streefcijfers vast te stellen die tegen elke prijs gehaald moeten worden. Het is geen toeval dat een onderzoek van de OESO en waarschuwingen van vele deskundigen erop wijzen dat de ondoordachte bevordering van bepaalde hernieuwbare energiebronnen (zoals biobrandstof, biomassa, etc.) onherstelbare schade aanricht op andere gebieden, zoals landbouw en waterbeheer, en daarmee het algemene evenwicht in de natuur verstoort. Het doet me denken aan het schieten van mussen in China tijdens de “culturele revolutie”. Daarmee wil ik niet zeggen dat ik tegen hernieuwbare energiebronnen ben. We moeten echter wel natuurlijke energiebronnen gebruiken, voor weldoordachte toepassingen en in zodanige hoeveelheden dat de energiebronnen zich op natuurlijke wijze kunnen vernieuwen, zonder de productie ervan op kunstmatige wijze op te voeren in een poging de bindende streefcijfers zo snel mogelijk te behalen.</p>
      <p sl="sk">Met de huidige kennis en technische oplossingen kunnen wij hernieuwbare bronnen, nu en in de toekomst, alleen als aanvulling gebruiken. We moeten daarom naar oplossingen zoeken die op de middellange termijn redelijker en effectiever zijn. Kernenergie is hier een goed voorbeeld van.</p>
    </intervention>
    <intervention id="1-998" speaker_id="4258" name="Piia-Noora KAUPPI" is_mep="True" mode="written" nationality="Finland" birth_date="07-01-1975" birth_place="Oulu" p_group="Group of the European People's Party (Christian Democrats) and European Democrats" m_state="FI">
      <p sl="en">Finland is een van de toonaangevende landen in de wereld wat betreft het gebruik van hernieuwbare energie, meer bepaald bio-energie. Het huidige aandeel van hernieuwbare energie ligt in Finland bij circa 25 procent.</p>
      <p sl="en">De doelstellingen voor wat betreft hernieuwbare energie moeten realistisch zijn. In de strijd tegen de klimaatverandering is de beschikbaarheid van niet te dure biomassa, die van vitaal belang is voor onze bosbouw, gewaarborgd zijn.</p>
      <p sl="en">In Finland wordt turf gedefinieerd als een langzaam hernieuwende biobrandstof. Als inheemse brandstof heeft turf positieve gevolgen voor het regionaal beleid en leidt het tot meer banen en meer energiezekerheid.</p>
      <p sl="en">Geen enkele emissievrije, emissiearme of andere vorm van productie die emissieneutraal, duurzaam en rendabel is, mag worden uitgesloten. Ook kernenergie niet. Elke energiebron moet worden beoordeeld in het licht van de globale belangen van de samenleving.</p>
      <p sl="en">Het aandeel van koolstofvrije energiebronnen, kernenergie incluis, moet worden verhoogd om de klimaatverandering met succes te bestrijden. Kernenergie vergroot de onafhankelijkheid van energie-import, is schoner dan andere opties en bovendien rendabel.</p>
      <p sl="en">Daarom vind ik het van groot belang dat de lidstaten vrij zijn in het kiezen van de meest geschikte hernieuwbare energiebron gezien de verschillen in geologische, hydrologische en klimatologische voorwaarden tussen de lidstaten.</p>
    </intervention>
    <intervention id="1-121" speaker_id="4260" name="Eija-Riitta KORHOLA" is_mep="True" mode="written" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">Voorzitter, als wij hernieuwbare energiebronnen gaan promoten moeten we precies weten welke behoefte we willen bevredigen door deze bronnen te gebruiken. Tegen elke prijs een pionier willen zijn en streefcijfers en percentages halen is één ding, maar multisectorale, duurzame energieoplossingen vinden die verstrekkende gevolgen hebben is een ander. Het is al duidelijk dat de vastgestelde streefcijfers en de milieu- en klimaatdoelstellingen van de EU wat haalbaarheid betreft helaas niet verenigbaar zijn. Desondanks hebben we besloten te proberen de streefcijfers te halen, met als gevolg dat we nu een energiemarkt hebben die ten koste van de consumenten kunstmatig wordt gemanipuleerd, en energieoplossingen die met betrekking tot het klimaatevenwicht niet duurzaam zijn en moeten worden herzien. Voldoen aan een minimaal streefcijfer van tien procent biobrandstoffen in de vervoersector zou hier een ongelukkig voorbeeld van zijn.</p>
      <p sl="fi">Als het gaat om het bestrijden van klimaatverandering, is omschakelen naar biobrandstoffen niet de oplossing. Dat kan toch niet de juiste manier zijn in een wereld waarin voedselschaarste, gezien het broeikaseffect, een heel waarschijnlijk scenario is? De zorg die de OESO heeft geuit in een door haar gepubliceerde studie dat staatssubsidies voor biobrandstoffen zouden kunnen leiden tot een stijging van de voedselprijzen en schade aan bossen is een reële zorg, gezien het feit dat hun bijdrage aan het voorkomen van klimaatverandering kleiner zou kunnen zijn dan voorspeld. In een artikel in het tijdschrift “Science” , waarin de voordelen van biobrandstoffen worden vergeleken met bebossing over een periode van dertig jaar, wordt dezelfde zorg geuit. De conclusies variëren naar gelang de grondstof en de productietechnologie, maar in alle gevallen blijkt dat bebossing in een bepaald teeltgebied twee tot negen keer meer koolstof absorbeert dan de emissievermindering die het gebruik van biobrandstoffen met zich mee zou brengen.</p>
      <p sl="fi">Wat we nu nodig hebben is gezond verstand, als het aankomt op het behalen van streefcijfers. Anders zullen we er snel achterkomen dat het besluit om het aandeel hernieuwbare energiebronnen scherp te laten stijgen tot eenvijfde van de energieproductie een overhaaste beslissing was en een besluit dat op een dag een bedreiging voor het milieu zal betekenen vanwege het overmatig kappen van bossen.</p>
    </intervention>
    <intervention id="1-122" speaker_id="28252" name="Richard SEEBER" is_mep="True" mode="written" nationality="Austria" birth_date="15-01-1962" birth_place="Innsbruck" p_group="Group of the European People's Party (Christian Democrats)" m_state="AT">
      <p sl="de">Hernieuwbare energie moet een cruciale rol gaan spelen in ons toekomstige energiebeleid. Kernenergie mag in dit scenario geen rol meer spelen, gezien de vele onopgeloste problemen op het gebied van de veiligheid.</p>
      <p sl="de">Hernieuwbare energie is onze toekomst. Daarom moet de innovatie en ontwikkeling van nieuwe technologieën worden voortgezet. Er moet nog veel meer worden geïnvesteerd in onderzoek om te komen tot innovatieve, marktrijpe oplossingen voor alle sectoren.</p>
      <p sl="de">In maart is de Europese Raad overeengekomen om twintig procent van alle energieverbruik in de EU tot 2020 te dekken met hernieuwbare energie. Daarmee hebben de staatshoofden en regeringsleiders een grote stap vooruit gezet en zich duidelijk uitgesproken voor een sterkere bevordering van hernieuwbare energiebronnen. Daarom verzoek ik de Commissie een toekomstgericht voorstel voor te leggen voor een rechtskader voor hernieuwbare energie. We hebben adequate instrumenten nodig op Europees niveau om de doelstellingen van de Raad snel en efficiënt te kunnen verwezenlijken.</p>
    </intervention>
    <intervention id="1-997" speaker_id="36281" name="Silvia-Adriana ȚICĂU" is_mep="True" mode="written" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Op dit moment is de EU voor 57 procent afhankelijk van de invoer van gas en voor 82 procent van de invoer van olie. Men schat dat de EU in 2030 voor 84 procent afhankelijk zal zijn van de invoer van gas en voor meer dan 93 procent van de invoer van olie.</p>
      <p sl="ro">De EU heeft een energiebeleid nodig dat economische en sociale ontwikkeling toestaat, maar dat, door daadkrachtige maatregelen tegen klimaatverandering, tevens zorgt voor milieubescherming. Ik denk dat de komende vijf jaar cruciaal zijn voor de planning en de goedkeuring van “projecten van Europees belang” voor TEN-E, om de energievoorziening te diversifiëren en de energie-efficiëntie op communautair niveau te verhogen.</p>
      <p sl="ro">Om klimaatveranderingen te beperken heeft de EU gepland dat hernieuwbare energiebronnen in 2020 twintig procent van de Europese energieconsumptie vertegenwoordigen. Zowel de lidstaten als de Commissie moeten dus een inventarisatie maken van de duurzame energiebronnen op hun grondgebied en actieplannen opstellen voor een efficiënt gebruik van deze energiebronnen. Wij verzoeken de Commissie om actief bij deze inventarisatie betrokken te zijn. Structuurfondsen en het Europees fonds voor mededingen en innovatie, evenals het zevende Kaderprogramma onderzoek en ontwikkeling kunnen en moeten door de lidstaten worden gebruikt voor investeringen in energietechnologie.</p>
    </intervention>
  </section>
  <section id="creitem17" title="17. Ontwikkeling van de spoorwegen in de Gemeenschap – Bevoegdheidsbewijs van machinisten die locomotieven en treinen besturen – Rechten en plichten van reizigers in het treinverkeer (debat)">
    <intervention id="1-124" speaker_id="28380" name="Marek SIWIEC" is_mep="True" mode="spoken" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="nl">Aan de orde is de gecombineerde behandeling van</p>
      <p sl="nl">het verslag van Georg Jarzembowski namens de delegatie van het Europees Parlement in het bemiddelingscomité over de door het bemiddelingscomité goedgekeurde gemeenschappelijke ontwerptekst van de richtlijn van het Europees Parlement en de Raad tot wijziging van Richtlijn 91/440/EEG van de Raad betreffende de ontwikkeling van de spoorwegen in de Gemeenschap, en van Richtlijn 2001/14/EEG van het Europees Parlement en de Raad inzake de toewijzing van spoorweginfrastructuurcapaciteit en de heffing van rechten voor het gebruik van spoorweginfrastructuur alsmede inzake veiligheidscertificering (PE-CONS 3635/2007 – C6-0212/2007 – 2004/0047(COD)) (A6-0314/2007), en</p>
      <p sl="nl">het verslag van Gilles Savary namens de delegatie van het Europees Parlement in het bemiddelingscomité over de door het bemiddelingscomité goedgekeurde gemeenschappelijke ontwerptekst van de richtlijn van het Europees Parlement en de Raad inzake het bevoegdheidsbewijs van machinisten die locomotieven en treinen op het spoorwegnet van de Gemeenschap besturen (PE-CONS 3636/2007 – C6-0213/2007 – 2004/0048(COD)) (A6-0315/2007) en</p>
      <p sl="nl">het verslag van Dirk Sterckx namens de delegatie van het Europees Parlement in het bemiddelingscomité over de door het bemiddelingscomité goedgekeurde gemeenschappelijke ontwerptekst van de verordening van het Europees Parlement en de Raad betreffende de rechten en verplichtingen van reizigers in het treinverkeer (PE-CONS 3637/2007 – C6-0214/2007 – 2004/0049(COD)) (A6-0313/2007).</p>
    </intervention>
    <intervention id="1-125" speaker_id="1" name="Georg JARZEMBOWSKI" is_mep="True" mode="spoken" role="rapporteur" nationality="Netherlands" birth_date="03-02-1947" birth_place="Braunschweig" p_group="Group of the European People's Party (Christian Democrats) and European Democrats" m_state="NL">
      <p sl="de">Voorzitter, collega’s, we kunnen vanavond tevreden zijn met het algehele resultaat van het derde spoorwegpakket. Als rapporteur inzake de vooruitgang van het Gemeenschapsrecht met betrekking tot de ontwikkeling van de spoorwegen ben ik niet echt tevreden, maar als we kijken naar de resultaten die we hebben geboekt op het gebied van de rechten van treinreizigers, met name voor wat betreft schadevergoedingen voor vertragingen en het Europabrede bevoegdheidsbewijs voor machinisten, kunnen we over het geheel genomen wel tevreden zijn.</p>
      <p sl="de">Ik zou eerst even willen ingaan op mijn eigen verslag. Het goede nieuws is dat de nationale spoorwegnetwerken per 1 januari 2010 moeten worden opengesteld voor gebruik door alle spoorwegondernemingen die internationale passagiersdiensten aanbieden, zonder daarbij enig onderscheid te maken tussen overheidsbedrijven en particuliere spoorwegondernemingen. Daarmee komt er eindelijk een interne markt tot stand op het gebied van het internationale reizigersverkeer en kan de treinreiziger voortaan kiezen tussen een groter aantal aanbiedingen van diverse spoorwegondernemingen. We gaan ervan uit dat de spoorwegondernemingen deze kans ook zullen aangrijpen en klantvriendelijke en concurrerende tarieven zullen aanbieden, met name vanwege de concurrentie met de luchtvaart.</p>
      <p sl="de">Als we hierin slagen, hebben we de kans om het internationale spoorwegvervoer nieuw leven in te blazen. En daarmee ben ik in feite weer terug bij het debat dat we zo-even hebben gevoerd: dan hebben we namelijk ook de kans om de milieuverontreiniging in de Europese Unie te verminderen.</p>
      <p sl="de">Een teleurstellend resultaat van de bemiddelingsprocedure is dat de opening van de nationale spoorwegnetwerken is afgeketst op het hevige verzet van de Raad, wat betekent dat de Europese interne markt voor vervoer per spoor nog altijd niet voltooid is. Maar eerlijk gezegd ligt de oorzaak daarvan in de stemming hier, in het Parlement, van 18 januari jongsleden. We hebben weliswaar met meerderheid van stemmen gekozen voor de openstelling van de spoorwegnetwerken, ook voor het nationale vervoer per spoor, maar we haalden die donderdag niet de vereiste gekwalificeerde meerderheid van 393 stemmen.</p>
      <p sl="de">Desondanks wist het Parlement in de bemiddelingsprocedure te bereiken dat in de nieuwe richtlijn wordt bepaald dat de Commissie voor 31 december 2012 een verslag moet voorleggen waarin zij ook maatregelen voorstelt voor de verdere liberalisering van de spoorwegmarkt voor personenvervoer. Voor de goede orde verzoek ik vicevoorzitter Barrot deze belofte om voor 31 december 2012 een verslag te presenteren en om verdere stappen te nemen om de spoorwegmarkt open te stellen, te herhalen.</p>
      <p sl="de">Het Parlement en de Raad waren het er ook over eens dat we de openstelling van spoorwegnetwerken voor internationale diensten zeker moeten beperken wanneer daardoor het economische evenwicht van het openbare en regionale personenvervoer in gevaar komt. Dat mag echter niet leiden tot een vorm van protectionisme, zoals een spoorwegonderneming die zichzelf tracht te beschermen tegen concurrentie. Beperking is uitsluitend toegestaan wanneer een nationale regering op grond van een objectieve economische analyse tot de conclusie komt dat het regionale personenvervoer per spoor in gevaar komt.</p>
      <p sl="de">Helaas is in het verloop van de bemiddelingsprocedure nog een beperking in de richtlijn geslopen, namelijk dat de lidstaten rechten mogen heffen ter financiering van openbare reizigersvervoerdiensten. Het Parlement is er wel in geslaagd om de hoogte van deze heffing te beperken, zodat de hieruit gegenereerde inkomsten niet hoger mogen zijn dan echt noodzakelijk is voor de uitvoering van de openbare dienst. Ik hoop van harte dat geen enkele lidstaat ooit gebruik zal maken van deze mogelijkheid om de openstelling van de spoorwegnetwerken aan banden te leggen.</p>
      <p sl="de">In ieder geval spreek ik de hoop uit dat de lidstaten deze richtlijn spoedig zullen omzetten en dat er in Europa meer internationaal personenvervoer zal worden aangeboden en burgers de mogelijkheid krijgen om de trein te nemen voor internationale reizen, als alternatief voor het vliegtuig.</p>
      <p sl="de">Nu wil ik graag spreken namens mijn collega Elisabeth Jeggle. Ze is helaas verhinderd wegens ziekte. Collega Jeggle wil allereerst collega Savary bedanken voor de goede samenwerking tussen de schaduwrapporteurs tijdens de behandeling van het derde spoorwegpakket. Collega Jeggle is eveneens zeer tevreden met het resultaat, ook voor wat betreft de certificering van machinisten.</p>
      <p sl="de">We hebben alsnog bereikt dat er een uniform Europees bevoegdheidsbewijs voor machinisten komt. Wat hebben we immers aan open spoorwegnetwerken, wanneer een trein aan de grens moeten stoppen om van machinist te verwisselen. We willen een interne markt. We willen dat Europese goederentreinen – waarvoor de netwerken al geopend zijn – en straks ook internationale passagierstreinen kunnen doorrijden, en nationale grenzen geen rol meer spelen. Alleen zo kunnen we komen tot een effectief spoorwegverkeer. In zoverre is de invoering van een Europees bevoegdheidsbewijs voor machinisten van doorslaggevend belang. Daarom kunnen we echt tevreden zijn met onze wetgeving.</p>
      <p sl="de">Overigens wil ik er wel op wijzen dat het hier niet alleen gaat om machinisten, maar om alle personen die verantwoordelijk zijn voor de veiligheid van het treinverkeer. Zoals u weet kan een vliegtuig niet opstijgen, wanneer er niet voldoende stewardessen zijn die in geval van nood zorgen voor de veiligheid van de passagiers. In het treinverkeer zijn dit de conducteurs en andere personen. We hebben het niet over de kok van de restauratiewagen, maar over het personeel dat verantwoordelijk is voor de veiligheid van de reizigers, zoals conducteurs of mensen met een vergelijkbare functie. Op dit punt hebben we samen met de rapporteur de Commissie kunnen overreden om twee en een half jaar na inwerkingtreding van de richtlijn een verslag voor te leggen waarin zij ingaat op de vraag in hoeverre ook dit personeel EU-breed gecertificeerd kan worden, om de veiligheid in alle internationale treinen te waarborgen. Machinisten en overig personeel moeten goed zijn opgeleid.</p>
      <p sl="de">We zijn blij dat met de invoering van dit bevoegdheidsbewijs voor treinbestuurders ook een stap is gezet naar meer mobiliteit van machinisten. Een machinist die een Europees bevoegdheidsbewijs heeft, kan dan ook in andere lidstaten van de Europese Unie een betrekking zoeken. Maar we willen wel eerlijk blijven. Daarom hebben we gezamenlijk besloten dat wanneer iemand die een opleiding heeft genoten bij een spoorwegonderneming vrijwillig overstapt naar een concurrent, de onderneming die de opleiding heeft verzorgd recht heeft op een onkostenvergoeding.</p>
      <p sl="de">Ik kan namens collega Elisabeth Jeggle zeggen dat we zeer tevreden zijn met het bereikte resultaat. De samenwerking was goed, en ook collega Jeggle verzoekt het Huis zijn goedkeuring te geven aan het pakket.</p>
    </intervention>
    <intervention id="1-127" speaker_id="4306" name="Gilles SAVARY" is_mep="True" mode="spoken" role="rapporteur" nationality="France" birth_date="06-12-1954" birth_place="Oradour sur Vayres" p_group="Socialist Group in the European Parliament" m_state="FR">
      <p sl="fr">Voorzitter, allereerst wil ik graag zeggen dat ik de algehele tevredenheid over dit spoorwegpakket deel.</p>
      <p sl="fr">Er is een lange weg afgelegd. Aan het begin hadden we vier teksten en nu hebben we er nog drie. We zijn begonnen in 2004 en nu is het september 2007. Met andere woorden, we hebben eerder de stoptrein genomen dan de TGV. Het is een lange rit geweest, maar we zijn nu bij het eindpunt aangekomen. Het is ons gelukt. In de eerste plaats dankzij de enorme vastberadenheid van de leden van dit Huis en het feit dat zij deze klus samen hebben geklaard. Ik verwijs hierbij in het bijzonder naar alle fracties en de drie rapporteurs, die hier vandaag aanwezig zijn, maar ik bedank ook alle anderen die een bijdrage hebben geleverd, inclusief de schaduwrapporteurs.</p>
      <p sl="fr">Wij zijn ook dank verschuldigd aan de Europese Commissie en ik wil tevens commissaris Barrot en zijn collega’s bedanken voor hun samenwerking op moeilijke momenten, omdat de overlegprocedure extreem lastig was en we het tij tegen leken te hebben.</p>
      <p sl="fr">Voorts moeten we het Duitse voorzitterschap bedanken, evenals de Duitse bondsminister van Vervoer, de heer Tiefensee, die zeer persoonlijk betrokken was: hij was aanwezig bij verschillende overlegvergaderingen en ik denk dat we zonder zijn vastbeslotenheid om het overleg tot een succes te maken vandaag niet over dit spoorwegpakket zouden beschikken. Ik denk met name aan de meest problematische tekst, namelijk het voorstel betreffende de rechten van reizigers. In dat verband wil ik ook Dirk Sterckx bedanken voor zijn inspanningen.</p>
      <p sl="fr">De mate van verzet tegen de rechten van treinreizigers is enigszins vreemd. Het is een feit dat spoorwegen anders zijn dan wegen, in de zin dat zij op afstand worden bediend. Ook is het waar dat vertragingen soms een domino-effect hebben; het is waar dat veiligheid boven alles gaat en dat treinen om heel aanvaardbare redenen vertragingen kunnen oplopen. Toch lopen we in vergelijking met het luchtvervoer tientallen jaren achter en het obstakel waar wij tegenaan liepen was het enorme conservatisme binnen de Europese spoorwegen, met name het enorme verzet tegen reizigersrechten. Dit verzet hebben we uiteindelijk overwonnen omdat wij akkoord gingen met uitzonderingen die er mogelijk voor zorgen dat tenuitvoerlegging pas over vijftien jaar plaatsvindt, rond 2023.</p>
      <p sl="fr">Op de tekst zelf kunnen we dus wel trots zijn, maar over het tijdschema toch een stuk minder. Naar mijn mening is het niet goed genoeg om de rechten van reizigers in het treinverkeer pas over vijftien jaar in te voeren als wij (en dat is toch ons doel) het treinverkeer willen ontwikkelen.</p>
      <p sl="fr">Ik moet zeggen dat ik ook persoonlijk blij ben met de invoering van een Europees machinistenrijbewijs – want dat is wat in feite met het “bevoegdheidsbewijs voor machinisten” wordt bedoeld. Het is een vrij complexe kwestie. Georg Jarzembowki heeft de details behoorlijk goed weergegeven en ik denk dat de tekst die voor ons ligt aantoont dat alle leden van dit Huis uitstekend werk hebben verricht. Ik dank de leden van de fractie van de heer Jarzembowki, die in dit soort kwesties niet altijd een even open houding aanneemt, maar in dit geval bijzonder steunend was. Ik denk dat wij met wat we hebben bereikt het goede voorbeeld geven, omdat de tekst het resultaat is van een dialoog tussen beide zijden van de betreffende sector. Sterker nog, het is een voorbeeld voor iedereen die eraan twijfelt of de Europese Unie in staat is om een unie voor haar burgers te zijn. Ik denk dat deze tekst het verdient om gepubliceerd te worden.</p>
      <p sl="fr">Verder wil ik graag zeggen dat ik veel belang hecht aan de belofte die wij hebben gedaan – een belofte van het Europees Parlement – betreffende spoorwegpersoneel dat belast is met veiligheidstaken. Dit zijn weliswaar geen machinisten, maar wel mensen die levens redden omdat dat, in de trein, hun taak is. Het is erg belangrijk dat er voor hen een certificeringssysteem komt, ook al zal dat natuurlijk een ander niveau hebben dan het bevoegdheidsbewijs voor machinisten. Ik hoop daarom dat de clausule die wij hebben opgenomen, met daarin deze belofte, wordt nageleefd.</p>
      <p sl="fr">Ten slotte denk ik, met betrekking tot het openen en liberaliseren van de spoornetwerken, dat als we werkelijk een pan-Europese spoorcultuur willen creëren, we eerst moeten accepteren dat andermans treinen over ons grondgebied zullen rijden. Dat vooruitzicht is onontkoombaar.</p>
      <p sl="fr">Persoonlijk pleit ik voor een gefaseerde aanpak. We zullen hier niet allemaal even klaar voor zijn. En zelfs wanneer onze indrukwekkende richtlijnen gelden, zullen er landen zijn die weigeren hun netwerken open te stellen. Ik denk hier bijvoorbeeld aan Ierland, dat geen internationale lijnen heeft, en mogelijk ook Finland omdat dat land, tot op zekere hoogte, het eind van de lijn is en – terecht – meer geneigd is om zijn netwerk richting Rusland te openen. Ik denk met name ook aan alle landen die verschillende laadprofielen en verschillende spoorbreedtes hebben.</p>
      <p sl="fr">Met andere woorden, als we het hebben over het creëren van een pan-Europese spoorcultuur, is interoperabiliteit onze eerste en grootste uitdaging. Dat is waar we onze inspanningen de komende jaren op moeten richten. Voor de pan-Europese spoorcultuur zijn natuurlijk richtlijnen betreffende liberalisering vereist, maar we zullen om te beginnen moeten investeren in de netwerken om technische interoperabiliteit haalbaar te maken. Het openstellen van de markt voor concurrentie tussen Frankrijk en Spanje zal weinig verandering brengen, aangezien noch het vrachtverkeer, noch het passagiersverkeer zal toenemen zolang er verschillende spoorbreedtes zijn.</p>
      <p sl="fr">Het verslag over de certificering van machinisten kan in bepaalde opzichten als een verslag over interoperabiliteit worden gezien. Wat we nodig hebben is een maatschappelijke interoperabiliteit, waardoor machinisten uit verschillende landen zichzelf als Europeanen zien, in plaats van als inwoners van een bepaalde lidstaat. Ik ben van mening dat als we op het spoor boven nationale culturen willen uitstijgen, we ervoor moeten zorgen dat de spoorwegen toekomst hebben. Aangezien wegverkeer en luchtverkeer blijven groeien is dat een dringende taak.</p>
    </intervention>
    <intervention id="1-128" speaker_id="4243" name="Dirk STERCKX" is_mep="True" mode="spoken" role="rapporteur" nationality="Belgium" birth_date="25-09-1946" birth_place="Herent" p_group="Group of the Alliance of Liberals and Democrats for Europe" m_state="BE">
      <p sl="nl">Voorzitter, collega’s, mijnheer de commissaris, ik ben mij ervan bewust dat ik het moeilijkste van de drie verslagen had en dat we daar ook, zoals collega Savary heeft gezegd, de moeilijkste knoop te ontwarren hadden. Ik denk dat we, alles bij elkaar genomen, een eerbaar compromis hebben bereikt bij de onderhandelingen met de Raad. Ik zou de collega’s willen bedanken, meer bepaald de schaduwrapporteurs, mijnheer El Khadraoui, mijnheer Rack, mijnheer Zîle, en anderen, alsook de voorzitter van het bemiddelingscomité, mijnheer Vidal-Quadras Roca, die naar mijn gevoel de onderhandelingen heel handig heeft geleid, en natuurlijk ook het Duitse voorzitterschap, zoals mijnheer Savary reeds heeft gezegd; ik denk dat mijnheer Tiefensee en zijn mensen er heel hard aan gewerkt hebben en veel overtuigingskracht aan de dag hebben gelegd in de Raad; ik zou ook de mensen van de Commissie, de commissarissen en hun diensten, willen bedanken, want ik denk dat we ook uit die hoek heel veel hulp hebben gekregen.</p>
      <p sl="nl">Wat hebben bereikt? Ik zei daarnet een eerbaar compromis. Ik denk dat het Parlement hier een aantal belangrijke zaken uit de brand heeft gesleept. Ten eerste, komen er voor alle treinreizigers basisrechten, hetgeen men eigenlijk oorspronkelijk geenszins van plan was. Basisrechten houden in: beschikbaarheid van piketten, aansprakelijkheid van de spoorwegmaatschappij voor haar reizigers, voor de bagage, voor datgene wat zij aan diensten aanbiedt, verzekering; het betekent ook recht op vervoer voor gehandicapten, geen discriminatie. Ik denk dat dat een zeer belangrijk punt is dat we voor alle treinreizigers hebben bereikt. Persoonlijke veiligheid garanderen voor alle treinreizigers. Dat zijn dingen die spoorwegmaatschappijen vanaf eind 2009, voor iedereen moeten garanderen.</p>
      <p sl="nl">Tweede belangrijk punt, vind ik, dat we het verschil hebben gemaakt, daar waar het nodig was, niet tussen grensoverschrijdend of nationaal, maar tussen lange afstand en korte afstand en dat we dus op basis van objectieve gegevens binnen één Europese markt hebben gezegd, kijk voor dat soort treinreizigers moet je bepaalde dingen voorzien, voor andere kunnen we dat niet; we maken dus een ander onderscheid dan nationaal of internationaal. Ik denk dat dit niet onbelangrijk is. Voor de lange afstand hebben we een compensatieregeling en bijstand bij vertragingen bereikt, ook voor mensen die geregeld vertragingen hebben, bijvoorbeeld mensen die pendelen en een abonnement hebben; we hebben voor gehandicapten en minder mobiele mensen bijstand op stations en in de treinen, zeker al voor de lange afstand, hopelijk zo snel mogelijk ook voor alle reizigers; we hebben klachtenbehandeling in de richtlijn gekregen. We hebben het verschil gemaakt tussen lokaal, stadsverkeer en regionaal verkeer waarbij we uitzonderingen mogelijk maken, maar waarbij we die uitzonderingen pas mogelijk maken, na definiëring door de lidstaten en onder toezicht van de Commissie. Ik denk dat niet onbelangrijk is dat lidstaten nu zo maar kunnen zeggen: kijk, we maken een onderscheid tussen regionale lijnen op basis van criteria die we zelf aanleggen. We hebben daar een aantal zeer precieze dingen op papier gezet.</p>
      <p sl="nl">Dat is, denk ik, de verdienste van het Europees Parlement. Ik heb eerst mijn best moeten doen om de Commissie ervan te overtuigen dat ze moest afstappen van haar oorspronkelijk onderscheid tussen internationaal en nationaal en vervolgens hebben we samen de Raad ervan kunnen overtuigen om dat ook te doen. Het eerste was, moet ik eerlijk zeggen, gemakkelijker dan het tweede. Bij de Raad hebben we zeer veel weerstand moeten overwinnen en ik denk dat we daar toch een heel stuk van de weg in onze richting hebben kunnen afleggen. Maar we hebben moeten toegeven dat het minder snel gaat dan we eigenlijk zelf hadden gewild. Dat er driemaal vijf jaar uitzondering gemaakt kan worden voor de lange afstand. Maar opnieuw is die uitzondering pas mogelijk, nadat lidstaten en spoorwegmaatschappijen dat motiveren bij de Europese Commissie. Dat het niet onbelangrijk is dat men niet zo maar een uitzondering krijgt, maar dat men die ook moet motiveren.</p>
      <p sl="nl">Ik denk dat we alles bij elkaar tegen eind 2009 een belangrijke stap vooruit zijn. De basisrechten. We beginnen aan een discussie die spoorwegmaatschappijen en lidstaten, regulatoren in de lidstaten niet meer kunnen ontwijken. Ze moeten daaraan beginnen, ze moeten met de passagiers, met de treinreizigers, eindelijk in discussie gaan over wat hun rechten zijn, hoe ze die gaan garanderen; ik realiseer mij ook dat het een discussie is die zeer lang zal gaan duren. De spoorwegmaatschappijen zijn om een aantal objectieve redenen niet de snelste ondernemingen, in sommige gevallen niet alleen vanwege hun geschiedenis en bedrijfscultuur, maar ook omdat het over zeer zware investeringen gaat, die tijd nodig hebben. Ik vond dat we daar ook als Parlement rekening mee moesten houden. In elk geval kunnen spoorwegmaatschappijen en lidstaten nu de discussie over een hogere kwaliteit, over een betere dienstverlening aan de klant niet meer uit de weg gaan.</p>
      <p sl="nl">Ik denk dat we met het derde pakket in het algemeen een stap vooruitzetten in de richting van een Europese spoorwegmarkt. Een open markt, een dynamische markt, waar verschillende spelers dingen om de hand van de klant, zodanig dat zij ook gedwongen worden om voor die klant te zorgen. Mijn verslag over de rechten, denk ik, is een bijdrage daaraan; als Parlement hebben we erop gestaan dat men uitgaat van het principe dat alle spoorwegreizigers objectief gezien eigenlijk gelijk moeten zijn. Ik denk dat het verslag van Gilles Savary over het rijbewijs een belangrijke stap vooruit is. In een open markt heb je dat soort dingen nodig om ervoor te zorgen dat treinen op álle plaatsen terecht kunnen en de grens eigenlijk geen belemmering meer mag zijn. Ik vind het jammer dat we, als het over de marktgang gaat, in het verslag van Georg Jarzembowski, daar niet de stap hebben gezet die we hadden moeten zetten. Dat we daar wel het onderscheid blijven maken tussen grensoverschrijdend en niet-grensoverschrijdend en dat we daar voor het nationale spoorwegverkeer niet doen wat we voor het internationale spoorwegverkeer wèl doen, namelijk de markt openen en ervoor zorgen dat zo veel mogelijk spelers in die infrastructuur een kans krijgen. Ik denk dat we daar als Parlement een kans gemist hebben. Iedereen kent de reden waarom dat gebeurd is. Ik weet niet of we in discussie met de Raad onze slag zouden hebben thuisgehaald, maar ik vind het jammer dat we daar niet all the way zijn gegaan, zoals de Britten dat zo mooi zeggen.</p>
      <p sl="nl">Ik denk, Voorzitter, dat het Parlement gedaan heeft wat het kon doen, dat we hard hebben aangedrongen bij de Raad om ver vooruit te gaan en zo ver mogelijk vooruit te gaan. Hadden we meer gewild? Natuurlijk hadden we meer gewild, maar ik hoop dat een grote meerderheid van onze collega’s aanvaardt dat het Parlement hier gewogen heeft op de besluitvorming, dat we in de bemiddeling al onze kansen hebben benut en dat wij een stap vooruit hebben gezet in de Europese spoorwegmarkt die belangrijk is voor zowel de burgers als voor de economie van de Unie.</p>
    </intervention>
    <intervention id="1-129" speaker_id="photo_generic" name="Jacques Barrot" is_mep="True" mode="spoken">
      <p sl="fr">vicevoorzitter van de Commissie . − Voorzitter, dames en heren, op 19 en 20 juni 2007 heeft het bemiddelingscomité, na lange en moeizame onderhandelingen, met name over de kwestie van reizigersrechten, eindelijk een overeenkomst bereikt. Natuurlijk was de overeenkomst het resultaat van inspanningen van alle instellingen, maar vooral het Europees Parlement heeft aanzienlijk bijgedragen aan de totstandkoming van dit derde spoorwegpakket. Ik wil dan ook graag de heer Vidal-Quadras bedanken, die aan het hoofd stond van uw delegatie, evenals de rapporteurs, de heren Jarzembowski, Sterckx en Savary, en de voorzitter en de leden van de Commissie vervoer en toerisme, die het overleg nauw hebben gevolgd en een wezenlijke bijdrage hebben geleverd aan het opstellen van de ontwerptekst van het gemeenschappelijk standpunt van de Raad, met name op het gebied van reizigersrechten.</p>
      <p sl="fr">Het verheugt me dat de “pakketaanpak” van het Parlement en de Commissie succesvol is geweest. Door deze aanpak is het gelukt deze twee teksten slechts twee en een half jaar nadat de Commissie de voorstellen had ingediend goedgekeurd te krijgen, ondanks het feit dat het aantal lidstaten in de tussentijd bijna is verdubbeld. Voorzitter, ik moet erkennen dat het aan de vasthoudendheid van het Parlement te danken is dat ook de gewijzigde verordening betreffende het openbaar personenvervoer per spoor en over de weg is goedgekeurd. Twee jaar geleden was het niet bepaald vanzelfsprekend dat we zo ver zouden komen. Ik wil het Huis hiervoor bedanken.</p>
      <p sl="fr">Nu wil ik graag in het kort uitleggen wat voor elk van de drie teksten is bereikt. Ik zal beginnen met het openen van de markt voor internationaal personenvervoer over het spoor. De bemiddelingsfase werd gedomineerd door twee kwesties, namelijk het verslag dat de Commissie gaat opstellen over de tenuitvoerlegging van de openstelling van de markt voor internationale vervoersdiensten en het opleggen van een heffing voor het financieren van publieke diensten. Wat het eerste punt betreft wilde het Parlement graag dat de openstelling van de nationale markt in het Commissieverslag zou worden opgenomen en dat het verslag vergezeld zou gaan van een passend wetgevingsvoorstel. Het bemiddelingscomité stelde een compromis voor waarbij het verslag van de Commissie een analyse zal bevatten van de vooruitzichten voor het openstellen van de nationale markten voor concurrentie van buiten. Bij deze analyse zal rekening worden gehouden met ervaringen met het toepassen van de voorschriften inzake overheidsdiensten en met de verschillen tussen de lidstaten. Indien nodig, mijnheer Jarzembowski, zal het Commissieverslag ook aanvullende maatregelen voorstellen voor een geleidelijke openstelling van de markt.</p>
      <p sl="fr">Ik ben me ervan bewust dat het compromis, vanuit uw gezichtspunt, ambitieuzer had moeten zijn, maar het heeft wel twee voordelen. Het biedt ons de mogelijkheid het nieuwe wetgevingskader ten uitvoer te leggen, inclusief de bepalingen voor overheidsdiensten. Bovendien geeft het een duidelijk tijdschema voor gedetailleerde analyses van de gevolgen van dit nieuwe wetgevingskader in alle lidstaten. We hebben dus de kans om te bekijken in hoeverre aanvullende voorstellen van de Commissie relevant zijn.</p>
      <p sl="fr">De tweede focus van de onderhandelingen lag op het opleggen van een heffing voor het financieren van overheidsdiensten. Een aantal lidstaten hoopte dat alle spoordiensten op hun grondgebied, zowel nationaal als internationaal, en ongeacht hun aanbieders, collectief zouden bijdragen aan het financieren van openbaar personenvervoer, via het opleggen van een heffing. Toen de Raad zijn gemeenschappelijke standpunt had vastgesteld, nam de Commissie dit als mogelijkheid aan voor zover het verenigbaar was met het Gemeenschapsrecht. In het in het bemiddelingscomité bereikte compromis zijn diverse elementen van de tweede lezing van het Parlement opgenomen. Ik ben de delegatie van het Parlement dankbaar voor haar steun en ik kan u verzekeren dat ik er alles aan zal doen om deze wetgeving zo goed mogelijk te voltooien.</p>
      <p sl="fr">Dit, mijnheer Savary, brengt mij op de certificering van treinpersoneel. Los van de veelal technische kwesties die voorafgaand aan de laatste bijeenkomst eenvoudig konden worden opgelost, moesten twee zaken nog worden opgelost: de gedeeltelijke terugbetaling van de opleidingskosten als een machinist een bedrijf vroegtijdig verlaat en het toepassingsgebied van de richtlijn. Wat de gedeeltelijke terugbetaling van de opleidingskosten betreft, is besloten de lidstaten te verzoeken het probleem door middel van nationale maatregelen op te lossen aangezien harmonisering van deze oplossingen tenslotte geen essentiële zaak is.</p>
      <p sl="fr">Wat het toepassingsgebied betreft denk ik dat we de beste oplossing hebben gevonden. Het Europese Spoorwegbureau zal opdracht geven tot een gedetailleerdere studie van het profiel en de taken van het treinpersoneel dat bijdraagt aan de veiligheid. Vervolgens zullen we onze voorstellen beter kunnen afstemmen op die personeelsleden. Maar u had gelijk toen u benadrukte hoe ontzettend belangrijk de certificering van treinpersoneel is.</p>
      <p sl="fr">Ik ga verder, mijnheer Sterckx, met de rechten en plichten van treinreizigers. De laatste fase van de onderhandelingen ging over het toepassingsgebied van de verordening inzake de rechten van treinreizigers. Vanaf het begin wilde het Parlement graag dat deze rechten voor alle spoordiensten zouden gelden, inclusief de nationale spoordiensten. Een groot aantal lidstaten was echter van mening dat dit tot problemen zou leiden, met name bij de toepassing van de verordening op lokale diensten, die vaak heel anders zijn dan internationale of langeafstandsdiensten.</p>
      <p sl="fr">Uiteindelijk bevatte de oplossing twee onderdelen: een nieuw onderscheid tussen dienstsoorten en lange overgangsperiodes. De belangrijkste parameters voor de toepassing van de voorschriften hebben nu betrekking op lange en korte afstanden. Korteafstandsdiensten omvatten stads-, voorstads- en regionale spoorverbindingen. De verordening verwijst dus niet langer naar “nationale” en “internationale” diensten. Door deze nieuwe regeling, waaraan u, mijnheer Sterckx, een aanzienlijke en wezenlijke bijdrage hebt geleverd, hebben wij overeenstemming kunnen bereiken over wat het grootste struikelblok was.</p>
      <p sl="fr">Deze oplossing inzake het toepassingsgebied heeft vele voordelen: ze sluit beter aan bij de interne markt dan de oorspronkelijke parameters met een nationale en internationale dimensie. Deze oplossing biedt de lidstaten ook meer flexibiliteit, omdat zij, wanneer zij op nationaal niveau vastleggen wat stads-, voorstads- en regionale diensten zijn, binnen het kader van de verordening, objectief rekening kunnen houden met de omvang en de structuur van het betreffende gebied.</p>
      <p sl="fr">Het compromis heeft ook de toepassing van bepaalde delen van de verordening uitgesteld met een periode van vijf jaar, die tweemaal mag worden verlengd. Deze oplossing vermindert de directe last op de spoorwegondernemingen, maar houdt vast aan de verplichting de rechten van de verordening om te zetten in nationale wetgeving. Dit betekent dat de spoorwegondernemingen hun inspanningen met het oog op de toekomst niet mogen laten verslappen. Ik wil u er ook aan herinneren dat de verordening een minimum aantal basisrechten zal bevatten die vanaf het moment van inwerkingtreding zonder uitzondering van toepassing zullen zijn. Deze rechten hebben betrekking op de beschikbaarheid van tickets, aansprakelijkheid bij ongevallen, de veiligheid van reizigers in stations en non-discriminatie van reizigers met een beperkte mobiliteit. Anders gezegd: dat is niet niks! Het zijn positieve resultaten, waarmee wij treinreizigers in de toekomst een betere dienstverlening kunnen bieden.</p>
      <p sl="fr">Voorzitter, dames en heren, we hebben laten zien dat we gezamenlijk tot resultaten kunnen komen. Natuurlijk is dit pas de eerste fase. We zullen nu moeten zorgen voor een correcte toepassing van de voorschriften die het Parlement en de Raad hebben goedgekeurd. De Commissie zal zich, als hoedster van de verdragen, tot het uiterste inspannen om hiervoor te zorgen.</p>
      <p sl="fr">Omdat ik enigszins te laat was, omdat ik rechtstreeks uit Cyprus kom, heb ik de drie rapporteurs niet horen spreken. Maar ik heb nog wel net de heer Savary het punt horen maken dat interoperabiliteit essentieel is voor de Europeanisering van de spoorwegen. Dat is de prijs die we moeten betalen als we een deel van ons vrachtverkeer via het spoor willen laten plaatsvinden. En vandaag weten we hoe gunstig dat zal zijn, met name gezien onze prioriteit om de opwarming van de aarde tegen te gaan.</p>
      <p sl="fr">Natuurlijk is dit pakket niet perfect, maar het is wel een realiteit en dat is een groot goed. Voorzitter, ik kan alle leden van het Parlement die hebben bijgedragen aan de vaststelling ervan dan ook niet genoeg bedanken. Ook voor ons markeert het de start van een nieuwe fase. Een fase waaraan ik persoonlijk een aanzienlijke betrokkenheid en waakzaamheid zal verbinden.</p>
    </intervention>
    <intervention id="1-130" speaker_id="2206" name="Reinhard RACK" is_mep="True" mode="spoken" nationality="Austria" birth_date="07-08-1945" birth_place="Leoben/Stmk." p_group="Group of the European People's Party (Christian Democrats) and European Democrats" m_state="AT">
      <p sl="de">namens de PPE-DE-Fractie. – Voorzitter, mijnheer de vicevoorzitter van de Commissie, collega’s, vermoedelijk kennen velen van ons het verhaal van de Kapitein van Köpenick, en ik neem aan dat velen de gebeurtenissen uitermate vermakelijk vonden. Maar in feite was het verhaal helemaal niet zo grappig. Het dragen van een uniform betekent niet automatisch dat iemand macht heeft of er aanspraak op kan maken.</p>
      <p sl="de">Het is helemaal nog niet zo lang geleden dat men als treinreiziger in Europa, dus in onze lidstaten, talloze kleine Köpenicks tegenkwam. De conducteur was een ambtenaar, de klant niet. Hij was slechts onderdaan. Dankzij het Gemeenschapsrecht waait nu een andere wind door de ambtelijke structuren van weleer. In opmerkelijk korte tijd is in deze sector veel veranderd. Langzaam en in toenemende mate ontstonden uit voormalige monopolies en quasimonopolies dienstverlenende bedrijven die soms meer, soms minder moesten concurreren. Reizigers krijgen rechten. Op dit onderwerp wil ik hier graag ingaan.</p>
      <p sl="de">De doelstellingen van het Europees Parlement in het verslag van collega Sterckx zijn zeer ambitieus. Het voornaamste doel is het waarborgen van reizigersrechten voor alle reizigers, niet alleen voor internationale reizen, en ongeacht in welke trein ze zitten. De gedachte dat in een en dezelfde trein mensen met verschillende rechten zitten, was onacceptabel voor het Parlement.</p>
      <p sl="de">In het in de bemiddeling moeizaam tot stand gekomen compromis is dit doel niet volledig bereikt, maar wel bijna. Grondrechten voor alle reizigers op heel belangrijke punten: aansprakelijkheid, rechten van mensen met beperkte mobiliteit, informatieverstrekking, en nog meer rechten voor alle reizigers, gespreid over een bepaalde periode, met deels zeer lange overgangsperioden. De voornaamste resultaten mogen er wezen, met name als we ze afzetten tegen de rechten van luchtreizigers, die voor ons eveneens van belang zijn: schadevergoedingen, geld voor vertraging, een betere toegang voor mensen met beperkte mobiliteit, rolstoelen, begeleidend personeel en vooral betere informatieverstrekking. Dit zal ook in de toekomst nog een belangrijke taak blijven, zodat reizigers hun rechten kunnen opeisen, ook wanneer een uniformdrager afwijzend of afstandelijk doet.</p>
      <p sl="de">Tot slot nog dit, om misverstanden te voorkomen: voor het lokale verkeer – dus voor stedelijke en regionale vervoerdiensten – geldt deze nieuwe richtlijn maar deels. Voor de openbare stadsvervoerdiensten moeten we aparte regels invoeren, zodat de reiziger als koning wordt behandeld, niet als onderdaan.</p>
    </intervention>
    <intervention id="1-131" speaker_id="23768" name="Bogusław LIBERADZKI" is_mep="True" mode="spoken" nationality="Poland" birth_date="12-09-1948" birth_place="Sochaczew" m_state="PL">
      <p sl="pl">namens de PSE-Fractie . – Voorzitter, commissaris Barrot, om te beginnen wil ik zeggen dat wij in het Europees Parlement en in de Europese Unie tot doel hebben de mensen te dienen en, wat het vervoersbeleid betreft, moeten proberen daadwerkelijke groeikansen te bieden en de spoorwegen een nieuwe cultuur voor groei en ontwikkeling te bieden, door hen het karakter en de organisatie van een onderneming en nieuwe marktgroeimogelijkheden te bieden. Het pakket dat ons is voorgelegd voldoet aan deze twee fundamentele doelstellingen. Daarom wil ik graag nu al aangeven dat wij voor zullen stemmen.</p>
      <p sl="pl">Ik wil het graag hebben over het verslag van de heer Jarzembowski. De eerste essentiële kwestie is het toepassingsgebied van de nieuwe verordening die betrekking heeft op internationale passagiersdiensten per spoor. Toen het comité zijn werk deed onderzochten en bespraken wij, ook in bilateraal overleg met de rapporteur, de heer Jarzembowski, de mogelijkheid om een of zelfs twee stappen verder te gaan door ook de nationale diensten te liberaliseren. Wij aanvaarden echter de reikwijdte van de verordening zoals die nu voor ons ligt. De verordening omvat internationale, maar geen grensoverschrijdende diensten en biedt reizigers de mogelijkheid op stations in iedere lidstaat in- en uit te stappen. Dit is een zinvolle en werkbare oplossing en we zullen vóór stemmen.</p>
      <p sl="pl">De tweede en meer controversiële kwestie, ook genoemd door commissaris Barrot, is de mogelijkheid om betalingen in te voeren in het geval van negatieve gevolgen van de liberalisering, of wanneer de efficiëntie en effectiviteit van een personenvervoerssysteem in een bepaald land en de verlening van overheidsdiensten gevaar lopen. Dit punt heeft tot zorg en controverse geleid. De voorgestelde oplossing zou in de praktijk kunnen werken en de Commissie zal uiteraard nauw met de lidstaten moeten samenwerken.</p>
      <p sl="pl">Overigens hebben wij grote problemen met de Poolse vertaling. De betekenis komt niet goed over.</p>
      <p sl="pl">Het derde zeer belangrijke punt is het verslag waarin de gevolgen van deze liberalisering in 2012 zullen worden beoordeeld. Dit is zeer belangrijk. Wij zijn het er ook mee eens dat liberalisering de juiste weg is, maar er is een verschil tussen het standpunt van mijn fractie over dit punt en, bijvoorbeeld, de verklaring van de heer Sterckx. Ik wil graag duidelijk maken dat dit pakket een geheel is. De verslagen van de heren Jarzembowski, Sterckx en Savary tonen aan dat er echt sprake zal zijn van een nieuw kwaliteitsniveau.</p>
      <p sl="pl">Ik wil graag mijn dank en waardering uitspreken voor de rapporteurs, de heren Jarzembowski, Savary en Sterckx. Ik denk dat we ook onze bijzondere erkenning moeten uitspreken voor de aanpak van commissaris Barrot, het betreffende directoraat-generaal en het Duitse voorzitterschap.</p>
      <p sl="pl">Het is natuurlijk mogelijk dat we in de komende jaren een synergie-effect waarnemen in het hele spoorwegsysteem in Europa, met name in het personenvervoer. Daarom ben ik uiterst tevreden, hoewel ik als vertegenwoordiger van een nieuwe lidstaat wel enige zorgen heb: als we een vrije markt voor machinisten hebben, is het mogelijk dat een stroom machinisten het land gaat verlaten. Maar de vrije markt zou ook als stimulans kunnen fungeren.</p>
    </intervention>
    <intervention id="1-132" speaker_id="4440" name="Anne E. JENSEN" is_mep="True" mode="spoken" nationality="Denmark" birth_date="17-08-1951" birth_place="Kalundborg" p_group="Group of the Alliance of Liberals and Democrats for Europe" m_state="DK">
      <p sl="da">namens de ALDE-Fractie . – Voorzitter, mijnheer de commissaris, wij van de ALDE-fractie hebben de Europese vervoersstrategie, die gericht is op het versterken van het vervoer per spoor, zowel het personenvervoer als het vrachtvervoer, altijd ten volle gesteund. De beste instrumenten hiervoor zijn liberalisering en een vrijere mededinging, omdat spoorwegondernemingen daardoor meer belang hechten aan de wensen van klanten. Meer mededinging zal ervoor zorgen dat het vervoer per spoor financieel duurzamer wordt en een grotere concurrentiekracht krijgt. Tegelijkertijd zorgen we voor gelijke concurrentie met andere vormen van vervoer. We zullen uiteraard kijken naar de wegenbelasting met dit in het achterhoofd.</p>
      <p sl="da">Dit jaar werd het eerste spoorwegpakket van kracht met de liberalisering van het vrachtvervoer en vanavond praten we over het compromis inzake het derde spoorwegpakket, dat nog meer liberalisering met zich mee brengt, hoewel het veel minder ver gaat dan de ALDE-fractie had gewild. Anderzijds zijn reizigersrechten veiliggesteld en is een overeenkomst gesloten over de gemeenschappelijke opleiding van treinmachinisten, die natuurlijk belangrijk zijn voor efficiënter grensoverschrijdend treinverkeer.</p>
      <p sl="da">Als rapporteur van mijn fractie over de richtlijn inzake de certificering van treinpersoneel wil ik rapporteur Savary in het bijzonder bedanken voor de resultaten die we hebben geboekt. Mijn fractie heeft bijzondere nadruk gelegd op het feit dat we, wat financiering betreft, een redelijke oplossing hebben gevonden. We zijn daarom blij dat de opleidingskosten zullen worden terugbetaald als een machinist kort na afronding van zijn opleiding van baan verandert. Deze opleiding is tenslotte kostbaar, en we moeten geen systeem opzetten waarbij sommige spoorwegmaatschappijen freewheelen en systematisch weigeren hun deel van de opleidingskosten te betalen door net opgeleid personeel van andere maatschappijen aan te trekken.</p>
      <p sl="da">Wet betreft het personeel dat onder de richtlijn zou moeten vallen zijn wij tevreden met het feit dat het in de eerste plaats om machinisten gaat en dat de vraag of de verordening ook voor ander veiligheidspersoneel moet gelden over dertig maanden opnieuw wordt beoordeeld. Het was lastig om overeenstemming te bereiken over de vraag op welke spoorwegmaatschappijen de reizigersrechten van toepassing zijn. In het Parlement hebben wij gesteld dat de reizigersrechten moeten gelden voor het nationale vervoer, en niet alleen de vijf procentgrensoverschrijdend personenvervoer. We zijn hierin geslaagd en we hebben een formule gevonden die reizigers bepaalde fundamentele rechten garandeert. Dit is belangrijk. Ik begrijp alleen niet goed waarom reizigersrechten niet gelden voor al het treinverkeer. In mijn eigen land, Denemarken, hebben de werkzaamheden met betrekking tot deze voorschriften en de voorstellen van het Parlement inzake reizigersrechten de spoorwegondernemingen er juist toe aangezet om vrijwillig regels toe te passen inzake het compenseren van reizigers. Dit betekent dat forensen nu ook recht hebben op een vergoeding wanneer ze vertraging oplopen, wat natuurlijk voorkomt. Forensen zijn erg belangrijk. Wij bieden dus goede voorwaarden en zorgen ervoor dat zij het vervoer per spoor als een goed alternatief beschouwen voor andere, energieintensievere vormen van vervoer.</p>
      <p sl="da">Tijdens het overleg is heel duidelijk geworden dat de wens om het kader voor spoorwegondernemingen in de EU te veranderen heftige emoties met zich meebrengt. Enerzijds zouden we allemaal graag meer treinverkeer willen hebben. Anderzijds bestaat de vrees dat de nationale ondernemingen niet met concurrentie om kunnen gaan. Bovendien zijn spoorwegondernemingen en vakbonden niet altijd de sterkste voorstanders van veranderingen. Toch zijn er enkele maatschappijen die de uitdaging zijn aangegaan, die moderniseren en nieuwe organisatiestructuren opstellen, waarmee daadwerkelijk vervoer van deur tot deur kan worden gegarandeerd, door verschillende vormen van vervoer te combineren. Als politici stellen wij kaders vast die ervoor zorgen dat degenen die concurrerende, efficiënte en moderne vervoersdiensten willen bieden dat ook werkelijk kunnen doen. Ik heb begrip voor degenen die vechten om het behoud van hun oude privileges, maar dat is simpelweg niet het doel dat wij als politici moeten nastreven. Wij zullen zorgen voor een aantrekkelijk, efficiënt en veilig spoorwegvervoer.</p>
      <p sl="da">Ik ben van mening dat het resultaat dat we hebben geboekt een stap voorwaarts is, en ik wil de drie rapporteurs bedanken voor hun inzet. Ook wil ik commissaris Barrot bedanken voor de zeer belangrijke rol die hij heeft gespeeld bij deze stap op weg naar een verbeterde efficiëntie in het spoorwegvervoer in Europa.</p>
    </intervention>
    <intervention id="1-133" speaker_id="28615" name="Roberts ZĪLE" is_mep="True" mode="spoken" nationality="Latvia" birth_date="20-06-1958" birth_place="Rīga" m_state="LV">
      <p sl="lv">namens de UEN-Fractie . – Voorzitter, mijnheer de commissaris, allereerst wil ik graag mijn drie collega-rapporteurs bedanken, en tevens de heer Vidal-Quadras, hoofd van de delegatie van het Europees Parlement tijdens de bemiddelingsprocedure. Natuurlijk is niemand voor honderd procent tevreden, noch de rapporteurs, noch de spoorwegondernemingen, noch het Parlement of de Raad, maar de beste compromissen zijn altijd die waarbij geen van de partijen zichzelf als absolute winnaar kan beschouwen. Ik denk dat het belangrijkste succes van het Europees Parlement zijn resolute standpunt over reizigersrechten is. Een ander succes is de term “basisreizigersrechten” (en met name belangrijk is dat deze rechten zijn vastgelegd in verband met personen met bijzondere behoeftes), evenals het succes dat is geboekt op het gebied van de aansprakelijkheid van de spoorwegondernemingen voor bagage. We zouden natuurlijk kunnen betreuren dat de uitgebreide rechten maar beperkt van kracht worden, en tevens dat het hele pakket van aanvullende reizigersrechten in steden en op regionale routes in de meeste landen pas op zijn vroegst over vijftien jaar gegarandeerd zal zijn. Ik ben blij dat er, volgens het verslag van de heer Jarzembowski, vanaf 2010 concurrentie zal zijn binnen het internationale treinverkeer, maar ondanks het feit dat we verdere maatregelen hebben genomen voor het interne vervoer en er nu ten minste een duidelijke procedure is die voorschrijft dat de Commissie een analyse moet uitvoeren, is bij dit besluit geen deadline vastgesteld. Ik betreur ook twee andere aspecten: in de eerste plaats dat enkele landen die lidstaten zijn, waaronder mijn eigen land Letland, überhaupt geen internationale treinverbindingen hebben met EU-landen. De tenuitvoerlegging van het pakket van de Europese Unie is dan ook gedeeltelijk beperkt: het kan niet in de hele uitgebreide Europese Unie worden toegepast en sommige lidstaten ondervinden er nauwelijks de gevolgen van. Een tweede punt dat ik echt betreur is dat het niet mogelijk is gebleken de kwaliteit van het vrachtvervoer te verbeteren. Ik hoop dat dit in de toekomst alsnog gebeurt. Ik sluit echter af, net als in mijn opening, met een positieve gedachte. We hebben resultaten geboekt, en met name wat reizigersrechten betreft, zijn dat zonder twijfel positieve resultaten. Dank u.</p>
    </intervention>
    <intervention id="1-134" speaker_id="28418" name="Sepp KUSSTATSCHER" is_mep="True" mode="spoken" nationality="Italy" birth_date="17-03-1947" birth_place="Villanders" p_group="Group of the Greens/European Free Alliance" m_state="IT">
      <p sl="de">Voorzitter, mijnheer de commissaris, het onderhavige verslag is een compromis in derde lezing en kan worden beschouwd als een overwinning van het Europees Parlement op de Raad, dus op de lidstaten, die hun nationale spoorwegondernemingen vaak veel te sterk beschermen tegen concurrentie. Daarom hebben de drie rapporteurs collega Jarzembowski, collega Savary en collega Sterckx een groot compliment verdiend. Zij zijn er in de onderhandelingen met de Raad en de Commissie in geslaagd tal van eisen van het Parlement uit de eerste en tweede lezing in het slotdocument te krijgen. Reizigers van Europese spoorwegen krijgen nu meer rechten, zowel nationaal als internationaal. Als trouwe treinreiziger – vooral in Italië – verheug ik me daar zeer over en ik hoop dat ook Trenitalia moet gaan voldoen aan de Europese normen.</p>
      <p sl="de">Ik wil graag een klein voorbeeld geven om duidelijk te maken dat het er bij de Italiaanse spoorwegen niet altijd zo klantvriendelijk aan toe gaat als collega Rack zo-even beschreef, toen hij zei dat veel dingen beter zijn geworden. Op een station in een gebied met 20 000 inwoners, en bijna twee keer zo veel toeristen in het hoogseizoen, was er ongeveer twintig jaar geleden nog een loket dat altijd geopend was en werd bemand door spoorwegbeambten. Tegenwoordig is dit loket gesloten en is er zelfs helemaal geen personeel meer op het station. Sindsdien staat er een kaartjesautomaat in een zeer onverzorgde ruimte. Afgelopen zomer was de automaat wekenlang defect; een krabbeltje wees hierop en op feit dat men het defect uitermate betreurde. Evenwel wees men de reizigers erop dat ze alleen met een geldig treinkaartje op de trein mochten stappen.</p>
      <p sl="de">Bij een dergelijke service op stations is het volstrekt onbegrijpelijk dat reizigers in Italië, in tegenstelling tot andere landen, in de trein nog steeds geen kaartje kunnen kopen. In Italiaanse treinen daarentegen moet iedere reiziger die wordt betrapt op het reizen zonder geldig treinkaartje, sinds kort ook nog een boete van vijftig euro betalen. Ik wil de wens en hoop uitspreken dat dergelijke en soortgelijke misstanden bij de Italiaanse spoorwegen binnenkort tot het verleden behoren.</p>
      <p sl="de">Ik kan nog tal van andere voorbeelden geven, vooral van de gebrekkige informatieverstrekking. Ik hoop dat de Zwitserse spoorwegen als voorbeeld gaan dienen. Daar is de treinreiziger een “fahrgast ”, een klant om wie het bedrijf zich bekommert, maar geen lastige burger, die veelal als storend wordt ervaren.</p>
    </intervention>
    <intervention id="1-135" speaker_id="4508" name="Erik MEIJER" is_mep="True" mode="spoken" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">namens de GUE/NGL-Fractie. – Voorzitter, de drie verslagen die in derde lezing opnieuw worden gepresenteerd als het derde spoorwegpakket, gaan over heel verschillende zaken. Het meest urgent daarvan is de verbetering van de mogelijkheid dat treinbestuurders aan de staatsgrenzen kunnen doorrijden in plaats van steeds te moeten worden afgelost door hun buitenlandse collega’s. Gezien vanuit de positie van het spoorwegpersoneel waren alle drie versies voor verbetering vatbaar. Desondanks heeft mijn fractie de compromissen van rapporteur Savary kunnen volgen en zullen we ook instemmen met de derde versie.</p>
      <p sl="nl">Op het terrein van de passagiersrechten in het grensoverschrijdend treinverkeer, hebben we een kans gemist. Een van de gebieden waarop de Europese Unie zich nuttig kan maken, is het zo veel mogelijk beschermen van grensoverschrijdende treinpassagiers tegen de negatieve gevolgen van concurrentie, onnodige versplintering van bedrijven en nationale kortzichtigheden. De Europese Commissie deed een goed voorstel waardoor de kaartverkoop en de informatie, net als vroeger, zou voorzien in een goed aanbod voor de lange afstanden. Als gevolg van concurrentie en kostenbeperking wordt dat aanbod steeds meer beperkt tot de afzonderlijke lidstaten en hun directe omgeving. Alleen in Duitsland zijn die voorzieningen goed geregeld en het zou goed zijn als alle spoorwegondernemingen daaraan een voorbeeld nemen.</p>
      <p sl="nl">Een meerderheid in dit Parlement heeft op voorstel van rapporteur Sterckx het accent sterk verlegd. Er wordt nu veel meer aandacht besteed aan schadevergoedingen voor vertragingen in het binnenlandse treinverkeer en veel minder aan de voortdurende verslechteringen in het internationale spoorverkeer. Op klachten van passagiers die onnodig tijdverlies lijden, omdat ze na grensoverschrijding nieuwe spoorkaartjes moeten kopen, antwoordt de Commissie nu dat zij een goed voorstel had, maar dat het Europees Parlement dat onmogelijk heeft gemaakt. Omdat op dit moment geen beter alternatief beschikbaar is en wij andere onderdelen van deze voorstellen steunen, zullen we ook dit eindresultaat goedkeuren. Wij zullen blijven aandringen op aanvulling hiervan met de helaas ontbrekende verbeteringen die de kern vormden van het oorspronkelijke voorstel.</p>
      <p sl="nl">Voor mijn fractie blijft het derde onderdeel het meest omstreden. Niet alleen nu, maar ook in de twee vorige spoorwegpakketten bepleit rapporteur Jarzembowski meer concurrentie en marktwerking. Dat begint bij het grensoverschrijdende vrachtvervoer, maar omvat uiteindelijk al het spoorverkeer inclusief het binnenlandse passagiersvervoer. Zo worden de slechtere werkomstandigheden in het vrachtverkeer over de weg en het luchtverkeer ook binnengehaald in het spoorverkeer. Mijn fractie is van mening dat het omgekeerde had moeten gebeuren, dus een betere bescherming en regulering in het weg- en luchtvervoer. Wij delen niet de opvatting dat concurrentie beter dan goede samenwerking tussen nationale spoorwegmaatschappijen in staat zou zijn om de problemen in het grensoverschrijdende goederenvervoer of zelfs het personenvervoer op te lossen. Deze voorstellen zullen wij ook in de derde lezing niet steunen.</p>
    </intervention>
    <intervention id="1-136" speaker_id="28506" name="Mike NATTRASS" is_mep="True" mode="spoken" nationality="United Kingdom" birth_date="14-12-1945" birth_place="Leeds" p_group="Europe of freedom and democracy Group" m_state="GB">
      <p sl="en">namens de IND/DEM-fractie. – Voorzitter, harmonisatie van de spoorwegen van alle 27 lidstaten is niet echt aantrekkelijk voor het Verenigd Koninkrijk. Concurrentie mag dan wel goed zijn voor de economie, maar daar hoeft u ons niet bij te betrekken. Wij houden ons bezig met onze eigen economische belangen door er een eigen vervoersysteem op na te houden.</p>
      <p sl="en">Als het standaardisatieproces ook zal leiden tot aanpassing van de spoor- en perronbreedte of van de bovenleidingspanning op geëlektrificeerde trajecten, net als in sommige andere lidstaten, dan veel plezier ermee, maar reken dan maar niet op ons.</p>
      <p sl="en">De gevolgen van dergelijke wettelijke maatregelen voor de spoorwegen zijn zodanig dat het me zou verbazen dat er nog particuliere vervoerdiensten zijn die al deze meerkosten willen of kunnen dragen.</p>
      <p sl="en">We hebben maar één spoorverbinding met het Europese vasteland en die loopt door een uitermate nuttige tunnel. Bedenk wel dat wij onder druk worden gezet door de richtlijnen als gevolg van deze ene tunnel. Dit kan sommigen ertoe aanzetten te zeggen dat de Kanaaltunnel in twee helften opgedeeld moet worden, in een Brits deel en een Frans deel, zodat beide hun eigen helft kunnen gebruiken voor de veilige opslag van nucleair afval. Dit zou een einde maken aan de dure noodzaak om de spoorverbinding met het Verenigd Koninkrijk te harmoniseren, want dan bestaat er geen verbinding meer.</p>
      <p sl="en">Ik wil u vragen de eindeloze stroom van richtlijnen te stoppen. Of om het anders uit te drukken: treinen lopen op dwarsliggers. Jammer dat dit Huis er niet meer van heeft.</p>
    </intervention>
    <intervention id="1-137" speaker_id="2066" name="Fernand LE RACHINEL" is_mep="True" mode="spoken" nationality="France" birth_date="04-06-1942" birth_place="Gourfaleur" p_group="Non" m_state="FR">
      <p sl="fr">namens de ITS-Fractie . – Voorzitter, mijnheer de commissaris, dames en heren, het is algemeen bekend dat treinverkeer altijd het mindere broertje is geweest van het wegverkeer. Wat het goederenvervoer betreft, heeft het spoor de strijd zelfs in elk land in Europa verloren.</p>
      <p sl="fr">Het verheugt me te kunnen zeggen dat de situatie nu lijkt te verbeteren, vooral sinds het besluit van de Commissie – in het kader van het eerste spoorwegpakket – om ten minste veertig procent van de uitgaven voor vervoer aan het spoor te besteden.</p>
      <p sl="fr">Van dat geld moet met name de infrastructuur profiteren, omdat alle sluitingen van niet-rendabele spoorwegen ertoe hebben geleid dat het wegvervoer een aanzienlijk deel van zowel het vracht- als reizigersvervoer heeft overgenomen.</p>
      <p sl="fr">Het verslag van mijn collega Dirck Sterckx over de rechten en plichten van treinreizigers is een degelijk verslag, dat zich richt op de bescherming van reizigers, met maatregelen als vergoedingen bij vertragingen, het recht op vervoer voor lichamelijk gehandicapten en aansprakelijkheid van de vervoerder voor reizigers en hun bagage.</p>
      <p sl="fr">Eén punt, dat voor alle gezinnen van belang is, lijkt echter volledig te zijn verdwenen in dit verslag. Ik heb het over het recht op gereduceerde tarieven voor grote gezinnen. Verschillende lidstaten van de Unie, zoals Frankrijk, hebben al een dergelijk systeem, waarbij een speciale kaart grote gezinnen het recht geeft op kortingen tussen vijftig en vijfenzeventig procent, afhankelijk van het aantal kinderen, maar vreemd genoeg zijn er geen voorstellen of plannen voor een dergelijke regeling in de ontwerpverordening. Als we de ontwikkeling van het reizigersvervoer per spoor echter willen bespoedigen, dan zou deze maatregel, die niet alleen financieel aantrekkelijk is, maar ook wat tijdsbesparing in vergelijking met het wegvervoer betreft, ongetwijfeld een sterke troef zijn in de strijd spoor-versus-weg.</p>
    </intervention>
    <intervention id="1-138" speaker_id="28277" name="Stanisław JAŁOWIECKI" is_mep="True" mode="spoken" nationality="Poland" birth_date="26-12-1946" birth_place="Tanvald " p_group="Group of the European People's Party (Christian Democrats) and European Democrats" m_state="PL">
      <p sl="pl">Voorzitter, mijnheer de commissaris, ik weet niet of in andere landen dezelfde gezegdes worden gebruikt, maar in Polen zegt men dat de spoorwegen een staat in een staat zijn, of dat niemand ooit een gevecht met de spoorwegen heeft gewonnen. Daarom is het extra verheugend dat het derde spoorwegpakket, na zoveel werk, van kracht wordt en dat de gewone burger de strijd van de spoorwegen kan winnen, mits ze gelijk hebben natuurlijk.</p>
      <p sl="pl">Dit is allemaal te danken aan het feit dat wij iets goedkeuren dat we een handvest voor de grondrechten van de treinreiziger zouden kunnen noemen, met andere woorden basisrechten voor reizigers. Deze omvatten het recht op het verkrijgen van informatie over iemands rechten, wat heel belangrijk is, het recht op verzekering en vergoeding en zelfs het recht op vrij verkeer voor gehandicapten. Dit is een kwestie die bijzondere aandacht behoeft en goed in de gaten moet worden gehouden. Het moet gelden voor zowel kleine treinstations als regionale stations.</p>
      <p sl="pl">Er zijn natuurlijk leden die zouden willen dat deze rechten worden uitgebreid en minder beperkt. Wij voeren bepaalde beperkingen in. Toch wil ik mijn vreugde over wat we hebben bereikt niet verhullen. Gezien de vastbeslotenheid van het Europees Parlement, weet ik zeker dat dit niet het eindpunt is en dat we deze rechten geleidelijk zullen uitbreiden.</p>
      <p sl="pl">Daarom wil ik alle rapporteurs, de leden van het bemiddelingscomité, de Raad en de Commissie feliciteren. Ik wil ze feliciteren omdat ik vind dat we een grote stap vooruit hebben gemaakt. Het is een belangrijke stap, omdat het een stap vooruit is voor het volk.</p>
    </intervention>
    <intervention id="1-139" speaker_id="25718" name="Saïd EL KHADRAOUI" is_mep="True" mode="spoken" nationality="Belgium" birth_date="09-04-1975" birth_place="Leuven" p_group="Group of the Progressive Alliance of Socialists and Democrats in the European Parliament" m_state="BE">
      <p sl="nl">Voorzitter, mijnheer de commissaris, collega’s, ik zou op mijn beurt willen beginnen met de rapporteurs en al diegenen die bij de Raad en Commissie betrokken waren bij het resultaat, willen danken. We zijn aan het eind gekomen van een heel lang proces en het resultaat is natuurlijk een compromis dat niemand volledig gelukkig maakt, maar ook niemand volledig ongelukkig. We willen allemaal een mooie toekomst voor het spoorvervoer, maar we verschillen nu eenmaal een beetje van mening over hoe we dit doel moeten bereiken. Ik herhaal wat ik hier vroeger al over heb gezegd, namelijk dat ik niet geloof dat liberalisering alléén in alle omstandigheden, in alle situaties een wonderoplossing is. Integendeel, in vele gevallen zal het extra problemen veroorzaken, zeker wanneer het interfereert met de publieke dienstverlening op lokaal of regionaal vlak.</p>
      <p sl="nl">Wat zeker wel werkt - en dat bewijzen de spoorwegmaatschappijen in een aantal lidstaten - zijn extra investeringen in comfort, stiptheid, een aantrekkelijk prijsbeleid en dat vraagt natuurlijk ook politieke wil. Persoonlijk ben ik bijgevolg bijzonder blij dat we erin geslaagd zijn om een evenwichtig voorstel goed te keuren met betrekking tot de liberalisering van het passagiersvervoer per spoor. We willen de markt van het internationaal reizigersvervoer vrij maken, attractiever maken zonder daarom het binnenlands reizigersvervoer volledig vrij te maken. De opening van de markt gaat gepaard met cabotage, maar dit laatste kan een stukje ingeperkt worden indien het economisch evenwicht van de openbare dienstcontracten door dit cabotagerecht in het gedrang zou komen. Ik weet dat een meerderheid van mijn collega’s, weliswaar geen gekwalificeerde meerderheid, hier wél voor te vinden was, voor dat liberaliseren van het nationale reizigersvervoer, maar ondanks het feit dat dat misschien in een aantal landen geen problemen zou opleveren, ben ik ervan overtuigd dat dat in een aantal andere situaties onmiskenbaar wel het geval zou zijn, al was het maar door de grote verschillen in de dichtheid van de netwerken en de structuur ervan; een aanpak op maat van elke lidstaat is dan ook aangewezen. Deze richtlijn zal in samenhang met de verordening inzake openbare dienstverplichtingen een stevig juridisch kader bieden om die aanpak op maat mogelijk te maken.</p>
      <p sl="nl">Met betrekking tot de passagiersrechten is het duidelijk dat wij over alle partijgrenzen heen in dit Parlement een stuk ambitieuzer wensten te zijn en een hoog niveau van passagiersrechten voor alle treinreizigers in heel Europa beoogden. Het feit dat dat voor stadsvervoer en regionaal vervoer in feite uitgesloten blijft, is spijtig. Dat ook het lange-afstandsvervoer op binnenlandse lijnen tot 15 jaar vrijgesteld kan blijven van de toepassing van deze verordening is eveneens betreurenswaardig, maar wat zeker een feit is, is dat binnen twee jaar alle passagiers in internationale treinen zullen kunnen genieten van een aantal basisrechten en dat een aantal lidstaten trendsetter zullen kunnen zijn door geen gebruik te maken van de lange overgangsperiode. Dat is waar we hier met zijn allen toe zouden moeten oproepen, de Europese molen maalt traag, maar maalt. Geleidelijk aan zullen we de rechten van de passagiers verstevigen en verbeteren. Met de resultaten van een verordening inzake passagiersrechten in de luchtvaartsector in het achterhoofd, wil ik de Commissie oproepen om relatief snel de nodige evaluaties te verrichten en zonodig nieuwe initiatieven te nemen om achterpoortjes te sluiten, opdat deze verordening geen lege doos blijkt te zijn.</p>
      <p sl="nl">Ten slotte, mijnheer de commissaris, zou ik u willen vragen om de inhoud van de verordening tijdig en massaal te communiceren bij alle treinreizigers, zodat zij goed op de hoogte zijn van de rechten die hen worden toegekend.</p>
    </intervention>
    <intervention id="1-141" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">Voorzitter, Europa is er voor het volk, de burgers, niet voor de politieke klasse, de elite of voor praatjesmakers. Recentelijk heeft het Europees Parlement een verlaging van de prijzen van internationale telefoongesprekken van mobiele telefoons afgedwongen. Dat was een concreet resultaat.</p>
      <p sl="pl">Vandaag hebben we een soortgelijke kans om rechtstreeks actie te ondernemen namens de Europeanen uit de 27 lidstaten en namens de Europese treinreizigers die vanaf 2010 of 2012 makkelijker door hun eigen land en door de Europese Unie kunnen reizen. Dit is een andere concrete stap vooruit, vergelijkbaar met de verandering inzake het recht van reizigers op een financiële vergoeding bij vertragingen van treinen. Vanuit dit oogpunt is de situatie in de Europese Unie op dit moment duidelijk beter dan in India en Rusland (waar ik persoonlijke ervaringen mee heb), maar de Europese belastingbetaler kan in de praktijk nog steeds geen vergoeding eisen als de spoorwegen slecht functioneren. Ik wil u eraan herinneren dat het Parlement zich vorig jaar, samen met de Commissie en de Raad, heeft ingespannen om een vergelijkbare vergoeding af te dwingen voor luchtvaartpassagiers. Dat was een ander concreet resultaat van het Europees Parlement. Voor treinreizigers hebben we het over 25 procent van de ticketprijs voor een vertraging van minder dan twee uur en vijftig procent van de ticketprijs voor vertragingen van meer dan twee uur. Deze voorstellen betekenen veel meer voor de lidstaten dan steriele politieke geschillen, zelfs wanneer het over de grondwet gaat.</p>
    </intervention>
    <intervention id="1-142" speaker_id="28331" name="Jaromír KOHLÍČEK" is_mep="True" mode="spoken" nationality="Czechia" birth_date="23-02-1953" birth_place="Teplice" p_group="Confederal Group of the European United Left - Nordic Green Left" m_state="CZ">
      <p sl="cs">Dames en heren, wat het controversiële voorstel van Georg Jarzembowski betreft, is het ons gelukt in de aangenomen tekst op te nemen dat reizigers op elk station op een internationale route kunnen in- en uitstappen, met inbegrip van stations in dezelfde lidstaat. Ik ga ervan uit dat deze bepaling zal worden uitgebreid tot internationale busdiensten. Deze kwestie was juist het onderwerp van verschillende recente internationale geschillen.</p>
      <p sl="cs">Wat het verslag van mijnheer Savary betreft, ben ik blij dat het de rechten van de sociale partners bevat en de specificaties voor interoperabiliteit. Er zijn echter nog steeds problemen op het gebied van de financiering van opleidingen, de keuze van examinatoren en examens voor machinisten. Wat taalkennis betreft is het van essentieel belang aan te dringen op bepaalde minimumvereisten, met het oog op de vervoersveiligheid.</p>
      <p sl="cs">Wat het verslag van de heer Sterckx betreft, ben ik blij met het verzoek om de invoering van niet-discriminerende toegangsregels voor lichamelijk gehandicapten en fietsers. Hoewel de tekst ook diverse duidelijk omschreven technische vereisten vaststelt, ben ik er niet blij mee dat we het, in tegenstelling tot de Zwitserse spoorwegen, hebben over straffen, in plaats van over inspanningen om aan de vraag naar een vervoersdienst te voldoen. Alle bovenstaande maatregelen moeten binnen twee jaar na de invoering opnieuw worden beoordeeld. Dat is volgens mij cruciaal. Wij zullen tegen het eerste verslag en voor de twee andere verslagen stemmen.</p>
    </intervention>
    <intervention id="1-143" speaker_id="1969" name="Johannes BLOKLAND" is_mep="True" mode="spoken" nationality="Netherlands" birth_date="05-03-1943" birth_place="Oegstgeest" p_group="Independence/Democracy Group" m_state="NL">
      <p sl="nl">Voorzitter, in mijn vorige bijdrage aan het debat over dit derde spoorwegpakket, heb ik aangegeven dat niet elke uitkomst van dit dossier mij zou verheugen. Inmiddels zijn we enkele maanden verder en concludeer ik dat het met de Raad gesloten akkoord op belangrijke punten een constructieve stap naar de verdere vervolmaking van de Europese spoorwegmarkt betekent. De vorming van de interne spoormarkt stuit geregeld op praktische problemen en daarvan worden er met dit pakket een aantal opgeheven. Het is lange tijd onzeker geweest of het Parlement niet te snel vooruit wilde om een akkoord tussen Raad en Parlement mogelijk te maken, of het problemen wilde aanpakken die in de praktijk niet bestonden of waarvan de aanpak nieuwe problemen zou opleveren. Ik denk dan vooral aan de mate van marktopening in het nationale personenvervoer en het bereik van de regels over de certificering van personeel. Het uiteindelijk akkoord tussen Raad en Parlement herbergt een goede balans tussen de aanpak van bestaande problemen en het weergeven van een verstandig toekomstscenario waar het de uitbreiding van het toepassingsbereik van de huidige afspraken betreft.</p>
      <p sl="nl">Voor wat betreft het dossier over de markttoegang is vooral van belang dat er rekening is gehouden met bestaande contracten. Zo wordt verplichte contractbreuk en de daarbij behorende claims vermeden. Het idee van de heffing ter financiering van openbare dienstverplichtingen is onder de huidige condities acceptabel. In tegenstelling tot de afspraken over markttoegang en certificering hebben de afspraken over de passagiersrechten in principe wel de breedst mogelijke scope . Gelet op de onderlinge afspraken binnen de sector is dat wat mij betreft een goede zaak. De gemaakte afspraken zijn in grote mate een afspiegeling van vrijwillige overeenkomsten in de sector en dat is een aansluiting die ik van harte toejuich. Als fervent fietser ben ik in het bijzonder tevreden over de bepalingen over het vervoer van de fiets per trein. Hopelijk stimuleren zij een concrete bijdrage aan de oplossing van de congestieproblematiek. Het is daarbij een mooi voorbeeld van co-modaliteit in het personenvervoer.</p>
      <p sl="nl">Afsluitend wil ik de rapporteurs bedanken voor hun inspanningen en hen feliciteren met het bereikte resultaat. Mede door hun inzet is de gemeenschappelijke Europese spoormarkt een stapje dichterbij gekomen. Uiteraard bedank ik ook het Duitse voorzitterschap en commissaris Barrot.</p>
    </intervention>
    <intervention id="1-144" speaker_id="4461" name="Luís QUEIRÓ" is_mep="True" mode="spoken" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Ondanks het feit dat de trein nog steeds een veilige, milieuvriendelijke vorm van vervoer is, die grote hoeveelheden goederen en passagiers snel en comfortabel kan vervoeren, met een hoge kwaliteit van dienstverlening, zijn we helaas nog steeds ver verwijderd van een open, concurrerend spoorwegsysteem binnen de Gemeenschap.</p>
      <p sl="pt">Liberalisering is de enige manier om de juiste financiële en technische voorwaarden te creëren voor het aantrekken van investeringen en te zorgen voor de noodzakelijke stimulans om de spoorwegen aantrekkelijker en efficiënter te maken en de interoperabiliteit te vergroten. De onderhandelingen over het derde spoorwegpakket zijn een verdere stap in deze richting en we hopen dat de gecombineerde wil van de Raad, de Commissie en het Parlement die uit dat pakket blijkt een sterk en coherent politiek signaal uitzendt dat de langetermijninvesteringen die deze sector nodig heeft los kan maken.</p>
      <p sl="pt">Ik wil onze collega’s, de heren Jarzembowski, Savary en Stercks, feliciteren met hun uitstekende werk, dat ons de mogelijkheid heeft geboden om vandaag op diverse vlakken te discussiëren over verschillende beginselen en richtsnoeren, zoals de toegang tot de markt voor internationale reizigersdiensten over het spoor vanaf 2010 en de overeenstemming over de gevoelige kwestie van de heffingen die moeten worden opgelegd aan het internationale vervoer van personen, waar zowel de financiering van de betreffende overheidsdienst als de economische levensvatbaarheid van de vervoerders moeten worden gewaarborgd. Opgemerkt moet worden dat dit proces nu een vervolg krijgt, omdat de openstelling van de spoorwegmarkt het onderwerp wordt van een nieuwe, voor 2012 geplande mededeling van de Commissie.</p>
      <p sl="pt">Wat de certificering van machinisten betreft is eveneens behoorlijke vooruitgang geboekt op het gebied van certificaten en vergunningen die in de toekomst, dankzij het Parlement, van toepassing zullen zijn op al het treinpersoneel dat instaat voor de veiligheid. Tenslotte is er aanzienlijke vooruitgang geboekt op het complexe terrein van de rechten en plichten van treinreizigers, teneinde de efficiënte en de aantrekkelijkheid van internationaal personenvervoer per spoor te vergroten, bijvoorbeeld op het gebied van vergoedingen voor vertragingen en gegarandeerde mobiliteit.</p>
      <p sl="pt">Voorzitter, we weten allemaal dat er een lange weg ligt tussen het opstellen van wetgeving en volledige tenuitvoerlegging. Toch moeten we die weg bewandelen als we willen komen tot een dynamische en coherente ontwikkeling van deze vorm van vervoer.</p>
    </intervention>
    <intervention id="1-145" speaker_id="28292" name="Inés AYALA SENDER" is_mep="True" mode="spoken" nationality="Spain" birth_date="28-03-1957" birth_place="Zaragoza" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Deze avond markeert een nieuwe etappe in de modernisering, of beter de Europeanisering, van het spoorvervoer, met de vastlegging van gemeenschappelijke grondregels. Het verslag van de heer Jarzembowski, dat het mandaat van het Parlement ten volle vervult, toont aan dat er een overeenkomst is bereikt die voor alle partijen bevredigend is, ondanks het huidige gebrek aan evenwicht tussen landen die open netwerken hebben, landen die tijd en moeite hebben gestoken in het moderniseren van hun infrastructuur, zoals Spanje, dat het probleem met de spoorbreedte heeft opgelost, en de landen die meer tijd nodig hebben om aan het minimumniveau te voldoen, zodat ze op gelijke voorwaarden kunnen concurreren.</p>
      <p sl="es">Het is ongelooflijk belangrijk dat de Commissie in de uiteindelijke overeenkomst uit het verslag van Jarzembowski het recht voorbehoudt om te beslissen welk voorstel zij voor de laatste fase zal indienen. In deze sector, die veilig en duurzaam is en moet zijn, is het essentieel dat wij op een veilige en duurzame manier verder gaan.</p>
      <p sl="es">Wij dachten dat het openstellen van de spoornetten het moeilijkste deel zouden zijn, maar uiteindelijk bleek het menselijke aspect het meest complex. De overeenkomst over machinisten is op zichzelf niet belangrijk. Belangrijker is het feit dat het de heer Savary is gelukt om snel en daadkrachtig voorwaarden op te stellen voor het besturen van treinen door machinisten met dezelfde opleiding en certificaten. Bovendien is ons beloofd dat voor ander treinpersoneel over niet al te lange tijd dezelfde of vergelijkbare voorwaarden zullen gelden.</p>
      <p sl="es">Zoals ik al zei, bleken de rechten en plichten van treinreizigers het moeilijkst. Het is dan ook een fundamenteel resultaat dat een overeenkomst is bereikt die van toepassing zal zijn op zowel nationaal als internationaal spoorvervoer. Onze burgers zouden niet hebben begrepen waarom op internationaal niveau een overeenkomst moet worden gesloten als zij iedere dag op nationaal niveau te maken hebben met deze omstandigheden. Dit onderdeel van de overeenkomst is weliswaar niet zo uitgebreid als wij hadden gewild, maar biedt wel een degelijke basis voor de rechten van alle reizigers op snelle en efficiënte informatie en hulp.</p>
      <p sl="es">We weten dat dit niet genoeg is. We willen verder. En campagnevoerende organisaties, in mijn land met name de nationale organisatie voor blinden, hebben ook om meer gevraagd. We moeten doorgaan, maar we zijn wel van mening dat we vanavond met het verslag van Sterckx een veelbelovend pad richting vooruitgang zijn opgegaan.</p>
      <p sl="es">Bij het afronden van deze fase, begint een even veelbelovende etappe die onze volle betrokkenheid vereist. We moeten ons nog richten op interoperabiliteit, op alle veiligheidsaspecten die versterkt en op Europees niveau geharmoniseerd moeten worden en op het feit dat het Agentschap nog handen en voeten moet krijgen.</p>
      <p sl="es">Ten slotte rest ons nog de grote uitdaging van een Europees spoornet voor het goederenvervoer – de nieuwe voorstellen van de Commissie voor een op goederenvervoer afgestemd netwerk – en alle benodigde logistieke steun om van de Europese verbindingspunten die nu worden aangelegd in de toekomst een echt vervoersnetwerk te maken.</p>
    </intervention>
    <intervention id="1-146" speaker_id="28376" name="Leopold Józef RUTOWICZ" is_mep="True" mode="spoken" nationality="Poland" birth_date="18-10-1932" birth_place="Kraków" p_group="Non" m_state="PL">
      <p sl="pl">Voorzitter, ik wil de heer Jarzembowski bedanken voor zijn inzet bij het opstellen van een ontwerptekst voor een richtlijn van het Europees Parlement en de Raad tot wijziging van de richtlijn betreffende de ontwikkeling van de spoorwegen in de Gemeenschap en de richtlijn inzake de toewijzing van spoorweginfrastructuurcapaciteit en de heffing van rechten. De tekst van de richtlijn werd goedgekeurd door middel van de bemiddelingsprocedure. Deze richtlijn zal van belang zijn voor de verdere ontwikkeling van de spoorwegen in de Gemeenschap, voor reizigers en voor vrachtvervoer.</p>
      <p sl="pl">De spoorwegen, die al twee eeuwen oud zijn, worden vanwege de bescherming van het milieu en het dichtslibben van de wegen steeds belangrijker in de wereld van vandaag. Wat de ontwikkeling van het spoorvervoer betreft zullen de grootste problemen de financiële middelen zijn voor de modernisering en het aanleggen van nieuwe netwerken en deze voorzien van materiaal. Om een harmonieuze groei te bewerkstelligen, zullen arme landen aanzienlijke financiële steun nodig hebben. De tekst die is goedgekeurd voor de nieuwe richtlijn zal positieve gevolgen hebben voor de verdere groei van de spoorwegen.</p>
      <p sl="pl">Het verslag van de heer Savary over de rechten van machinisten en het verslag van de heer Sterckx over rechten en plichten behandelen andere kwesties inzake het spoorvervoer. Ik wil hen graag feliciteren met hun werk.</p>
    </intervention>
    <intervention id="1-147" speaker_id="28584" name="Georgios TOUSSAS" is_mep="True" mode="spoken" nationality="Greece" birth_date="08-09-1954" birth_place="Kilada" p_group="Confederal Group of the European United Left - Nordic Green Left" m_state="GR">
      <p sl="el">Voorzitter, het derde spoorwegpakket is opnieuw een voorbeeld van het afnemen van de rijkdommen van het volk. Overheidsbezit wordt ten koste van de arbeidersklasse aan het kapitaal verkocht om meer winst te maken en om de arbeiders nog verder uit te buiten.</p>
      <p sl="el">De verordening inzake rechten en plichten die het pakket bevat is niet meer dan een zoethoudertje in het proces van deregulering van het personenvervoer. Spoorwegmedewerkers hebben zich fel verzet tegen de deregulering van het vervoer, zowel in de twee vorige pakketen als in het huidige pakket.</p>
      <p sl="el">Wij, de leden van het Parlement van de Communistische Partij van Griekenland zijn tegen een uitverkoop van de spoorwegen, met name in Griekenland, waar nog een grote kloof bestaat tussen het spoorvervoer en de behoeftes van reizigers en waar vaak nog sprake is van een verouderde infrastructuur en oud materieel.</p>
      <p sl="el">Wij staan aan de kant van de arbeiders die vechten voor de ontwikkeling van het openbaar vervoer. Wij hebben een spoorwegdienst nodig die zorgt voor veilig en hoogkwalitatief vervoer en die zowel aan de huidige behoeftes van de arbeiders voldoet als milieuvriendelijk is.</p>
      <p sl="el">Wij zullen daarom tegen de overeenkomst tussen het Europees Parlement, de Raad en de Commissie stemmen. Wij wijzen op de verantwoordelijkheid van de EU en de regeringen van de lidstaten in dit anti-volkse beleid en de plundering van de eigendommen van het volk door het kapitaal.</p>
    </intervention>
    <intervention id="1-148" speaker_id="1852" name="Dieter-Lebrecht KOCH" is_mep="True" mode="spoken" nationality="Germany" birth_date="07-01-1953" p_group="Group of the European People's Party (Christian Democrats)" m_state="DE">
      <p sl="de">Voorzitter, mijnheer de commissaris, collega’s, als een van de initiatiefnemers van de handtekeningenactie “One Million for Disability” heb ik burgers in heel Europa gestimuleerd zich actief in te zetten voor mensen met een handicap. Begin oktober zullen de handtekeningenlijsten worden overhandigd aan de voorzitters van de Commissie en het Parlement, met het doel dat zij zich nog sterker maken voor een sociaal Europa. Vrijwel aan de vooravond hiervan vindt het huidige debat over het derde spoorwegpakket plaats, waarin het ook – of beter gezegd vooral – gaat om de rechten en verplichtingen van reizigers in het treinverkeer.</p>
      <p sl="de">Een belangrijk deel van deze verordening houdt zich bezig met de rechten en verplichtingen van mensen met een verminderde mobiliteit, hetzij vanwege de leeftijd, hetzij door een handicap, een andere reden of – en dat is bijzonder vermeldenswaardig – door een eventuele begeleider. Zij hebben net zo goed recht op vrij verkeer, keuzevrijheid en non-discriminatie als andere burgers. Het is een grote verdienste van het Parlement dat dit onderdeel van het spoorwegpakket niet alleen zal gelden voor het internationale treinverkeer, maar ook voor het nationale. Dit leidt tot meer rechten van alle treinreizigers en tot meer kwaliteit en doelmatigheid van het personenvervoer per spoor.</p>
      <p sl="de">Zo hebben alle reizigers recht op informatie over vervoerdiensten, zowel vóór alsook tijdens de reis. De toegankelijkheid van alle gebouwen en treinen wordt ook voor reizigers met een verminderde mobiliteit stap voor stap verbeterd. Het recht op schadevergoeding en compensatie bij vertragingen, gemiste aansluitingen of annuleringen wordt versterkt en het nieuwe klachtenbehandelingsmechanisme schept vertrouwen tussen reizigers en de vervoerdienst. Samen zullen ze het reizen met de trein nog aantrekkelijker maken.</p>
      <p sl="de">Helaas hebben de lidstaten de mogelijkheid om tijdelijke uitzonderingen te maken. Desondanks hebben we met dit resultaat een flinke stap naar voren gezet. Nu kunnen de lidstaten bewijzen hoe zeer het hun in maart van dit jaar ernst was, toen ze hun handtekening zetten onder het VN-Verdrag voor mensen met een beperking. Ik verwacht dat mijn land, Duitsland, het goede voorbeeld zal geven voor wat betreft de omzetting van de rechten van mensen met een beperking. Ik wil de rapporteurs en alle onderhandelaars in de bemiddelingsprocedure bedanken en roep u op hieraan steun te geven.</p>
    </intervention>
    <intervention id="1-149" speaker_id="31730" name="Joel HASSE FERREIRA" is_mep="True" mode="spoken" nationality="Portugal" birth_date="13-07-1944" birth_place="Lisboa" p_group="Socialist Group in the European Parliament" m_state="PT">
      <p sl="pt">Voorzitter, mijnheer Barrot, rapporteurs, dames en heren, de certificering van machinisten is een belangrijke stap in de communautaire vervoerswetgeving, een stap die de heropleving van de Europese spoorwegsector een impuls kan geven, en Gilles Savary heeft in dit proces een cruciale rol gespeeld.</p>
      <p sl="pt">Het is ook mogelijk om het gebruik van de spoorwegen te bevorderen door stimulansen te creëren voor het verbeteren van de kwaliteit van de dienstverlening en door de rechten van machinisten en reizigers te versterken, waardoor gelijkheid wordt bevorderd. De heropleving van het spoorvervoer in de Europese Unie levert een belangrijke bijdrage aan een duurzaam vervoerssysteem en aan de creatie van een gemeenschappelijke markt, met name wat het internationale personenvervoer betreft, waarop het voorstel voor een richtlijn inzake de openstelling van de markt voor internationaal personenvervoer via het spoor betrekking heeft.</p>
      <p sl="pt">Er zijn tevens procedures vastgelegd voor de certificering van machinisten in de Europese Unie en de wettelijke voorschriften waar wij over hebben gedebatteerd versterken ook de rechten van treinreizigers, vandaar het belang om deze drie verslagen en de drie richtlijnen te bespreken.</p>
      <p sl="pt">Het verslag over een door het bemiddelingscomité goedgekeurde gemeenschappelijk tekst voor een richtlijn van het Europees Parlement en de Raad inzake de certificering van machinisten die locomotieven en treinen op het spoorwegsysteem van de Gemeenschap besturen, bevat daarom specifieke wettelijke voorschriften waarin professionele verworvenheden worden erkend, teneinde de mobiliteit van machinisten in heel Europa te waarborgen en tegelijkertijd de mobiliteit van het internationale treinverkeer in de Europese Unie te verbeteren. Dit zijn positieve stappen die wij moeten toejuichen.</p>
      <p sl="pt">Voorzitter, dames en heren, de benodigde maatregelen om interoperabiliteit te verkrijgen zijn grondig bestudeerd, door de voorschriften op het gebied van de opleiding en de certificering van machinisten te harmoniseren, wat eveneens een zeer positieve stap is. Wat de verwezenlijking van het spoorwegonderdeel van de interne markt betreft is daarom aanzienlijke vooruitgang geboekt, omdat de rechten van arbeiders, ondernemingen en reizigers, die uiteindelijk de Europese burgers zijn die ons hebben gekozen, duidelijk worden gewaarborgd.</p>
      <p sl="pt">Ten slotte wil ik graag de rapporteurs Dirk Stercks en Georg Jarzembowski en Gilles Savary, bedanken voor hun harde werk. Hartelijk dank, dames en heren.</p>
    </intervention>
    <intervention id="1-150" speaker_id="28167" name="Corien WORTMANN-KOOL" is_mep="True" mode="spoken" nationality="Netherlands" birth_date="27-06-1959" birth_place="Oud-Alblas" p_group="Group of the European People's Party (Christian Democrats) - Vice" m_state="NL">
      <p sl="nl">Voorzitter, graag wil ik de rapporteurs en ook ondervoorzitter Vidal-Quadras Roca van harte danken voor hun inzet om dit hele ingewikkelde derde spoorpakket tot een goed einde te brengen. Voorzitter, sommige rapporteurs hebben wel moeten slikken, want die hadden graag meer bereikt, maar ik denk dat het resultaat dat er ligt alleszins verdedigbaar is. Het is een positieve ontwikkeling dat er nu voor alle treinreizigers in Europa basisrechten zijn vastgelegd. Aansprakelijkheid en recht op vervoer voor mensen met verminderde mobiliteit is nu veel beter geregeld. Dat in het lange-afstandsvervoer aanvullende regels verplicht worden gesteld, is ook een goede zaak en dat zijn regels die bijvoorbeeld niet in het stads- en streekvervoer passen; dus het is goed dat daar een uitzondering voor is gemaakt en dat die onder een ander regime gaan vallen.</p>
      <p sl="nl">Voorzitter, over de liberalisering van het spoorvervoer hebben we stevige discussies gevoerd. Niet alleen met de Raad, maar ook hier in het Parlement. Ik ben tevreden met de uitkomst. Wel verplichte liberalisering van het internationale spoorvervoer, maar niet van het nationale spoorvervoer.</p>
      <p sl="nl">Voorzitter, de verschillen tussen de lidstaten zijn te groot om vanuit Europa nationale liberalisering van binnenlandse verbindingen verplicht te stellen, want regionale netwerken die druk bereden zijn, zijn kwetsbaar en het moet kunnen dat die onderhands aanbesteed worden. Ook dat is een vorm van marktwerking. Ik ben blij met dat resultaat. Het is prudente marktwerking, maar ik denk passend bij deze ingewikkelde netwerken. U gaf aan dat u verdergaand onderzoek wil doen naar verdergaande stappen van liberalisering van het binnenlandse personenvervoer; ik wil u nadrukkelijk vragen ook het onderhands aanbesteden van netwerken en in hoeverre dit bijdraagt aan marktwerking, mee te nemen in uw verdere onderzoeken.</p>
    </intervention>
    <intervention id="1-151" speaker_id="28199" name="Gábor HARANGOZÓ" is_mep="True" mode="spoken" nationality="Hungary" birth_date="27-09-1975" birth_place="Budapest" p_group="Socialist Group in the European Parliament" m_state="HU">
      <p sl="hu">Voorzitter, hartelijk dank. Dames en heren, allereerst wil ik graag mijn vreugde uitspreken over het feit dat het interinstitutionele bemiddelingscomité erin is geslaagd een overeenkomst te bereiken en dat de markt voor internationaal personenvervoer over het spoor binnen de Europese Unie daarom in 2010 zal worden opengesteld. Liberalisering is een goede stap … (de Voorzitter onderbreekt de spreker) ; open mededinging is noodzakelijk in de markt voor personenvervoersdiensten. Het zal niet alleen bijdragen aan de tenuitvoerlegging van de spoorvervoerhervorming, maar ook een concurrentiesituatie creëren waarin de consumenten zelf de belangrijkste winnaars zijn.</p>
      <p sl="hu">Alleen kunnen we nationale spoorwegondernemingen natuurlijk niet dwingen mee te doen aan vrije mededinging, aangezien spoorwegondernemingen in sommige lidstaten kampen met financiële problemen. Bovendien is hun infrastructuur vaak extreem onderontwikkeld. We moeten hun ontwikkelingsinspanningen daarom steunen en hun de tijd geven om zo’n sterke concurrentiepositie te verwerven dat zij zich staande kunnen houden in de strijd om de passagier.</p>
      <p sl="hu">Naast liberalisering is het net zo belangrijk om het vertrouwen van de reiziger te vergroten door zijn rechten uit te breiden en te internationaliseren. De nieuwe wetgeving houdt in dat spoormaatschappijen meer verantwoordelijkheid op zich moeten nemen. Harmonisering van de EU-voorschriften inzake de rechten en plichten van reizigers, informatie, het aanvaarden van aansprakelijkheid voor passagiers en hun bagage, de vergoedingenkwestie, het oplossen van vertragingen en zorgen voor reizigers met verminderde mobiliteit zijn allemaal zaken die zowel de veiligheid als de reputatie van spoormaatschappijen verbeteren.</p>
      <p sl="hu">Het is een ambitieus doel, maar absoluut noodzakelijk om de ontwikkeling van een hogesnelheidsnet en de daarbij horende grensoverschrijdende exploitatieregels mogelijk te maken. Tegelijkertijd vergroot het tevens het vertrouwen in het nationale reizigersvervoer per trein.</p>
      <p sl="hu">Het vergroten van de efficiëntie en het verbeteren van het spoornet en de kwaliteit van de dienstverlening zijn van fundamenteel belang, niet alleen voor de ontwikkeling van een duurzame vervoersector, maar ook in het kader van overbevolking en luchtvervuiling. Naast het nieuwe pakket voorschriften moeten we er, met het oog op kwaliteitverbetering, natuurlijk ook voor zorgen dat de richtlijn naar behoren in nationale wetgeving wordt omgezet. Gezien het bovenstaande zal het in 2012 te presenteren implementatieverslag, evenals de jaarverslagen van de spoorwegmaatschappijen, uiterst belangrijk zijn.</p>
      <p sl="hu">Tenslotte wil ik graag de rapporteur bedanken voor zijn werk, evenals alle anderen die hebben bijgedragen aan het succes van de onderhandelingen; dankzij u kunnen we morgen eindelijk over deze kwestie stemmen. Hartelijk dank voor uw aandacht.</p>
    </intervention>
    <intervention id="1-152" speaker_id="4282" name="Renate SOMMER" is_mep="True" mode="spoken" nationality="Germany" birth_date="10-09-1958" birth_place="Bochum" p_group="Group of the European People's Party (Christian Democrats)" m_state="DE">
      <p sl="de">Voorzitter, ook ik wil ten eerste de rapporteurs bedanken voor hun goede, maar bepaald niet gemakkelijke werk. Door het derde spoorwegpakket, de voortzetting van een lang proces, wordt de Europese spoorwegsector opengesteld voor mededinging en worden nationale normen geharmoniseerd.</p>
      <p sl="de">Evenals tal van sprekers voor mij juich ik vooral het voorstel in de verordening over de rechten en verplichtingen van reizigers in het treinverkeer toe. Hier worden voor het eerst Europabrede, uniforme regelingen ingevoerd die de rechten van reizigers versterken. De verordening houdt, zoals collega Koch al zeer goed beschreef, onder meer in dat treinen, stations en perrons beter toegankelijk moeten worden voor mensen met verminderde mobiliteit. Bovendien bevat ze een regeling ten aanzien van de aansprakelijkheid bij ongevallen en overlijden. De verordening roept ook een schadevergoeding in het leven voor vertragingen en annuleringen. Het is de hoogste tijd dat treinreizigers grondrechten krijgen en niet alleen luchtreizigers deze hebben.</p>
      <p sl="de">Op het eerste gezicht lijkt deze regeling alleen maar nadelig te zijn voor spoorwegondernemingen. Het toekennen van grondrechten maakt reizen met de trein echter aantrekkelijker. Het verbeteren van de rechten van reizigers zal een belangrijke bijdrage leveren in het bevorderen van het personenvervoer per spoor, wat uiteindelijk zal leiden tot een groter aandeel van het spoor in de modal split . Uiteindelijk zal de trein een echt alternatief gaan vormen voor het vliegtuig. Dat is van groot belang, gezien de huidige klimaatproblematiek.</p>
      <p sl="de">Het voorstel van de Commissie voorzag alleen in de invoering van rechten en verplichtingen van reizigers in het internationale treinverkeer. Ik vind het goed dat wij er nu toch in zijn geslaagd de werkingssfeer uit te breiden tot alle treinreizigers, dus ook en met name tot reizigers in het nationale treinverkeer en niet alleen in het grensverkeer. Het is immers niet zinvol dat iemand die met de trein van Keulen naar Brussel reist wel profiteert van deze rechten, maar iemand die de trein van Frankfurt naar Keulen neemt, niet!</p>
      <p sl="de">Het is jammer dat we genoegen moeten nemen met het compromis van de lange overgangsperioden van vijftien jaar voordat de rechten van reizigers volledig gelden. Daar zal de consument geen begrip voor hebben.</p>
    </intervention>
    <intervention id="1-153" speaker_id="33982" name="Marian-Jean MARINESCU" is_mep="True" mode="spoken" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="ro">Voorzitter, dit pakket voorschriften heeft een duidelijk Europese connotatie, zowel in beginsel als in essentie, hoewel nog steeds de term “internationaal” wordt gebruikt, terwijl het pakket gericht is op de ontwikkeling van de interne markt. Voor deze fase is een onderscheid nog steeds noodzakelijk en tevens een belangrijke stap op weg naar een geïntegreerd spoornetwerk in de Europese Unie.</p>
      <p sl="ro">De lidstaten hebben de mogelijkheid om hun langetermijninvesteringen, die cruciaal zijn voor een bijzondere infrastructuur, efficiënter af te schrijven. De kosten voor onderhoud en kwaliteit kunnen dalen, ten gunste van de reizigers die, op hun beurt, de vrijheid zullen hebben om te kiezen tussen commerciële diensten en overheidsdiensten, terwijl hun rechten worden gewaarborgd. Bovendien hebben reizigers via cabotage toegang tot concurrerende diensten.</p>
      <p sl="ro">Toch moeten we toegeven dat de spoordiensten in de nieuwe lidstaten, zoals Roemenië, nog steeds onder ongunstige voorwaarden plaatsvinden. Daarom moet de liberalisering van geval tot geval worden geanalyseerd en aangepakt, met bijzondere aandacht voor het verbeteren van interoperabiliteit en samenwerking in grensoverschrijdende gebieden, en moeten de prioriteiten binnen de instrumenten voor het financieren van investeringen in bijzondere infrastructuren worden herzien.</p>
      <p sl="ro">Bovendien dient de Unie zich voor te bereiden op de werkelijke uitdaging: het creëren van een functioneel, geïntegreerd netwerk met de spoorsystemen van buurlanden, door middel van trans-Europese vervoersnetwerken en pan-Europese corridors, gericht op uitbreiding en vergemakkelijking van de toegang tot Centraal- en Oost-Azië. Ik benadruk dat het risico bestaat op nepbanen, als gevolg van de verplaatsing van de werknemers van de maatschappij in het ene land naar een maatschappij in het buurland. Daarom moet een evenwicht worden gevonden tussen met elkaar concurrerend economisch beleid en sociaal beleid.</p>
      <p sl="ro">Bovendien moeten verstoringen van de mededinging worden ontmoedigd. In de eerste plaats is hiervoor transparantie nodig, evenals het voorkomen van de vorming van een monopolistische alliantie tussen grote spoorwegmaatschappijen die de markttoegang van nieuwe spoorwegbedrijven zouden kunnen blokkeren, omdat het uiteindelijk de reizigers zijn die daar onder lijden.</p>
    </intervention>
    <intervention id="1-154" speaker_id="photo_generic" name="Jacques Barrot" is_mep="True" mode="spoken">
      <p sl="fr">vicevoorzitter van de Commissie. − Voorzitter, ik wil alle sprekers graag bedanken. Hun bijdragen illustreren in hoeverre de gezamenlijke wens bestaat om het gebruik van onze spoorwegen aanzienlijk te vergroten. Ten behoeve van de heren Jarzembowski en Savary voeg ik hieraan toe dat de Commissie van plan is dertig maanden na de goedkeuring van de richtlijn een verslag te presenteren met waar nodig wetgevingsvoorstellen gebaseerd op de aanbevelingen van het Europese Spoorwegbureau.</p>
      <p sl="fr">Wat het bevoegdheidsbewijs van machinisten betreft, hebben wij tot doel een Europese ruimte voor het spoorwegverkeer te creëren en daarom willen we mobiliteit voor het spoorwegpersoneel natuurlijk bevorderen. Dames en heren, natuurlijk kan dit allemaal alleen werken als de lidstaten de nodige investeringen doen, omdat het spoorbeleid pas succesvol zal zijn als de trans-Europese netwerken realiteit zijn geworden en we interoperabiliteit kunnen waarborgen op alle grote lijnen, met name door middel van het ERTMS. De plicht om te investeren is duidelijk cruciaal. Het is de prijs die we moeten betalen om de teksten die u op het punt staat goed te keuren volledig ten uitvoer te kunnen leggen.</p>
      <p sl="fr">Met betrekking tot het vrachtvervoer per spoor was er inderdaad een eerste voorstel voor een verordening inzake een vergoeding voor nalatigheid in het voldoen aan de verplichtingen betreffende de kwaliteit van spoorwegdiensten. Hoewel het Parlement en de Raad erkenden dat de doelen in het voorstel deugdelijk waren, hebben zij toch besloten dat de voorgestelde maatregel niet passend was. Toch zal ik de ontwikkeling van het vrachtvervoer per spoor nauwgezet in de gaten houden. Ik ben nog steeds bezorgd over problemen met punctualiteit en de betrouwbaarheid van de goederenvervoersdiensten per trein. Ik zal dan ook tegen het eind van 2007 een verslag indienen over de ontwikkeling van de dienstenkwaliteit en over passende maatregelen om de problemen aan te pakken. Dit zal ongetwijfeld tot gevolg hebben dat de Commissie een Europees spoornet voor het vrachtvervoer voorstelt. Ik hoop het verslag in oktober te presenteren.</p>
      <p sl="fr">Zoals velen van u al hebben aangegeven is elk compromis slechts een stap. Maar zelfs een beperkte stap kan als vooruitgang worden beschouwd. Persoonlijk ben ik ervan overtuigd dat het Parlement, door de goedkeuring van dit derde spoorwegpakket, een duidelijk signaal afgeeft aan de inwoners van Europa, omdat zij veel meer gebruik kunnen maken van de trein als vervoermiddel.</p>
      <p sl="fr">Ik zou hier aan willen toevoegen dat we bezig zijn met het vaststellen van reizigersrechten, op basis van het idee van Europees burgerschap. Wat luchtvaartpassagiers betreft, moet er nog veel worden gedaan om de wet ten uitvoer te leggen. Treinreizigers moeten uiteraard van duidelijke informatie worden voorzien, zodat zij begrijpen wat zij mogen verwachten. Ik denk echter dat we een sterk signaal afgeven door te laten zien dat wij vastbesloten zijn om door te gaan met het opstellen van een echt reizigershandvest om iedereen, inclusief kansarme mensen, betere toegang te bieden tot mobiliteit.</p>
      <p sl="fr">Hier ben ik van overtuigd en ik sluit af, Voorzitter, door alle leden van het Huis nogmaals te bedanken, omdat hun opmerkingen ons zullen helpen bij de controle op de tenuitvoerlegging van de teksten.</p>
    </intervention>
    <intervention id="1-155" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="nl">Het debat is gesloten.</p>
      <p sl="nl">De stemming vindt dinsdag 25 september 2007 plaats.</p>
      <p sl="nl">Schriftelijke verklaringen (artikel 142 van het Reglement)</p>
    </intervention>
    <intervention id="1-156" speaker_id="4347" name="Christine DE VEYRAC" is_mep="True" mode="written" nationality="France" birth_date="06-11-1959" birth_place="Toulouse" p_group="Group of the European People's Party (Christian Democrats)" m_state="FR">
      <p sl="fr">Ik ben zeer verheugd dat het Parlement en de Raad erin zijn geslaagd overeenstemming te bereiken over het derde spoorwegpakket.</p>
      <p sl="fr">Wat het verslag van collega Dirk Sterckx betreft is het zeer bevredigend dat de Raad heeft aanvaard dat de rechten en plichten van reizigers van toepassing moeten zijn op iedereen die in de Europese Unie met de trein reist, en niet alleen op internationale passagiers.</p>
      <p sl="fr">Alle treinreizigers hebben nu aanzienlijke rechten, zoals een vergoeding in het geval van vertragingen of wanneer treinen niet rijden, het recht op correcte informatie en toegang voor mensen met verminderde mobiliteit.</p>
      <p sl="fr">Wat het verslag van Georg Jarzembowski betreft, is het de bedoeling dat de openstelling van de markt voor het internationale personenvervoer per spoor per 1 januari 2010 de trein een efficiënter vervoermiddel maakt en positieve gevolgen heeft voor reizigers op het gebied van prijzen en keuze van spoorwegonderneming.</p>
      <p sl="fr">Bovendien wordt het mogelijk verliesgevende spoorlijnen te financieren indien zij van openbaar nut zijn. Deze maatregel is belangrijk om universele toegang tot spoorvervoer te waarborgen.</p>
      <p sl="fr">De bepalingen van dit derde spoorwegpakket betekenen daadwerkelijke vooruitgang voor gewone burgers. Ik ben er dan ook erg blij mee.</p>
    </intervention>
    <intervention id="1-996" speaker_id="28208" name="Nathalie GRIESBECK" is_mep="True" mode="written" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">Ik ben zeer verheugd dat men voor de door mij bepleite aanpak heeft gekozen, namelijk het openstellen van passagiersdiensten voor concurrentie, maar zonder haast. Het derde spoorwegpakket zorgt voor liberalisering van het internationale personenvervoer vanaf 2010, met een uitvoerbaar mechanisme voor het financieren van de infrastructuur. Nadat de Commissie haar bevindingen over de economische, sociale en veiligheidsaspecten presenteert in 2012, kunnen we rustig bekijken of de bestaande regelingen moeten worden opgenomen in de nationale personenvervoersdiensten.</p>
      <p sl="fr">Wij vonden het belangrijk dat de maatregelen voor het moderniseren van het beheer van de spoordiensten gepaard zouden gaan met aanzienlijke maatregelen om de veiligheid te waarborgen. Treinpersoneel zal nu aan gemeenschappelijke kwalificatie- en opleidingsnormen moeten voldoen om uiteindelijk een “machinistenrijbewijs” te ontvangen.</p>
      <p sl="fr">Het Parlement heeft ook gezorgd voor een aanzienlijke verbetering van de basisrechten van reizigers op zowel internationale als nationale lijnen: er zijn voorschriften voor aansprakelijkheid in het geval van ongevallen en rechten voor mensen met een handicap of verminderde mobiliteit. Het betreurt mij echter dat hardnekkigheid binnen de Raad ervoor heeft gezorgd dat met betrekking tot de tenuitvoerlegging van het recht op informatie, compensatie in het geval van vertragingen of ongevallen en een bepaling voor het meenemen van fietsen in treinen derogaties zijn toegestaan tot wel vijftien jaar.</p>
    </intervention>
    <intervention id="1-157" speaker_id="23806" name="Gyula HEGYI" is_mep="True" mode="written" nationality="Hungary" birth_date="30-04-1951" birth_place="Békéscsaba" p_group="Socialist Group in the European Parliament" m_state="HU">
      <p sl="hu">Honderdzestig jaar geleden, in 1846, werd de eerste Hongaarse spoorlijn geopend tussen de oude stad Pest en het dorp Vác. Hongarijes eerste spoorlijn werd twee jaar voor de Franse revolutie van de bourgeoisie in 1848 geopend, en achter beide gebeurtenissen zaten min of meer dezelfde mensen. Dit was geen toeval. De spoorlijn voedde de opkomst van de middenklasse, economische ontwikkeling, het verlies van feodale beperkingen en het ontstaan van eenheidsstaten. In de tweede helft van de twintigste eeuw overschaduwde de “motorisering” ook in Hongarije de ontwikkeling van de spoorwegen. Gelukkig was dit slechts een tijdelijke terugval.</p>
      <p sl="hu">De Hongaarse spoorwegen bevinden zich op dit moment in een behoorlijk slechte staat en dat is een van de redenen waarom het belangrijk is Gemeenschapsfondsen aan te vragen om de spoorwegen te ontwikkelen. De ontwikkeling van internationale spoornetwerken is logischerwijs een prioriteit. Tevens is het belang van de voorstedelijke spoorwegen gegroeid. Minstens een half miljoen mensen reizen dagelijks op en neer naar Boedapest voor studie of werk. De enige oplossing voor de chronische files is congestieheffingen invoeren en de middelen zoveel mogelijk wijden aan de ontwikkeling van spoordiensten in de voorsteden.</p>
      <p sl="hu">Liberalisering moet worden toegejuicht, mits het de banen van spoorwegpersoneel of de veiligheid van de spoordiensten niet in gevaar brengt. Net zo belangrijk is het waarborgen van de rechten van reizigers door solide garanties. Ik hoop dat de Hongaarse spoorwegen onder het nieuwe systeem, met behulp van overheids-, EU-en private fondsen, weer net zo modern zal worden als ze in de begindagen waren, het tijdperk van de grote hervormingen.</p>
    </intervention>
  </section>
  <section id="creitem18" title="18. Agenda van de volgende vergadering"/>
  <section id="creitem19" title="19. Sluiting van de vergadering"/>
</text>
