<?xml version='1.0' encoding='utf-8'?>
<text id="20100923.NL" lang="nl" date="2010-09-23" place="Straatsburg" edition="Uitgave PB">
  <section id="creitem1" title="1. Opening van de vergadering">
    <intervention id="4-005" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, u bent een uitstekende Voorzitter van dit Parlement, maar ik zou toch een protest willen indienen tegen de mensen die ons werk hier plannen. Sinds vorige week weten wij dat er maar zeer weinig op de agenda van vandaag staat. Waarom kunnen de mensen die de werkzaamheden plannen niet zo flexibel zijn om ons wat meer spreektijd te gunnen? Ik zou graag vijf of tien minuten willen luisteren naar wat de heer Brok, de heer Van Nistelrooij, de heer Surján en overigen te zeggen hebben, zodat zij een wezenlijke bijdrage kunnen leveren. Dat zou toch zinnig zijn? Daarom zou ik hier serieus voor willen pleiten. Veel van mijn mede-Parlementsleden zouden vandaag graag hebben gesproken als er een wat zinnigere en flexibelere houding was ingenomen.</p>
    </intervention>
    <intervention id="4-006" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Ik neem die opmerking heel serieus. Hier is ook de heer Rouček, die bij het debat als Voorzitter zal gaan optreden en zeker in de gelegenheid zal zijn om u waar nodig meer spreektijd te geven. Misschien dan geen vijf minuten als de toegestane tijd twee minuten is, maar laten we ervan uitgaan dat we de spreektijd met de helft kunnen verlengen. Dat is veel. Iemand die eerst twee minuten kreeg, heeft er nu drie. Dat is een behoorlijke verandering.</p>
    </intervention>
    <intervention id="4-008" speaker_id="28252" name="Richard SEEBER" is_mep="True" mode="spoken" nationality="Austria" birth_date="15-01-1962" birth_place="Innsbruck" p_group="Group of the European People's Party (Christian Democrats)" m_state="AT">
      <p sl="de">Mijnheer de Voorzitter, wij weten allemaal dat u een goede Voorzitter bent. Toch zou ik u willen vragen om vast te houden aan het tijdsschema. Ik heb een groep bezoekers, maar ik zou niettemin graag willen spreken volgens de “catch the eye”-procedure. Als u nu de heer Posselt, de heer Brok en de heer Van Nistelrooij gelegenheid geeft vijf minuten te spreken, dan kan ik dat niet meer doen. Misschien kunnen zij spreken na de “catch the eye”-procedure, aangezien alle Parlementsleden een bepaald tijdsschema hebben en wij onze dag nu eenmaal moeten plannen.</p>
    </intervention>
    <intervention id="4-009" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Dat is juist, u hebt gelijk, maar in individuele gevallen en op speciaal verzoek zullen we wat extra tijd geven. Ik zou commissaris Štefan Füle willen verzoeken het debat in te leiden. Mijnheer Füle, het woord is aan u namens de Commissie.</p>
    </intervention>
  </section>
  <section id="creitem2" title="2. Toekomstige toewijzing van middelen van het Europees nabuurschaps- en partnerschapsinstrument (ENPI) aan het budget van de programma's voor grensoverschrijdende samenwerking (debat)">
    <intervention id="4-011" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Aan de orde is de verklaring van de Commissie over de toekomstige toewijzing van middelen van het Europees nabuurschaps- en partnerschapsinstrument (ENPI) aan het budget van de programma's voor grensoverschrijdende samenwerking.</p>
    </intervention>
    <intervention id="4-012" speaker_id="photo_generic" name="Štefan Füle" is_mep="True" mode="spoken">
      <p sl="en">lid van de Commissie . − Mijnheer de Voorzitter, grensoverschrijdende samenwerking is een van de belangrijkste vernieuwingen geweest in het kader van het Europees nabuurschapsinstrument. In 2006 hebben we een verordening goedgekeurd die, voor de eerste keer, heeft geleid tot een volledige omzetting van de ervaringen van de EU met grensoverschrijdende samenwerking in het kader van de buitenlandse betrekkingen.</p>
      <p sl="en">Wij wilden dat de nieuwe programma’s gezamenlijk opgesteld en gezamenlijk beheerd werden door de lidstaten en de partnerlanden. Wij wilden lokale actoren er volledig bij betrekken en ervoor zorgen dat projecten gezamenlijk uitgekozen en uitgevoerd werden. Wij zagen dit als een manier om de lokale autoriteiten meer macht te geven, de lokale ontwikkeling te bevorderen en uiteindelijk de lokale democratie te versterken.</p>
      <p sl="en">Wij hebben nooit gezegd dat dit gemakkelijk zou zijn. Wij hebben nooit gezegd dat dit snel zou gaan. Grenzen zijn immers basiselementen van de soevereiniteit.</p>
      <p sl="en">De voordelen van grensoverschrijdende samenwerking en de manier waarop dit in zijn werk gaat moesten aan de partnerlanden worden uitgelegd en de bijbehorende uitvoeringsmechanismen moesten worden aangepast om rekening te houden met de administratieve en wettelijke beperkingen ervan. Er moest een manier worden gevonden om gevoelige kwesties op het gebied van het buitenlands beleid te omzeilen, hetgeen niet altijd mogelijk was.</p>
      <p sl="en">Het was niet mogelijk om Marokko te overtuigen om deel te nemen aan programma’s waaraan ook Ceuta en Melilla konden deelnemen. Het was niet mogelijk om Azerbeidzjan te overtuigen om met Armenië deel te nemen aan het Zwarte Zeeprogramma. Het was niet mogelijk om een manier te vinden om de politieke en technische obstakels uit de weg te ruimen die Rusland deden besluiten om niet aan het Oostzeeprogramma deel te nemen.</p>
      <p sl="en">Dit valt te betreuren, maar zoals u ziet worden we hier geconfronteerd met reeds lang bestaande beleidsproblemen die essentiële nationale belangen weerspiegelen.</p>
      <p sl="en">Maar het glas is meer dan halfvol. Op dit moment hebben we dertien operationele programma’s. Ze dekken de gehele landsgrens van de Europese Unie, de zeestraat tussen Italië en Tunesië en de drie grote zeebekkens die de EU met haar buren deelt: de Zwarte Zee, de Oostzee en de Middellandse Zee. Rusland heeft er ook in toegestemd om aan de programma’s waaraan het deelneemt een financiële bijdrage te leveren van meer dan honderd miljoen euro.</p>
      <p sl="en">In het kader van al deze programma’s hebben we nu oproepen geplaatst voor voorstellen voor een bedrag van 275 miljoen euro. De respons op deze oproepen voor voorstellen is niet slecht geweest. In tegendeel, zij is uitstekend geweest. Wij krijgen momenteel honderden aanvragen binnen, bijna zes keer meer dan we kunnen financieren. Alleen al in het kader van het MEDA-programma zijn er 598 voorstellen ingediend.</p>
      <p sl="en">We verwachten dat de gelden spoedig naar de begunstigden zullen vloeien en we voorzien geen opnameproblemen.</p>
      <p sl="en">De Commissie is nu bezig met een tussentijdse evaluatie van het strategiedocument grensoverschrijdende samenwerking en het indicatief programma. We moeten een aantal aanpassingen doen, ook wat de begroting betreft.</p>
      <p sl="en">Ten eerste zullen de twee programma’s tussen Spanje en Marokko geschrapt worden. De Europese regionale ontwikkelingscomponent van het budget zal terug naar Spanje gaan en kan door Spanje overeenkomstig de Structuurfondsenverordening worden gebruikt. De ENPI-component is nu aan andere ENPI-programma’s in het zuidelijke nabuurschap toegewezen.</p>
      <p sl="en">Ten tweede overwegen we momenteel om de ENPI-toewijzing aan het Oostzeeprogramma te verlagen. Dat kan wat extra middelen opleveren om het budget van de andere zeebekkenprogramma’s te verhogen. Gegeven het kleine bedrag waar het om gaat, verwachten we geen vergelijkbare middelen van het Europees Fonds voor Regionale Ontwikkeling.</p>
      <p sl="en">Ik begrijp dat u bezorgd bent over dubbele financiering van grensoverschrijdende samenwerking en andere ENPI-programma’s. We zullen ook dat aspect evalueren, maar ik moet zeggen dat het risico klein is omdat a) de grensoverschrijdende programma’s duidelijk territoriaal gericht zijn en b) we alle uitgekozen projecten systematisch screenen om dat probleem te voorkomen.</p>
      <p sl="en">De Commissie begint binnenkort met een bezinning op het ENPI met het oog op het wetgevingsvoorstel voor een herziene verordening die zij eind 2011 wil indienen. In deze context zullen wij de mensen uit de praktijk en belanghebbenden raadplegen om te kijken welke tekortkomingen er zijn vastgesteld en hoe ze het beste aangepakt kunnen worden.</p>
      <p sl="en">Tot slot, de uitvoering van de grensoverschrijdende samenwerkingscomponent van het ENPI is een enorme uitdaging geweest. Wij zijn die uitdaging goed aangegaan en zien binnenkort de resultaten. Ik ben ervan overtuigd dat het een succes zal zijn.</p>
      <p sl="en">We zijn op moeilijkheden gestuit die tot vertragingen hebben geleid, maar we moeten niet vergeten dat deze moeilijkheden grotendeels te maken hadden met lastige kwesties op het gebied van het buitenlands beleid en niet met uitvoeringsproblemen. We gaan binnenkort de manier waarop het ENPI werkt aan een kritisch onderzoek onderwerpen en op dat punt hebben we een gemeenschappelijk doel. De Commissie wil evenzeer als het Europees Parlement programma’s hebben die gemakkelijker voor te bereiden zijn en sneller uitgevoerd kunnen worden.</p>
      <p sl="en">De Commissie is bereid om in nauw overleg met de mensen uit het veld, de belanghebbenden en het Europees Parlement te werken om dat te bewerkstelligen.</p>
    </intervention>
    <intervention id="4-014" speaker_id="28165" name="Lambert van NISTELROOIJ" is_mep="True" mode="spoken" nationality="Netherlands" birth_date="05-03-1953" birth_place="Nuland" p_group="Group of the European People's Party (Christian Democrats)" m_state="NL">
      <p sl="nl">namens de PPE-Fractie . – Voorzitter, commissaris, wij hebben in 2005 en 2006 snel en intensief samengewerkt in het Parlement en ook met de Commissie, om de doelstelling van het nabuurschapsbeleid te bereiken, met daarin ook de doelstelling van grensoverschrijdende samenwerking voor de burgers die in de betrokken gebieden leven. Wij moesten daarvoor heel creatief zijn en heel dichtbij de mensen blijven. Wij vonden dat de positie van de mensen die aan de buitengrenzen leven niet slechter mocht zijn dan de positie van burgers die aan de binnengrenzen leven. Wij hadden daarvoor ook jaren ervaring in de Interreg-programma's en wij hadden hoge verwachtingen.</p>
      <p sl="nl">De betrokkenheid van het Parlement is nog steeds even groot. Maar je hebt een paar jaar nodig om op gang te komen en dat is hier ook gebeurd. Artikel 30 van de ENPI -verordening schrijft voor dat de Commissie op 31 december 2010 met een evaluatie moet komen en met voorstellen tot bijstelling, enz. Ik wil graag weten of u on track bent. Gaat u de verordening op dit punt ook naleven? Wanneer krijgen wij die bewuste evaluatie, zoals samen is afgesproken?</p>
      <p sl="nl">Het tweede punt betreft de beantwoording van de vragen over de grensoverschrijdende samenwerking. De vragen zijn bedoeld om bij te praten, wat wij nu ook doen. U heeft zich geweldig ingespannen en uw antwoorden inzake de samenwerking rond de Oostzee en rond het programma Spanje en Marokko, die stellen mij inderdaad tevreden.</p>
      <p sl="nl">Maar wat is nu het beeld? Onze Commissie regionaal beleid heeft midden 2009 al een tussentijds verslag uitgebracht. Daarin zijn ook een aantal suggesties aangegeven om dichterbij de mensen, meer decentraal, een beter evenwicht te krijgen tussen de input aan geld, aan plannenmakerij, aan bureaucratie, enerzijds en datgene wat de mensen er uithalen anderzijds. Dat evenwicht, zo blijkt uit het verslag, is toch niet helemaal gevonden. Wij zijn lang blijven hangen in algemeenheden en pas laat met concrete projecten begonnen.</p>
      <p sl="nl">Mijn vraag is dus: kunnen wij nu bij die evaluatie samen met elkaar spreken over die verbeteringen? Mijn idee is om in de lijn zoals wij vaker in dit Parlement werken - wij hebben een studie voorliggen - een hoorzitting in het Parlement te houden met de betrokkenen uit de grensregio's, misschien een werkgemeenschap van de grensregio's in Europa, de mensen die in de gebieden wonen en hun vertegenwoordigers. Zo kunnen wij een debat met elkaar voeren, niet over hoofdlijnen of doelstellingen, maar een concrete evaluatie van hoe de contacten, bv. tussen universiteiten, tussen de ziekenhuizen, scholen, op milieu- en watergebied enz., van de grond zijn gekomen. Dat zou kunnen leiden tot een echt debat - waarvoor wij vandaag slechts een kleine aanzet geven - over de nieuwe programmaperiode en over de cruciale vraag, namelijk welke middelen nodig zijn.</p>
      <p sl="nl">Dit is mijn doelstelling en ik nodig de collega's graag uit aan dit gesprek vandaag deel te nemen, ter verbetering van het geheel én om zichtbaar te zijn voor de mensen in de grensregio's. Ik dank de commissaris zeer voor zijn antwoorden.</p>
    </intervention>
    <intervention id="4-015" speaker_id="34231" name="Evgeni KIRILOV" is_mep="True" mode="spoken" nationality="Bulgaria" birth_date="26-01-1945" birth_place="Lyubichevo" p_group="Group of the Progressive Alliance of Socialists and Democrats in the European Parliament" m_state="BG">
      <p sl="en">namens de S&amp;D-Fractie. – Mijnheer de Voorzitter, het verzekeren van stabiliteit en welvaart in de buurlanden is de eerste prioriteit van het Europees buitenlands beleid. Juist in haar eigen naaste omgeving kan de EU haar zachte, stabiliserende macht het beste uitoefenen. Juist ook hier moet zij strategieën evalueren en mogelijk vervangen door andere, meer relevante vormen van betrokkenheid.</p>
      <p sl="en">Volgens de ENPI-verordening is het doel van het instrument om communautaire bijstand te verlenen om een ruimte van welvaart en goed nabuurschap te ontwikkelen. Het ENPI zou de behoeften en uitdagingen echter beter moeten weerspiegelen. Als de EU niet slechts als melkkoe maar als een echte regionale macht gezien wil worden, zal zij ook moeten bewijzen dat zij conflicten kan helpen oplossen via dit werk en in de buurlanden.</p>
      <p sl="en">De stabiliteit en welvaart worden van tijd tot tijd bedreigd doordat onopgeloste conflicten opnieuw oplaaien. Deze ondermijnen in vergaande mate de multilaterale initiatieven van de EU, zowel in het oosten – bijvoorbeeld in de Kaukasus – als in het zuiden – het Midden-Oosten en de Westelijke Sahara bijvoorbeeld. De ambitie van de EU om zich uit te spreken en haar rol actiever uit te oefenen, zou verwezenlijkt moeten worden en de op maat gesneden bijstand in deze regio’s zou ook op het opbouwen van vertrouwen en op verzoening gericht moeten worden.</p>
      <p sl="en">Door de gerichtheid op bilaterale betrekkingen is het voor de Unie moeilijk geworden om als bemiddelaar bij conflicten op te treden. De EU zou zich echt meer moeten richten op multilaterale samenwerking, ongeacht hoe moeilijk dat is, zoals commissaris Füle heeft verklaard. De regionale benadering zou sterker en zichtbaarder moeten zijn, en zou ook moeten worden gecombineerd met versterkte samenwerking onder de partnerlanden zelf, in het bijzonder onder aangrenzende landen. Zo is de mate van samenwerking in de oostelijke nabuurschap van de EU tamelijk laag. Hier zijn redenen voor, hier zijn problemen mee, maar we zouden gezamenlijk moeten optreden om ze op te lossen.</p>
      <p sl="en">Het Zwarte Zee-intiatief in het kader van de grensoverschrijdende samenwerking lijkt niet genoeg om dit alles aan te pakken. Het doel van grensoverschrijdende samenwerking wordt omschreven als het bevorderen van economische en sociale ontwikkeling in de grensgebieden, het aanpakken van gemeenschappelijke problemen, het waarborgen van efficiënte en veilige grenzen en het bevorderen van samenwerking tussen mensen.</p>
      <p sl="en">Er zou ook voor een betere coördinatie moeten worden gezorgd tussen het ENPI en de grensoverschrijdende samenwerkingsprogramma’s en het nationale ENPI-actieplan. Er zou zorgvuldig moeten worden nagedacht over wat nu echt de toegevoegde waarde van elk ENPI-initiatief is, anders loopt de EU het risico om betrokken te raken bij en zelfs de weg kwijt te raken in verplichtingen en overlappingen, hetgeen momenteel vaak gebeurt met een aantal programma’s van de Gemeenschap.</p>
      <p sl="en">Commissaris Füle heeft ons in dit opzicht enigszins gerustgesteld. Overleg met belanghebbenden en nauwere samenwerking met de Commissie regionale ontwikkeling in het Parlement zou moeten helpen. Wij moeten samenwerken om tot effectievere en meer zichtbare resultaten te komen.</p>
    </intervention>
    <intervention id="4-016" speaker_id="97230" name="Kristiina OJULAND" is_mep="True" mode="spoken" nationality="Estonia" birth_date="17-12-1966" birth_place="Kohtla-Järve" p_group="Group of the Alliance of Liberals and Democrats for Europe" m_state="EE">
      <p sl="en">namens de ALDE-Fractie . – Mijnheer de Voorzitter, de commissaris heeft het onder andere gehad over zijn bezorgdheid over de vertragingen in de presentatie en lancering van projecten in het kader van de grensoverschrijdende samenwerking. Ik zou er op willen wijzen dat er wat de landsgrenzen betreft vijf programma’s met de Russische Federatie als partnerland zijn in het kader van het ENPI voor de periode 2007-2013.</p>
      <p sl="en">Ik vind het buitengewoon prijzenswaardig dat de Europese Unie en Rusland zo’n uitgebreide samenwerking zijn aangegaan om hun strategisch partnerschap verder te ontwikkelen. Toch zijn er op dit moment ernstige en terechte zorgen over het tijdige gebruik van de budgetten, omdat alle betalingen op zijn laatst voor 2014 moeten zijn verricht.</p>
      <p sl="en">Opgemerkt dient te worden dat in het geval van Rusland de situatie dreigt te ontstaan dat het grootste deel van de beschikbare financiële middelen ongebruikt blijft, aangezien er geen lopende projecten zijn en het eerste doel met betrekking waartoe voorstellen ingediend konden worden pas dit jaar naar buiten werd gebracht. Ik zou de commissaris willen vragen om uit te leggen hoe het gaat met het programma voor grensoverschrijdende samenwerking, in het bijzonder met betrekking tot Rusland, en wat zijn standpunt is over de vraag of het kader van de Europese programma’s voor territoriale samenwerking niet een betere basis zou zijn voor de uitvoering van de externe programma’s voor grensoverschrijdende samenwerking.</p>
    </intervention>
    <intervention id="4-017" speaker_id="96732" name="Malika BENARAB-ATTOU" is_mep="True" mode="spoken" nationality="France" birth_date="25-03-1963" birth_place="Aïn-Benian " p_group="Group of the Greens/European Free Alliance" m_state="FR">
      <p sl="fr">namens de Verts/ALE-Fractie. – Mijnheer de Voorzitter, commissaris, dames en heren, twee van de dertien grensoverschrijdende samenwerkingsprogramma's die deel uitmaken van het Europees nabuurschaps- en partnerschapsinstrument (ENPI), hebben betrekking op het Middellandse Zeegebied.</p>
      <p sl="fr">Het eerste is het samenwerkingsprogramma voor het Middellandse Zeegebied. Met de nieuwe generatie Europese fondsen voor 2007-2013 heeft de Europese Unie besloten de samenwerkingsactiviteiten tussen het noordelijke en het zuidelijke Middellandse Zeegebied resoluut te ontwikkelen. Met dit doel heeft de Europese Unie het ENPI-programma Middellandse Zeegebied ingevoerd.</p>
      <p sl="fr">Tot welke grondgebieden strekt dit programma zich precies uit? Welke projecten zouden kunnen worden gefinancierd, wetende dat het samenwerkingsprogramma 80 procent van de totale kosten financiert van samenwerkingsprogramma's op zeer verschillende gebieden, waarin partnerprogramma's participeren die minstens drie in aanmerking komende landen vertegenwoordigen?</p>
      <p sl="fr">Aan het tweede deel van het ENPI-programma voor grensoverschrijdende samenwerking voor Italië en Tunesië is voor de periode 2007-2013 een totaal budget toegewezen van 25 191 miljoen euro. De in aanmerking komende regio's bevinden zich in Italië en Tunesië. De beheersautoriteit is de regio Sicilië, met Palermo.</p>
      <p sl="fr">Het doel van het grensoverschrijdende samenwerkingsprogramma voor Italië en Tunesië is om de economische, institutionele en culturele integratie van de regio's Tunesië en Sicilië te bevorderen door middel van gemeenschappelijke duurzame ontwikkeling in de context van grensoverschrijdende samenwerking.</p>
      <p sl="fr">Het programma heeft drie prioriteiten. De eerste is regionale ontwikkeling en regionale integratie. De tweede is de bevordering van duurzame ontwikkeling, door het beheer van landbouw- en visserijbronnen, de bescherming en opwaardering van het natuurlijke en culturele erfgoed en de bevordering van de ontwikkeling van hernieuwbare energiebronnen. Mijn vraag is als volgt: welke maatregelen zijn er genomen om toezicht te houden op de handel in koraal, een bedreigde visserijbron die te maken heeft met illegale handel?</p>
      <p sl="fr">De derde prioriteit is culturele en wetenschappelijke samenwerking en ondersteuning van netwerken door samenwerking op verenigingsniveau en opleiding van en uitwisseling tussen jongeren en studenten te versterken. Mijn vraag is als volgt: hoe, behalve door financiering, zorgen we ervoor dat dit uitwisselingsprogramma ook werkelijk wordt uitgevoerd, gelet op de obstakels die verbonden zijn aan de tenuitvoerlegging van de Terugkeerrichtlijn door de Europese landen en het beheer van Schengenvisa?</p>
    </intervention>
    <intervention id="4-018" speaker_id="28358" name="Konrad SZYMAŃSKI" is_mep="True" mode="spoken" nationality="Poland" birth_date="06-12-1969" birth_place="Kalisz" p_group="European Conservatives and Reformists Group" m_state="PL">
      <p sl="pl">namens de ECR-Fractie . – De ervaring van de afgelopen paar jaar maakt één ding duidelijk: grensoverschrijdende samenwerking in de context van het nabuurschapsbeleid werkt niet. Het is geen succes geweest. Het staat buiten kijf dat we duidelijker moeten maken wat de verantwoordelijkheden zijn van de afzonderlijke overheidsinstellingen die zich bezighouden met regionale ontwikkeling, het nabuurschapsbeleid en grensoverschrijdende samenwerking. Het staat buiten kijf dat er iets aan onze procedures moet veranderen, aangezien ze op dit moment het effect hebben dat de regio’s – zowel de Europese als aangrenzende regio’s – terugschrikken voor samenwerking met het directoraat-generaal Buitenlandse betrekkingen. We moeten deze instellingen nader tot elkaar brengen.</p>
      <p sl="pl">Er is ook nog een ander probleem. Naast deze noodzakelijke procedurele wijzigingen moeten we ook zorgen voor een grotere politieke transparantie binnen het nabuurschapsbeleid. Het is evident dat Marokko niet staat te springen om binnen hetzelfde politieke en financiële kader te moeten functioneren als de landen van Oost-Europa. Het is evident dat Rusland aan de ene kant privileges wenst die voortvloeien uit het nabuurschapsbeleid, maar aan de andere kant zijn buurlanden behandelt als Europese imperialisten. Hoe dan ook, wij moedigen Rusland zonder twijfel aan door het voortdurend een extreem bevoorrechte status aan te bieden, bijvoorbeeld in het raamwerk van het partnerschap voor modernisering.</p>
      <p sl="pl">Er zijn dus twee problemen die om een oplossing vragen: ten eerste, procedurele veranderingen en ten tweede, politieke veranderingen, zodat iedereen weet waarop het nabuurschapsconcept gebaseerd is. Is het een vervanging voor EU-lidmaatschap? Is het een stap in de richting van lidmaatschap of is het juist het tegenovergestelde, namelijk een stap die leidt tot een verzwakking van de politieke betrekkingen tussen Europa en zijn buurlanden?</p>
    </intervention>
    <intervention id="4-019" speaker_id="96858" name="Marie-Christine VERGIAT" is_mep="True" mode="spoken" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">namens de GUE/NGL-Fractie. – Mijnheer de Voorzitter, de evaluatie van de tenuitvoerlegging van het Europese nabuurschapsbeleid is niet verrassend. De evaluatie is tamelijk positief op de punten die belangrijk zijn voor degenen die Europa op dit moment besturen. Alles is in orde. De handel bloeit, dus het belangrijkste is veilig gesteld.</p>
      <p sl="fr">Toegegeven, deze evaluatie brengt enkele minpunten op sociaal gebied en op het gebied van democratie en mensenrechten aan het licht, maar er wordt alleen gezegd dat de tekortkomingen op dit gebied de economische ontwikkeling afremmen en – ik citeer uit de evaluatie door de Commissie zelf – dat bekend is dat sociale cohesie leidt tot een beter zakenklimaat.</p>
      <p sl="fr">Waarschijnlijk zijn hier maar weinig mensen geschokt door de manier waarop de problemen hier worden benaderd. Ik persoonlijk denk dat dit veel zegt over de Europese integratie die de Europese Unie wil opleggen aan haar naaste buren. In dit Europa van dubbele standaarden kunnen onze medeburgers zichzelf steeds moeilijker herkennen, zodat ze het bij iedere verkiezing steeds vaker laten afweten, als ze al niet hun toevlucht nemen tot het stemmen voor extremisten.</p>
      <p sl="fr">Immers, de evaluatie van het nabuurschaps- en samenwerkingsbeleid wordt op zijn minst minder positief wanneer we bekijken hoe dit beleid heeft geleid tot verbeteringen voor de betrokken volkeren. Het glas is niet half leeg of half vol, commissaris. De balans helt over naar de verkeerde zijde.</p>
      <p sl="fr">Welke echte vooruitgang is er geboekt op het gebied van democratie en mensenrechten? Ga eens praten met de mensen die in deze gebieden wonen en vechten voor de democratie in deze landen en daarbij hun leven op het spel zetten.</p>
      <p sl="fr">Welke vooruitgang is er geboekt in Tunesië op dit gebied? Hoe kunnen we een sterkere samenwerking overwegen met landen die openlijk de democratie en de mensenrechten met voeten treden?</p>
      <p sl="fr">Hetzelfde geldt voor Israël. Waarom maakt de Europese Unie geen gebruik van deze bevoorrechte relatie, dit partnerschap, om met al haar invloed Israël ertoe te brengen zijn internationale verplichtingen na te komen en een einde te maken aan de bezetting van de Palestijnse gebieden? Dit is nu al 45 jaar aan de gang. De Europese Unie moet haar stem laten horen.</p>
      <p sl="fr">Waarom wendt de Unie haar invloed op Marokko niet aan om de kwestie van de Westelijke Sahara op te lossen? En hoe durft de Commissie een versterkt partnerschap met Libië te overwegen? Ik denk dat ik het antwoord weet. Zo kan ze haar rol van hoeder van Europa spelen. Van het lot van de mensen die naar dat land teruggestuurd worden, trekt ze zich weinig aan.</p>
      <p sl="fr">Weldra is het 10 oktober, commissaris. 10 oktober is de Europese dag tegen de doodstraf. Ik wil hier vandaag een symbolische uitspraak doen: wanneer zal de Europese Unie ophouden mannen, vrouwen en zelfs kinderen terug te sturen naar deze landen, zeker naar de landen die nog altijd de doodstraf toepassen? Wanneer zal ze eisen dat deze landen op zijn minst het Vluchtelingenverdrag van 1951 ratificeren? Wanneer zal ze van deze landen een moratorium op de doodstraf eisen?</p>
      <p sl="fr">Economische relaties met deze landen zijn belangrijk, maar ze zijn even belangrijk voor hen als voor ons. Ze moeten ten goede komen aan de mensen en niet aan hun corrupte regeringen. Welk beeld ontstaat er van Europa wanneer wij de economische en veiligheidsbelangen van Europa steeds belangrijker vinden dan het concept van democratie en mensenrechten ?</p>
      <p sl="fr">Indien de Europese Unie niet verandert op dit gebied, mag het ons niet verbazen dat de universaliteit van de rechten van de mensen steeds meer wordt beschouwd als een vorm van neokolonialisme, als de wil om een zogenaamd westers model op te leggen. We hebben een beter imago voor Europa nodig. Het nabuurschapsbeleid kan worden gebruikt als een instrument om dat te bereiken. Momenteel is dat niet het geval en dat betreur ik ten zeerste.</p>
    </intervention>
    <intervention id="4-020" speaker_id="28493" name="Derek Roland CLARK" is_mep="True" mode="spoken" nationality="United Kingdom" birth_date="10-10-1933" birth_place="Bristol" p_group="Europe of freedom and democracy Group" m_state="GB">
      <p sl="en">namens de EFD-Fractie . – Mijnheer de Voorzitter, waar denkt de commissaris aan? Heeft de Commissie de afgelopen twee jaar zitten slapen? Hier staan we dan, in een tijd van economische nood, ondanks wat de heer Van Rompuy deze week heeft gezegd. Miljoenen mensen zijn werkloos, enkele nieuwere lidstaten hebben nog steeds niet het beloofde financiële pakket gekregen en Duitsland heeft een miljardenrekening om zijn nek hangen om de Griekse economie te steunen.</p>
      <p sl="en">In Groot-Brittannië verhoogt mijn regering de belastingen, bevriest de lonen in de publieke sector en de pensioenen en snijdt in de uitkeringen, terwijl ze elke dag 45 miljoen Britse ponden vindt voor deze plaats. En nu wilt u 1,1 miljard euro, afkomstig van de Europese belastingbetaler die het al zo moeilijk heeft, uitgeven aan een programma om de partnerlanden aan de EU-grenzen te helpen.</p>
      <p sl="en">Is dat wat u bedoelt met meer Europa, of is het een poging om deze landen de EU binnen te trekken? Het klinkt mij in de oren als het uitbreiden van een imperium. De heer Barroso heeft de EU immers zelf een imperium genoemd. Tegen ons wordt gezegd dat de EU verdere oorlogen in Europa moet voorkomen, maar als je naar de geschiedenis kijkt, dan zie je dat dergelijke oorlogen te wijten waren aan degenen die hun imperium wilden uitbreiden. Nu doet u het allemaal nog eens over. Leert u dan nooit?</p>
    </intervention>
    <intervention id="4-021" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Mijnheer de Voorzitter, als er in veel van de Balkanlanden momenteel openlijk twijfels worden geuit over hun eigen toetredingsvooruitzichten, dan wijst dat naar mijn oordeel op de zwakte van het Europees nabuurschapsbeleid. De westelijke Balkanlanden met Europese vooruitzichten en die landen waarmee de toetredingsonderhandelingen al gaande zijn, maken immers uiteraard geen deel uit van dit nabuurschapsbeleid. Vanzelfsprekend hangt de loop van de toetredingsonderhandelingen in grote mate af van de vraag in hoeverre aan de toetredingscriteria wordt voldaan. Dit weten wij allemaal. En dit is ook cruciaal, zeker in het licht van de overhaaste uitbreiding met Bulgarije en Roemenië.</p>
      <p sl="de">Daarentegen is vrede in de achtertuin van Europa voor de EU zonder twijfel veel belangrijker dan vrede ver weg in Afghanistan. Naar mijn oordeel moeten wij onze inspanningen daarom eens te meer richten op de onopgeloste conflicten in Europa, waarbij onze buren betrokken zijn en die zich aan onze grenzen afspelen.</p>
      <p sl="de">Behalve dat wij moeten streven naar vrede op de Balkan, zijn ook betere betrekkingen met Rusland van belang. Ook dit land maakt geen deel uit van het Europees nabuurschapsbeleid, al is het wel een belangrijke strategische partner van Europa, en niet alleen in de zin van energievoorziening. Wij moeten nu werken aan onze betrekkingen met Rusland, voordat een volgend gasgeschil of de concurrentie tussen Nabucco en South Stream in het slechtste geval de kans krijgt de scheiding alleen maar groter te maken. Onze afhankelijkheid van Russisch gas zal nog lange tijd duren. Nabucco en leveringen uit andere landen zullen waarschijnlijk enkel de ene afhankelijkheid voor de andere kunnen vervangen. Dat is maar mijn mening een slechte zaak.</p>
      <p sl="de">Onder geen enkele omstandigheid moet het nabuurschapsbeleid, door het creëren van vrijhandelzones ter voorbereiding op het aannemen van het acquis , verworden tot een automatische voorbereiding op toetreding. Dat is waarom wij mijns inziens nu eindelijk een einde moeten maken aan de toetredingsonderhandelingen met Turkije, dat nu eenmaal geen Europees land is en waarvan de islamisering waarschijnlijk alleen maar verder zal gaan na de meest recente constitutionele hervorming.</p>
    </intervention>
    <intervention id="4-022" speaker_id="1263" name="Elmar BROK" is_mep="True" mode="spoken" nationality="Germany" birth_date="14-05-1946" birth_place="Verl " p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, commissaris, dames en heren, dit is typisch een onderwerp waar regionaal en buitenlands beleid aan elkaar raken. In dit opzicht moeten wij de nodige flexibiliteit tonen om een regionaal beleid ten uitvoer te leggen – waarbij wij oog moeten houden voor de ervaringen die wij op het vlak van regionaal beleid binnen de Europese Unie hebben – dat tegelijkertijd wordt gekoppeld aan ideeën op het vlak van buitenlands beleid. Dit is niet een daad van agressie tegen wie dan ook of de vraag in welke zones wij onze suprematie willen laten gelden, maar een klassiek voorbeeld van een beleidsterrein waarop wij een strategie kunnen ontwikkelen waarin wij erkennen dat grensregio’s altijd conflictzones zijn geweest, ook binnen de Europese Unie.</p>
      <p sl="de">Als wij erin slagen de grensregio’s goed te behandelen, zodat minderheidsconflicten en sociale en economische onderscheiden kunnen worden weggenomen en de overgangen aldus gelijkmatiger kunnen worden gemaakt, kan dit zorgen voor een grote mate van stabilisering vanuit het gezichtspunt van buitenlands beleid. Als wij als Europese Unie betere betrekkingen kunnen opbouwen met deze landen, dan lijkt mij dat van groot belang.</p>
      <p sl="de">Commissaris, het is mijn overtuiging dat bij veel van wat wij moeten ontwikkelen – en daar hoort ook bij dat wij het nabuurschapsbeleid beter integreren in een strategisch concept en dat wij niet verzanden in technische details, wat naar mijn stellige indruk toch het doel van ons werk is – de verschillende mogelijkheden die wij hebben om vooruitgang te boeken, kunnen worden gecombineerd tot één specifieke benadering. Ik zou u daarom willen uitnodigen dit ook in ruimere zin als strategisch concept te bezien en er wellicht ook rekening mee te houden binnen uw team. U kunt op onze medewerking rekenen.</p>
      <p sl="de">Doorvoering van de bestuurlijke flexibiliteit die hiervoor nodig is – omdat wat geldt voor het ene land niet voor het andere hoeft te gelden en omdat wij, als wij Rusland hierbij aan boord kunnen krijgen, wellicht ook hier een flexibele oplossing moeten hebben, die nu eenmaal niet kan worden gevonden als wij iedereen op zelfde manier benaderen – zou voor geen enkel bestuursorgaan een gemakkelijke opgave zijn. U kunt echter rekenen op het feit dat wij bereid zijn dit te doen. Zodra u ons uw oordeel geeft over deze zaak, hetgeen voor het einde van dit jaar gepland staat, willen wij graag middels een hoorzitting of anderszins onze opvattingen met u delen, zodat wij een gemeenschappelijk strategisch concept voor de Unie kunnen ontwikkelen ten behoeve van de burgers aan beide kanten van de grens.</p>
    </intervention>
    <intervention id="4-023" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Commissaris Füle, ik ben het eens met degenen die zeggen – zoals ook de heer Brok voor mij – dat grensoverschrijdende samenwerking een enorm potentieel heeft. Bijna vijftien jaar lang was ik lid van het nationaal parlement als afgevaardigde uit een district bij de Hongaars-Servische grens, of preciezer geformuleerd: mijn werk was gelieerd aan deze regio. Ik heb van dichtbij kunnen ervaren dat grensoverschrijdende samenwerking een geweldig potentieel heeft, en het is dan ook zeer tegenstrijdig dat Hongarije weliswaar lid is geworden van de Europese Unie, maar regionale samenwerking binnen de Europese Unie bijzonder weinig mogelijkheden biedt voor Hongarije en Vojvodina, de Servische provincie in kwestie. En er is nog een grote tegenstrijdigheid waar vandaag al over is gesproken, commissaris Füle: staten zoals Servië die willen toetreden tot de Europese Unie, kunnen geen deel meer uitmaken van dit kader, ofschoon het voor ons uitermate belangrijk is om de Westelijke Balkan dichterbij te brengen, samen te werken met die landen en de samenwerking tussen Roemenië en zijn buren op de Westelijke Balkan en tussen Hongarije en zijn buurland op de Westelijke Balkan, Servië, te bevorderen. Er is hier dus een probleem met prioriteiten, en ik ben het volledig eens met de heer Brok dat de strategie van dit hele beleid moet worden herzien. Als Tsjech kent u het centrale deel van Europa uitstekend: de Balkan en Oost-Europa, onze oosterburen. Hierin schuilen grote mogelijkheden. Dit is heel belangrijk voor het probleem van etnische minderheden, zoals de heer Brok al aangaf. Grensoverschrijdende samenwerking is niet alleen nodig omdat bepaalde problemen op het gebied van milieuvervuiling alleen op die manier kunnen worden opgelost met betrekking tot de Baltische staten, de landen langs de Donau en de Zwarte Zee. Ook vanuit het oogpunt van interetnische betrekkingen kan deze samenwerking belangrijk zijn, bijvoorbeeld voor minderheden die in verschillende landen wonen. In het geval van Hongarije betreft dit bijvoorbeeld de betrekkingen van de 180 000 Hongaren die in Oekraïne wonen met Hongarije, of van de Oekraïense minderheid in Hongarije met Oekraïne. Datzelfde geldt voor Vojvodina en de Serviërs. Dus in deze regionale samenwerking zit een hele grote stabiliserende kracht die we nu nog niet voldoende benutten. Ik vraag aan commissaris Füle en vertrouw hem hier ook in, de eerdere benadering in deze richting uit te werken, zodat er een veel breder nabuurschapsbeleid komt waarmee de belangen van de Europese Unie veel beter worden gediend.</p>
    </intervention>
    <intervention id="4-024" speaker_id="96685" name="Riikka PAKARINEN" is_mep="True" mode="spoken" nationality="Finland" birth_date="24-08-1981" birth_place="Varkaus" p_group="Group of the Alliance of Liberals and Democrats for Europe" m_state="FI">
      <p sl="fi">Mijnheer de Voorzitter, commissaris, programma’s voor grensoverschrijdende samenwerking zijn en blijven van cruciaal belang voor betere en nauwere samenwerking in de grensregio’s van de Europese Unie. Het beheer van deze programma’s onder de noemer van externe betrekkingen is echter problematisch gebleken en er wordt niet altijd rekening gehouden met de specifieke kenmerken van grensoverschrijdende samenwerking. Het is waarschijnlijk goed te overwegen om in toekomstige financiële kaders het beheer van deze programma’s over te brengen naar bijvoorbeeld het directoraat-generaal Regionaal beleid van de Commissie en dan bijvoorbeeld de zeer goed functionerende programmabeginselen van de parlementaire Commissie regionale ontwikkeling toe te passen.</p>
      <p sl="fi">Rusland wordt in de ENPI-programma's als gelijkwaardige partner gezien. Voor zover ik weet is Rusland momenteel het enige land dat geen lid is van de Commissie voor ontwikkelingsbijstand van de OESO en waarvan de programma’s nog steeds door het directoraat-generaal EuropeAid worden beheerd. De vraag is of dat voldoende ervaring heeft met Europese regionale samenwerking.</p>
    </intervention>
    <intervention id="4-025" speaker_id="96801" name="Tomasz Piotr PORĘBA" is_mep="True" mode="spoken" nationality="Poland" m_state="PL">
      <p sl="pl">Het Europees nabuurschaps- en partnerschapsinstrument, inclusief zijn programma voor grensoverschrijdende samenwerking, is een zeer belangrijk initiatief van de Unie waarin aspecten van internationale en interregionale samenwerking met elkaar gecombineerd worden. Het verdient onze blijvende steun, omdat het regio’s die aan de buitengrenzen van de Europese Unie gelegen zijn, in staat stelt dichterbij te komen. Een eerste vereiste daarvoor is echter dat de procedures van het instrument worden gestroomlijnd en dat heldere, begrijpelijke regels worden uiteengezet voor het functioneren ervan.</p>
      <p sl="pl">Het valt toe te juichen dat het merendeel van de middelen die uit hoofde van het instrument worden verstrekt, gereserveerd zijn voor samenwerking met landen binnen Europa, te weten Oekraïne en Belarus. We zouden in dit verband nog wat meer druk moeten uitoefenen op de Belarussische autoriteiten, zodat deze eindelijk aandacht schenken aan de burgers die oproepen tot pluralisme en democratie. Wanneer het regime positieve signalen zou afgeven dat het bereid is tot hervormingen, zou dat de weg vrijmaken om de 228 miljoen euro die in het kader van de overeenkomst voorzien is, geheel te benutten. Ook zou dat Belarus in staat stellen volledig deel te nemen aan alle aspecten van samenwerking in de context van het Oostelijk Partnerschap. Mocht het echter zo zijn dat het regime van de heer Loekasjenko niet klaar is voor samenwerking, dan zouden we moeten overwegen deze middelen over te hevelen naar regionale samenwerking met Oekraïne.</p>
    </intervention>
    <intervention id="4-026" speaker_id="23820" name="László SURJÁN" is_mep="True" mode="spoken" nationality="Hungary" birth_date="07-09-1941" birth_place="Kolozsvár" p_group="Group of the European People's Party (Christian Democrats)" m_state="HU">
      <p sl="hu">Mijnheer de Voorzitter, commissaris, de commissaris zei dat de ontwikkeling van de gewenste samenwerking met bepaalde landen wordt belemmerd door fundamentele nationale belangen. Als die er al zijn, accepteer ik dat, maar mijns inziens interpreteren regeringen die voorstander zijn van confrontatie in plaats van samenwerking hun fundamentele nationale belangen verkeerd. Deze opvatting over de rol van de staat is duidelijk in strijd met de belangen van de burgers aan beide zijden van een grens in een bepaald gebied, die zeker samenwerking voorstaan.</p>
      <p sl="hu">We kunnen de veel genoemde uitspraak van Jean Monnet citeren, namelijk dat we mensen samenbrengen, niet landen.. Die kant moeten we op. Het beeld wordt bovendien nog verder gecompliceerd door het feit dat er relatief veel Europese burgers buiten onze grenzen, dat wil zeggen de buitengrenzen van de Europese Unie wonen, bijvoorbeeld in Moldavië. Het is duidelijk dat de samenwerking tussen Roemenië en Moldavië van cruciaal belang is en de relatie tussen deze landen ook vooruit helpt.</p>
      <p sl="hu">Commissaris, ik ben er niet van overtuigd dat deze volgens mij slechts verkeerd geïnterpreteerde regerings- en politieke aspecten de perfecte en harmonische werking van dit instrument zouden belemmeren. Ik denk dat ook de administratieve kant aan een grondig onderzoek moet worden onderworpen en dat we daarin ook stappen vooruit moeten zetten. We kijken uit naar de analyse van de Commissie, waarbij het bijzonder belangrijk zal zijn om de effectiviteit van het programma te kunnen zien. We geven immers het geld van de Europese burgers uit en we kunnen dat pas met een gerust gemoed doen als de programma’s effectief en succesvol zijn. Dit is namelijk een zeer belangrijke kwestie. Via grensoverschrijdende samenwerking geven we niet de boodschap af aan de mensen buiten de grenzen dat we hen willen inlijven. Onze boodschap is juist dat we op een bepaalde manier bij elkaar horen, dat de grens tussen ons niet een soort Chinese muur is die je niet over kunt gaan, en dat via samenwerking hun leven ook beter kan worden.</p>
      <p sl="hu">Uiteraard hebben we nooit bepaald waar de buitengrenzen van de Europese Unie lopen, dat wil zeggen: in theorie staat de deur open. Natuurlijk niet voor de hele wereld, maar het gaat hier alleen om concrete zaken, mensen en gezinnen die door de geschiedenis met elkaar zijn verbonden. Er is in de twintigste eeuw behoorlijk geschoven met grenzen. Op de grens van Slowakije en Oekraïne ligt een dorp dat in tweeën is gesneden, aangezien de infanteriesoldaten van Stalin de grens daar hebben getrokken. Met zo’n complexe historische erfenis is het cruciaal dat met dit programma van de Europese Unie de belangen van de burgers effectief en met succes worden behartigd.</p>
    </intervention>
    <intervention id="4-027" speaker_id="96683" name="Carl HAGLUND" is_mep="True" mode="spoken" nationality="Finland" birth_date="29-03-1979" birth_place="Esbo" p_group="Group of the Alliance of Liberals and Democrats for Europe" m_state="FI">
      <p sl="sv">Mijnheer de Voorzitter, zoals al eerder is gezegd tijdens dit debat, koos Rusland ervoor om niet deel te nemen aan de samenwerking binnen het kader van het Europees nabuurschapsbeleid, vermoedelijk omdat het zich niet op een voldoende respectvolle manier bejegend voelde. In plaats daarvan hebben we dit strategisch partnerschap ontwikkeld, dat helaas niet echt functioneert zoals het zou moeten. De heer Füle zei al dat hij niet van plan is om te snoeien in het Oostzeeprogramma, en ik neem aan dat dit een rechtstreeks gevolg is van het feit dat we er niet in zijn geslaagd om projecten op te starten met Rusland. Dat is ontzettend zorgelijk.</p>
      <p sl="sv">Als Fin weet ik dat het niet gemakkelijk is om met Rusland samen te werken. Het is echter niet onmogelijk, als we Rusland op de juiste manier bejegenen, namelijk met respect, en als we inzien dat de Russische cultuur wat verschilt van de onze. Ik durf te beweren dat de kennis van de Commissie met betrekking tot Rusland en haar houding ten aanzien van dat land voor verbetering vatbaar zijn. Het is van essentieel belang dat we de samenwerking met Rusland op de been helpen. Kijk maar eens naar de EU-strategie voor het Oostzeegebied, waarvoor de standpunten die Rusland inneemt op diverse manieren cruciaal zijn. Ik kijk op dat gebied uit naar goede initiatieven van de Commissie.</p>
    </intervention>
    <intervention id="4-028" speaker_id="96795" name="Jacek Olgierd KURSKI" is_mep="True" mode="spoken" nationality="Poland" birth_date="22-02-1966" birth_place="Gdańsk" p_group="European Conservatives and Reformists Group" m_state="PL">
      <p sl="pl">Tot op heden is het Oostelijk Partnerschap het eerste en enige initiatief van mijn land, Polen, op het gebied van buitenlands beleid dat door Brussel en de hele Europese Unie is aanvaard. De werkelijke politieke betekenis ervan is erin gelegen dat zes voormalige Sovjetrepublieken naar de Unie getrokken worden. Dit wordt niet vermeld in de documenten waarin het programma wordt vastgesteld, maar dat het daarom gaat is algemeen bekend.</p>
      <p sl="pl">Het plan komt op het juiste moment. Twee crises – allereerst de Georgische crisis en vervolgens de gascrisis tussen Rusland en Oekraïne – maakten de leiders van de EU ondubbelzinnig duidelijk dat het de moeite waard was interesse te tonen voor dat deel van Europa dat ten oosten van de Unie ligt. In december heeft de Commissie zeshonderd miljoen euro voor dat doel beschikbaar gesteld. Nu echter neemt het enthousiasme af en zelfs in deze Vergaderzaal worden vragen gesteld over het nut van het Oostelijk Partnerschap. De afgevaardigde van de Duitse socialisten heeft verklaard dat het onzinnig is een steunprogramma te hebben voor voormalige Sovjetstaten, omdat de Duitsers miljarden euro’s verstrekken aan Griekenland. Dit is alsof we ons zouden afvragen of we schoenen of sokken moeten aantrekken. Dat is een vals dilemma – we hebben beide nodig.</p>
      <p sl="pl">Europa is niet alleen maar een onderneming, een uitwisseling van kapitaal of van intersectorale stromen. Europa staat ook voor een liefde voor vrijheid. Europa is het de voormalige Sovjetlanden, die vijftig jaar lang achter het IJzeren Gordijn hebben geleefd, verplicht een weg naar vrede en beschaving te bieden, en met de ontwikkeling van het Oostelijk Partnerschap zou dat bereikt worden. Nu we problemen en concrete twijfels zien rijzen in verband met een tekort aan procedurele flexibiliteit en er problemen zijn met de tenuitvoerlegging van specifieke projecten, zouden we dus serieus moeten overwegen het instrument te herzien, zodat de mooie woorden die op papier staan worden omgezet in daadwerkelijke actie, omdat het echt de moeite waard is dergelijke actie te ondernemen.</p>
    </intervention>
    <intervention id="4-029" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Dank u voor uw generositeit, mijnheer de Voorzitter. Iemand zei ooit dat grenzen de wonden zijn die door de tijd zijn aangericht. Dat neemt niet weg dat grenzen noodzakelijk zijn. Alles heeft zijn begrenzingen, en uiteraard moet ook de Europese Unie haar begrenzingen hebben. Ik was een vooraanstaand pleitbezorger van de uitbreiding, en ik ben dat nog steeds. Zuidoost-Europa moet zo snel mogelijk worden geïntegreerd in de Europese Unie. Er komt echter een punt dat wij zullen moeten stoppen. Wij moeten de grenzen die nodig zijn, vormgeven op een zo acceptabel en constructief mogelijke manier. Grenzen moeten niet abrupt zijn en moeten mensen niet van elkaar scheiden. Ze zouden juist mensen moeten verbinden, doordat ze op een geleidelijke en zinnige manier worden geconstrueerd. Dat is de opdracht van het nabuurschapsbeleid, althans zoals ik het begrijp, zowel in het Middellandse Zeegebied als in het oosten van Europa.</p>
      <p sl="de">Ik ben echter verheugd dat er tijdens de top van Praag – en dit was een van de successen van het Tsjechische voorzitterschap, dat verder vrij turbulent verliep – een echt onderscheid is gemaakt tussen het beleid ten aanzien van de Middellandse Zee en dat ten aanzien van onze oostelijke buurlanden. Dat is iets waar wij hier in het Parlement, en ook ik persoonlijk, herhaaldelijk om hebben gevraagd. Wij geloven dat dit een stap in de juiste richting is, omdat verschillende vraagstukken nu eenmaal om verschillende benaderingen vragen.</p>
      <p sl="de">Daarom moeten deze drie verschillende vormen van samenwerking – samenwerking met Rusland, preferentiële samenwerking met onze oostelijke buurlanden en speciale samenwerking met de Middellandse Zeeregio – worden behandeld als afzonderlijke instrumenten met een en hetzelfde doel. Als de vraag wordt gesteld wie er voor deze instrumenten zorg moet dragen, dan is het antwoord: de Commissie en het Parlement, kortom de echte Gemeenschapsinstellingen, en in het bijzonder commissaris Füle, die naar mijn oordeel uitstekend werk in dit opzicht verricht.</p>
    </intervention>
    <intervention id="4-030" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">Mijnheer de Voorzitter, als voormalige rapporteur voor het Europees nabuurschapsbeleid in het vorige Parlement zou ik tegen commissaris Füle willen zeggen dat ik sceptisch blijf over de vraag of we Marokko en Moldavië werkelijk onder één beleidsparaplu kunnen combineren. De ontwikkelingen rond het Oostelijk Partnerschap en het Euromed/Barcelona-proces weerspiegelen tot op zekere hoogte mijn zorgen.</p>
      <p sl="en">Uiteraard hoop ik nog steeds dat Oekraïne, Moldavië en een democratisch Belarus zich eens bij de Europese Unie kunnen aansluiten. Toch ben ik het er wel degelijk mee eens dat er meer grensoverschrijdende ENPI-financiering beschikbaar moet worden gemaakt om kwesties op te lossen als de bevroren conflicten van Transnistrië tot Nagorno-Karabach, een regio die mij in het bijzonder zorgen baart en die nog nooit financiële middelen van de Commissie heeft gehad. Er bestaat op dit moment een reëel risico dat de spanningen gaan escaleren, of zelfs dat er opnieuw vijandelijkheden uitbreken tussen Armenië en Azerbeidzjan inzake Nagorno-Karabach, in het bijzonder nu Azerbeidzjan veel oliedollars heeft.</p>
      <p sl="en">In zuidelijke richting zou het oplossen van de kwestie van de Westelijke Sahara en het bestrijden van religieus fundamentalisme, in het bijzonder in seculiere landen als Egypte en Tunesië, ook een terrein kunnen zijn waarop grensoverschrijdende samenwerking een prioriteit zou kunnen worden. Helaas gaat het voor de meeste landen van het Europees nabuurschapsbeleid alleen maar om bilaterale betrekkingen met de EU in Brussel, en hebben ze weinig tot geen echte belangstelling voor onderlinge regionale integratie of voor grensoverschrijdende samenwerking.</p>
    </intervention>
    <intervention id="4-031" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Goede betrekkingen tussen buurlanden vormen de basis voor het vreedzaam naast elkaar bestaan van naties. Wanneer financiële middelen worden geïnvesteerd in het verbeteren van de relaties tussen naties en hun buurlanden, zorgt dat voor een betere co-existentie van deze landen, voor rust en vrede in de regio's, en – wanneer deze middelen verstandig worden ingezet – ook voor economische groei, die gestimuleerd wordt door een groter vertrouwen in de betrekkingen met buurlanden en meer samenwerking in gezamenlijke projecten.</p>
      <p sl="sk">De ondersteuning van grensoverschrijdende samenwerking of het Europees nabuurschaps- en partnerschapsinstrument moet een flexibele vorm hebben, zodat zij kan aansluiten bij het Europees beleid ten aanzien van het gebied of de regio in kwestie. Wat de toepassing betreft, is het zaak de voorbereiding en uitvoering van afzonderlijke projecten zoveel mogelijk te vereenvoudigen, en daarbij moeten wij tijdens de looptijd van projecten in elk stadium kunnen beoordelen welke daadwerkelijke voordelen de bestede middelen opleveren. We kunnen in elk geval niet een waaier aan verschillende projecten van de Oostzee tot de Middellandse Zee in één algemeen sjabloon persen, dus het systeem moet ruimte bieden voor de specifieke behoeften van concrete samenwerkingsvormen in een bepaalde regio.</p>
      <p sl="sk">Laten we dus niet bang zijn om, na de correcte evaluatie van de ervaringen tot op heden, verder te gaan en de bestaande mechanismen te moderniseren of te verbeteren. Wij staan wat dit betreft allemaal achter u, commissaris.</p>
    </intervention>
    <intervention id="4-032" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Bij deze gelegenheid wil ik graag melding maken van het gezamenlijke operationele programma voor 2007-2013 van Roemenië, Oekraïne en de Republiek Moldavië. De financiering van dit programma komt van de EU, door middel van het Europees nabuurschaps- en partnerschapsinstrument. Drie projecten van de gemeente Chişinău over straatverlichting, gebruik van hernieuwbare energiebronnen en bioremediatie zijn pas na een jaar het eerste stadium in het selectieproces gepasseerd, hetgeen wijst op een probleem met excessieve bureaucratie.</p>
      <p sl="ro">Hoewel er vooruitgang wordt geboekt, zijn er aanvullende maatregelen nodig. Ik denk dat de procedures voor toegang tot Europese middelen vereenvoudigd moeten worden, dat het toepassingsgebied van het grensoverschrijdend samenwerkingsprogramma moet worden uitgebreid en dat de tijdslimiet voor het beoordelen van projecten moet worden beperkt. Daarom ben ik van mening dat, in de toekomst, de toepassing van het Europees nabuurschaps- en partnerschapsinstrument op het gebied van grensoverschrijdende samenwerking gebaseerd moet zijn op principes van efficiëntie en samenhang.</p>
    </intervention>
    <intervention id="4-033" speaker_id="96800" name="Marek Henryk MIGALSKI" is_mep="True" mode="spoken" nationality="Poland" birth_date="14-01-1969" birth_place="Racibórz" p_group="European Conservatives and Reformists Group" m_state="PL">
      <p sl="pl">Commissaris, mijns inziens is uitbreiding van de Unie naar het oosten – en ik weet dat u dat onderwerp uitstekend aanvoelt en begrijpt – een van de belangrijkste verplichtingen van de Europese Unie. Dit hangt namelijk niet alleen samen met onze morele plicht, maar ook met ons politieke belang, en met het feit dat het in ons hoogste belang is, ik bedoel in het belang van diegenen die al lid van de EU zijn, dat de sfeer van politieke stabiliteit, economische stabiliteit en politieke transparantie uitgebreid wordt naar het oosten.</p>
      <p sl="pl">Uitbreiding van de Europese Unie naar landen als een democratisch Belarus, Oekraïne en Moldavië, zoals hier al besproken is, maar ook Georgië en andere landen die voorheen tot de invloedssfeer van de Sovjet-Unie behoorden, is in feite in het hoogste belang van de hele Europese Unie en in het hoogste belang van die landen die op dit moment niet tot de Europese Unie behoren. Ik denk dat alle politieke partijen in dit Parlement u zullen steunen in uw streven ervoor te zorgen dat de integratie zo snel mogelijk en zo effectief mogelijk plaatsvindt.</p>
    </intervention>
    <intervention id="4-034" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">Voorzitter, commissaris, bij de laatste regeringswisseling in Oekraïne en Kiev heb ik opgemerkt en nauwlettend gadegeslagen dat er een toenemende versterking plaatsvindt van de Russische en Oekraïense geheime dienst, en zelfs een onderlinge vervlechting.</p>
      <p sl="nl">Oekraïne ligt tussen de Europese Unie en Rusland. Vanuit de geschiedenis zijn de sterke Russische invloeden in Oekraïne natuurlijk evident, maar als je een dergelijke ontwikkeling ziet vraag ik mij af - en dat is ook mijn vraag aan u - in hoeverre het Europese nabuurschapbeleid hier niet op een groot probleem stuit met deze versterking van de Russische invloeden in Oekraïne en Kiev. Dat geldt zeker ook voor de meer pro-Westers georiënteerde krachten in Oekraïne.</p>
    </intervention>
    <intervention id="4-035" speaker_id="95017" name="Iosif MATULA" is_mep="True" mode="spoken" nationality="Romania" birth_date="23-08-1958" birth_place="Tamasda" p_group="Group of the European People's Party (Christian Democrats)" m_state="RO">
      <p sl="ro">Grensoverschrijdende samenwerking is een van de belangrijkste manieren om een verenigd, uitgebreid Europa te creëren zonder scheidslijnen. Een belangrijke rol in dit proces spelen het gezamenlijk operationeel programma, het Europees nabuurschaps- en partnerschapsinstrument en het programma voor grensoverschrijdende samenwerking tussen Roemenië, Oekraïne en Moldavië voor de periode 2007-2012, dat meer dan 126 miljoen euro te verdelen heeft.</p>
      <p sl="ro">Als EU-lidstaat helpt Roemenië dit programma uit te voeren samen met twee landen uit het Oostelijk Partnerschap. Hierdoor kan financiering worden geregeld voor concrete maatregelen, gericht op het bereiken van de doelstellingen van het Europese nabuurschapsbeleid. De uitvoering van het programma, dat nog steeds een zeer moeilijk proces is, wordt vergemakkelijkt door de inwerkingtreding dit jaar van de overeenkomst over lokaal grensoverschrijdend verkeer tussen Roemenië en de Republiek Moldavië. Via een vergelijkbare overeenkomst konden ook tussen Roemenië en Oekraïne dezelfde faciliteiten worden bewerkstelligd.</p>
      <p sl="ro">Daarnaast helpt de geboekte vooruitgang in het beheren van de oostelijke grens Roemenië bij de voorbereiding voor de aanstaande toetreding tot het Schengengebied. Tot slot: de strategie voor het Donaugebied die op dit moment wordt opgesteld door de EU kan een nieuwe impuls geven aan grensoverschrijdende samenwerking met de Republiek Moldavië en Oekraïne. Dit is een voorbeeld van hoe regionaal beleid en buitenlands beleid elkaar perfect kunnen aanvullen en altijd positieve resultaten kunnen opleveren.</p>
    </intervention>
    <intervention id="4-036" speaker_id="96749" name="Andrew Henry William BRONS" is_mep="True" mode="spoken" nationality="United Kingdom" birth_date="16-06-1947" birth_place="London" p_group="Non" m_state="GB">
      <p sl="en">Mijnheer de Voorzitter, als je echt wilt weten wat iemand van plan is, moet je naar hem luisteren terwijl hij tegen je zegt wat hij niet wil gaan doen.</p>
      <p sl="en">De beschrijving die de Europese Unie van haar nabuurschapsbeleid geeft, klinkt als een oude man met een dubieuze reputatie die gewapend met een zak snoepjes uitlegt hoe onschuldig zijn motieven wel niet zijn. Het Europees nabuurschapsbeleid gaat niet over lidmaatschap van de Europese Unie, zegt zij. Maar we hebben wel degelijk een paar snoepjes in de vorm van actieplannen inzake economische en maatschappelijke samenwerking en ontwikkeling, die bijdragen aan duurzame groei in de partnerlanden.</p>
      <p sl="en">Benadrukt moet worden dat de motieven van de Europese Unie boven elke blaam verheven zijn, net zo onschuldig als die van de oude man met de dubieuze reputatie. Zij wil de aangrenzende staten niet in bezit nemen om er iets onfatsoenlijks mee te doen; zij wil slechts over gemeenschappelijke waarden praten. In het Engelse recht hebben ze hier een naam voor: het wordt "grooming" genoemd.</p>
      <p sl="en">Ik heb een advies voor de buurlanden: praat niet met vreemden die snoepjes bij zich hebben. Behoud de deugd van uw soevereiniteit en vermijd dat u omgekocht wordt om uw land te verraden, zelfs door mensen met de zuiverste motieven.</p>
    </intervention>
    <intervention id="4-038" speaker_id="101954" name="Jan KOZŁOWSKI" is_mep="True" mode="spoken" nationality="Poland" birth_date="01-01-1946" birth_place="Wałcz" p_group="Group of the European People's Party (Christian Democrats)" m_state="PL">
      <p sl="pl">Allereerst wil ik de commissaris bedanken voor zijn feitelijke presentatie. Ik ben ervan overtuigd dat niet alleen de analyse van de Commissie, waarin zij de tussen 2007 en 2009 opgedane ervaring beschrijft, maar ook het debat van vandaag een bijdrage zal leveren aan een betere tenuitvoerlegging van de strategische doelen van grensoverschrijdende samenwerking in het kader van het Europees nabuurschaps- en partnerschapsinstrument, ofwel ENPI. Ik zal niet ingaan op procedurele wijzigingen en waarom het van vitaal belang is de procedures te vereenvoudigen, aangezien ten minste drie voorgaande sprekers dit punt al aan de orde hebben gesteld. Voor de correcte aanwending van Europese middelen is het echter van substantieel belang dat er op zowel regionaal als lokaal niveau een goede bestuurlijke capaciteit wordt opgebouwd. Dit in aanmerking genomen, zou ik de Commissie willen vragen hoe zij de samenwerking denkt te zullen ondersteunen tussen enerzijds regionale en lokale onafhankelijke bestuursorganen in de Europese Unie en anderzijds hun partners in het kader van ENPI, en dan in het bijzonder de landen die tot het Oostelijk Partnerschap behoren.</p>
      <p sl="pl">Ten tweede zou ik, aangezien de doelstellingen van grensoverschrijdende samenwerking zoals gepresenteerd door de Commissie doelstellingen voor de lange termijn zijn, willen vragen hoe dit programma ertoe zou kunnen bijdragen de mobiliteit van jongeren te vergroten. Dit is, zoals we weten, een van de prioriteiten van de ontwerpbegroting voor de komende jaren, en het is een effectieve manier om de samenwerking tussen de Europese Unie en deze buurlanden te versterken.</p>
    </intervention>
    <intervention id="4-039" speaker_id="33982" name="Marian-Jean MARINESCU" is_mep="True" mode="spoken" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="ro">Het Europees Parlement heeft continu campagne gevoerd voor een uitbreiding van het financiële pakket voor het Europese nabuurschaps- en partnerschapsinstrument. Er zijn echter obstakels die de uitvoering ervan belemmeren, vanwege ingewikkelde procedures en een gebrek aan flexibiliteit in de regels voor het aanvragen van financiering uit het Europees nabuurschaps- en partnerschapsinstrument, waardoor er geen verzoeken tot het indienen van voorstellen worden gedaan. Ik roep de Commissie op om uitgebreide steun te verlenen aan de landen die het via dit instrument toegekende budget niet hebben kunnen absorberen, en het initiatief van deze maand te herhalen.</p>
      <p sl="ro">Het is absoluut noodzakelijk dat de voor dit instrument geoormerkte middelen die nog niet zijn gebruikt, worden overgedragen naar een ander programma voor grensoverschrijdende samenwerking. Uiteraard moet worden vermeden dat er dubbele financiering ontstaat via het grensoverschrijdende samenwerkingsprogramma en andere programma’s met betrekking tot het Europees nabuurschaps- en partnerschapsinstrument.</p>
      <p sl="ro">Tot slot wil ik de commissaris bedanken voor zijn inspanningen in de betrekkingen tussen de EU en de Republiek Moldavië.</p>
    </intervention>
    <intervention id="4-040" speaker_id="2341" name="Michael GAHLER" is_mep="True" mode="spoken" nationality="Germany" birth_date="22-04-1960" birth_place="Frankfurt/Main" m_state="DE">
      <p sl="de">Mijnheer de Voorzitter, commissaris, ik twijfel er niet aan dat wij het erover eens zijn dat Oekraïne wat betreft omvang en invloed het belangrijkste land is dat onder het nabuurschapsbeleid valt, en ik ben dan ook echt verbijsterd over de ontwikkelingen in de binnenlandse politieke situatie de afgelopen maanden – het is inderdaad een stap terug, een hersovjetisering in een ongelooflijk tempo. Vorige week, toen de heer Janoekovitsj in Brussel was, was de grote bezorgdheid die wij hadden moeten uitdrukken met betrekking tot de ontwikkelingen aldaar, op geen enkele wijze terug te vinden in de openbare verklaringen, voor zover ik het kan beoordelen.</p>
      <p sl="de">Het gaat hier om plaatselijke verkiezingswetgeving die op een dusdanige wijze wordt gemanipuleerd dat de politieke pluraliteit niet langer is gewaarborgd. Partijen die zich onder de nieuwe wetgeving laten registreren, krijgen geen vergunning. De geheime dienst pakt zijn oude verwerpelijke praktijken weer op. Ik maak mij echt grote zorgen en ik geloof dat de mondelinge verklaringen die door de huidige regering ten aanzien van Europa worden afgelegd, slechts mooie woorden zijn en geenszins de realiteit weergeven. Wat bent u van plan te doen om een heldere boodschap aan Oekraïne te geven?</p>
      <a text="(Applaus)"/>
    </intervention>
    <intervention id="4-041" speaker_id="photo_generic" name="Štefan Füle" is_mep="True" mode="spoken">
      <p sl="en">lid van de Commissie . − Mijnheer de Voorzitter, geachte afgevaardigden, dit is niet de eerste keer dat ik het woord tot u heb gericht, maar ik heb voor het eerst vele vragen gekregen die in feite buiten het kader van de oorspronkelijke vraag vallen. Ik juich dat toe en ik hoop dat ik een nadere toelichting kan geven.</p>
      <p sl="en">Terugkomend op de oorspronkelijke vragen waarmee we onze discussie zijn begonnen: ik ben het absoluut eens met degenen die van mening zijn dat grensoverschrijdende samenwerking een manier is om grenzen zo veel mogelijk te doen oplossen, in het bijzonder wanneer we het hebben over de contacten tussen mensen. De tijd van de muren behoort tot het verleden en de grensoverschrijdende samenwerkingsprogramma’s leveren een aanzienlijke bijdrage aan dat feit.</p>
      <p sl="en">Laat ik beginnen met de timing van de verschillende stappen. Ik heb reeds in mijn verklaring vermeld dat de Commissie momenteel bezig is met een tussentijdse evaluatie van de grensoverschrijdende samenwerking; die zal in december 2010 gereed zijn. Wat de ENPI-verordening betreft, die werd in de tussentijdse evaluatie ervan in 2009 aan een kritisch onderzoek onderworpen. Over alle financiële toewijzingen zal dan eind dit jaar duidelijkheid worden verschaft en we zullen voor het einde van volgend jaar wetgevingsvoorstellen over het zogenoemde ENPI II indienen, hoewel we daarmee reeds in de toekomst kijken, na 2013.</p>
      <p sl="en">Over de kwestie die hiermee te maken heeft – en zo staan de zaken ervoor wat de financiële middelen en Rusland betreft – kan ik zeggen dat alles op tijd is, wanneer we de moeilijkheden die ik heb genoemd in aanmerking nemen. Alles is op tijd als het gaat om de financiële middelen van de EU. Er zijn wat kleine vertragingen in het toevoegen van het Russische geld door enkele technische problemen aan hun kant, maar die zouden spoedig opgelost moeten zijn.</p>
      <p sl="en">De heer Brok heeft absoluut gelijk met betrekking tot de vraag hoe het regionale beleid van de EU en de territoriale samenwerking aan de buitengrenzen van de EU gecombineerd zouden moeten worden; ik zou het niet beter hebben kunnen verwoorden. Onze instrumenten zijn erop gericht om deze samenwerking zo gemakkelijk mogelijk te maken en regio’s in de lidstaten van de EU en in onze partnerlanden bij elkaar te brengen. Op dit punt ben ik er vast van overtuigd dat onze discussie van vandaag niet op zichzelf zou moeten worden gezien, maar hopelijk een impuls geeft aan een nauwere interactie met velen van u. Ik heb vele afgevaardigden met ruime ervaring op dit gebied beluisterd, daarom zal ik graag alle communicatiekanalen die we tot onze beschikking hebben gebruiken – terwijl we tegelijkertijd ook creatief zijn en enkele andere informele kanalen toevoegen – om die ervaring zo goed mogelijk te benutten, omdat het belangrijk is dat we wat deze bijzondere kwestie betreft, de grensoverschrijdende samenwerking, slagen voor de toetsing aan de realiteit.</p>
      <p sl="en">Het is echter belangrijk dat we ook wat betreft het nabuurschapsbeleid slagen voor een toetsing aan de realiteit, en ik juich het feit toe dat een aantal van u deze kwestie naar voren heeft gebracht. U weet dat wij samen met de hoge vertegenwoordiger en vicevoorzitter van de Commissie, mevrouw Ashton, inderdaad een evaluatieproces van ons nabuurschapsbeleid in gang hebben gezet. Met het laatste nabuurschapspakket, dat we in het voorjaar hebben gepresenteerd, zijn niet alleen de zaken die het afgelopen jaar zijn bereikt geëvalueerd, maar ook de dingen die gedurende de hele vijf jaar zijn bereikt.</p>
      <p sl="en">Met mevrouw Ashton hebben wij gemeend dat dit een uitstekende basis was om over een aantal vragen na te denken. Is ons beleid juist? Gaan we de goede kant op? Hebben onze partners het gevoel dat zij medeverantwoordelijk zijn voor dit beleid? Gebruiken we de juiste instrumenten? Hebben we de benodigde middelen? En ook de volgende vragen zijn relevant: praten we nog steeds over het nabuurschapsbeleid in termen van instrumenten en omschrijven we het doel van nabuurschapsbeleid nog steeds als het waarborgen van vrede, stabiliteit en welvaart aan de grenzen van de Europese Unie?</p>
      <p sl="en">Zouden we het niet op zijn minst ook over de volgende vragen moeten hebben: is er een eindspel voor dit beleid? Is er een doel dat we nauwkeurig zouden kunnen omschrijven? Is er iets wat het voor onze partners aantrekkelijker zou maken om met ons te werken en samen te werken? Dit zijn de vragen die we met de lidstaten zijn gaan oppakken, met onze partnerlanden, denktanks en organisaties uit het maatschappelijk middenveld, maar uiteraard ook met u. We proberen nu met de voorzitter van de Commissie buitenlandse zaken om geschikte data en tijden te vinden. Nogmaals, inzake deze specifieke kwestie probeer ik op een creatieve manier informele contacten met u aan te gaan, omdat dit een heel belangrijke kwestie is en ik hoop ten zeerste dat we, door komend voorjaar een nieuw nabuurschapspakket te presenteren, klaar zullen zijn om onze partners en de rest van de wereld deelgenoot te maken van de uitkomsten van deze evaluatie van het beleid.</p>
      <p sl="en">De beleidsevaluatie zal niet slechts geconcentreerd zijn op de drie pijlers zoals we die vandaag de dag kennen: politieke associatie, economische integratie en de mobiliteitskwestie. We zullen ons ook zeer zeker concentreren op de vraag hoe onze waarden in dit nieuwe beleid weerspiegeld moeten worden, over hoe we ons betoog over mensenrechten en fundamentele vrijheden sterker kunnen maken, niet alleen in bepaalde delen van onze nabuurschapslanden, maar over de hele linie. Daarnaast hebben we enkele concrete kwesties te bespreken met landen als Oekraïne en Tunesië en met enkele andere. Maar dit is betrokkenheid, die ons naar de onderhandelingstafel zal brengen, en juist onze steun en volharding met betrekking tot deze rollen zal die landen helpen om een geschikt niveau te bereiken.</p>
      <p sl="en">Wat betreft de specifieke vraag over Rusland en Oekraïne van de geachte afgevaardigde de heer Belder zou ik nog even willen toevoegen dat ik ten zeerste hoop dat onze samenwerking met de partners, en in het bijzonder met Oekraïne, niet zal worden gebaseerd op een wedstrijd met enig derde land en dat er geen nulsomspel zal worden gespeeld, maar een win-winsituatie zal zijn die de situatie in de regio als geheel verbetert.</p>
      <p sl="en">Ik ben vast niet op al uw vragen ingegaan, maar ik zal ernaar kijken in de loop van de evaluatie van het grensoverschrijdendesamenwerkingsbeleid en ik zal ook een manier vinden om ze schriftelijk te beantwoorden, omdat ik vind dat ze belangrijk zijn en dat we er in het kader van dit evaluatieproces opnieuw op moeten ingaan.</p>
      <p sl="en">Laat ik nog één specifiek antwoord geven, over de gedachte om deze programma’s van het directoraat-generaal Buitenlandse betrekkingen naar het directoraat-generaal Regionaal beleid over te hevelen. Ik denk niet dat dit een oplossing is voor de uitdagingen die ik in het begin heb genoemd. Integendeel, het zou betekenen dat de kwestie van het buitenlands beleid – die wel degelijk bestaat – genegeerd zou worden, en ik ben er zeker van dat de wil groot is om binnen het huidige kader een manier te vinden om de programma’s beter te laten werken.</p>
      <p sl="en">Voor nu wil ik u hartelijk bedanken voor de discussie over deze specifieke kwestie. Dank u zeer voor een aantal goede ideeën die we ook met u zullen bespreken wanneer we dit evaluatieproces van het nabuurschapsbeleid doornemen.</p>
    </intervention>
    <intervention id="4-042" speaker_id="2323" name="Rainer WIELAND" is_mep="True" mode="spoken" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="nl">Het debat is gesloten.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="4-043" speaker_id="1759" name="Dominique BAUDIS" is_mep="True" mode="written" nationality="France" birth_date="14-04-1947" birth_place="Paris" p_group="Group of the European People's Party (Christian Democrats)" m_state="FR">
      <p sl="fr">Grensoverschrijdende samenwerking is van essentieel belang voor onze naburige landen. Hoe kan men een bloeiende en duurzame economie hebben als de grenzen gesloten zijn? Samenwerking maakt een betere grensbewaking en een intelligent beheer van migratiestromen mogelijk. Sommige van onze naburige regio's, zoals de Maghreb, zijn echter niet in staat tot samenwerken. Waar de grensoverschrijdende samenwerking tussen onze buren tot een stilstand is gekomen, ligt daar in de meeste gevallen een nooit opgelost conflict met een lange geschiedenis aan ten grondslag. Het is uiteraard van cruciaal belang dat we onze buren de middelen geven om samen te werken. Voor een goed gebruik van de toegewezen budgetten, is het nodig dat de Europese Unie − met andere woorden, u, meneer Füle, en vooral mevrouw Ashton − aanwezig is op het politieke toneel. De Unie moet zich in een positie bevinden waarin ze invloed kan uitoefenen, kan worden gehoord en gerespecteerd. Anders is de Unie voor het Middellandse Zeegebied gedoemd te mislukken. Bovendien genereert het Europees nabuurschaps- en partnerschapsinstrument een hoop papierwerk en lijdt het onder zijn complexiteit en zelfs ondoorzichtigheid. Het Parlement heeft bijna geen recht tot inzage in de strategische documenten en de nationale indicatieve programma's. We moeten vaker geraadpleegd en beter geïnformeerd worden, en de procedure moet worden vereenvoudigd.</p>
    </intervention>
  </section>
  <section id="creitem3" title="3. Invoer in de EU van in Chinese werkkampen geproduceerde goederen (debat)">
    <intervention id="4-045" speaker_id="2323" name="Rainer WIELAND" is_mep="True" mode="spoken" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="nl">Aan de orde is de verklaring van de Commissie over de invoer in de EU van in Chinese werkkampen geproduceerde goederen.</p>
    </intervention>
    <intervention id="4-046" speaker_id="photo_generic" name="Štefan Füle" is_mep="True" mode="spoken">
      <p sl="en">lid van de Commissie. − Mijnheer de Voorzitter, geachte afgevaardigden, de in deze vraag naar voren gebrachte kwestie heeft inderdaad betrekking op de fundamentele mensenrechten die aan de Europese Unie ten grondslag liggen en die een centrale rol spelen bij de uitvoering van het externe beleid.</p>
      <p sl="en">Ik kan u verzekeren dat de Commissie zich verbonden heeft met de mensenrechten en ook met de conventies van de Internationale Arbeidsorganisatie, onder andere over dwangarbeid. Tegelijkertijd kent u ook de gevoeligheid van deze kwestie in onze betrekkingen met China.</p>
      <p sl="en">De Commissie is het volledig met het Europees Parlement eens dat het systeem van de Chinese werkkampen, laogai genaamd, op geen enkele manier te verenigen valt met universeel geaccepteerde ideeën over mensenrechten en met China’s ambitie om een moderne en ontwikkelde maatschappij te worden. Het in stand houden van dit stelsel is ook volledig in strijd met China’s voornemen om het door haar twaalf jaar geleden ondertekende Internationaal Verdrag inzake burgerrechten en politieke rechten te ratificeren.</p>
      <p sl="en">Het is inderdaad goed mogelijk dat de Europese Unie te maken heeft met de invoer van goederen die in laogai-kampen zijn gemaakt onder omstandigheden die wij veroordelen. Het is echter uiterst lastig om te beoordelen of – en welke - uit China ingevoerde producten zijn gemaakt in laogai-kampen.</p>
      <p sl="en">Als gevolg van eerdere vragen van het Europees Parlement - en ook van burgerrechtenorganisaties - heeft de Europese Unie deze kwestie de afgelopen jaren voortdurend bij China onder de aandacht gebracht, in het bijzonder tijdens de tweejaarlijkse mensenrechtendialoog met China.</p>
      <p sl="en">In dit verband heeft de Europese Unie benadrukt dat het laogai-stelsel in strijd is met verschillende artikelen van het Internationaal Verdrag inzake burgerrechten en politieke rechten, met name artikel 8, het verbod op dwangarbeid en verplichte arbeid en artikel 9, het verbod op willekeurige gevangenhouding.</p>
      <p sl="en">Tot op heden heeft de Europese Unie gekozen voor een positieve benadering van China en niet voor het instellen van een invoerverbod. Er zijn echter grenzen aan deze benadering, die tot nog toe niet heeft geleid tot een aanwijsbare verandering in het Chinese beleid ten aanzien van lagaoi-kampen.</p>
      <p sl="en">We moeten ook vaststellen dat China niet het enige land is waar het vervaardigen van goederen in de gevangenis een zorgelijke kwestie is. De Commissie staat er daarom voor open opnieuw de discussie te voeren over de juiste methode om landen onder druk te zetten die producten in gevangenissen laten maken en daarbij de fundamentele mensenrechten en de conventies van de Internationale Arbeidsorganisatie schaden. Deze discussie moet echter niet alleen tot China worden beperkt maar over alle betrokken landen gaan.</p>
      <p sl="en">Wij zien uit naar andere standpunten die het Parlement over deze kwestie heeft en wij houden u van verdere ontwikkelingen op de hoogte.</p>
    </intervention>
    <intervention id="4-047" speaker_id="2341" name="Michael GAHLER" is_mep="True" mode="spoken" nationality="Germany" birth_date="22-04-1960" birth_place="Frankfurt/Main" m_state="DE">
      <p sl="de">namens de PPE-Fractie . – Mijnheer de Voorzitter, het is een gelukkig toeval dat wij dit debat voeren in dezelfde vergaderperiode als de beraadslagingen met betrekking tot de komende top tussen de EU en China. De kwestie van de Chinese werkkampen, laogai, heeft repercussies voor zowel het handelsbeleid als het mensenrechtenbeleid. Ik zou in dezen de nadruk willen leggen op het mensenrechtenbeleid.</p>
      <p sl="de">Gevangenen in de Chinese laogai-kampen worden gedwongen slavenarbeid te verrichten onder het cynische motto "hervorming door arbeid". Dit immense netwerk van kampen voor gedwongen arbeid is een schending van de mensenrechten. De gevangenisomstandigheden zijn ontstellend en onacceptabel voor de Europese partners van China. Zij vormen een flagrante bespotting van de universele mensenrechten, die de Volksrepubliek niet later dan twaalf jaar geleden toezegde te zullen naleven, toen het land het Internationaal Verdrag inzake burgerrechten en politieke rechten ratificeerde.</p>
      <p sl="de">Het Europees Parlement heeft in het verleden al diverse malen het laogai-systeem veroordeeld. Er is echter iets wat moet worden aangemerkt: een laogai-gevangenis draagt een bedrijfsnaam evenals elke overige onderneming, alsof het hier een gewone onderneming betreft, waardoor de ware aard van de producten wordt verborgen, producten die tot stand komen met behulp van gedwongen arbeid. De Verenigde Staten hebben de import van in deze gevangenissen geproduceerde goederen wettelijk verboden en houden de markt gesloten voor deze zogenaamde "ondernemingen". Wij hebben een dergelijk verbod nog niet geïntroduceerd. Commissaris, u zei dat het moeilijk is om te bepalen wat de herkomst is van producten. Wij kennen echter de namen van deze ondernemingen, die in werkelijkheid gevangenissen zijn. De Verenigde Staten hebben reeds specifieke ervaring met betrekking tot hoe deze producten van de markt kunnen worden geweerd. De vraag is of u bereid bent kennis te nemen van deze bedrijfslijsten en een specifiek gesprek met de Verenigde Staten aan te gaan over hoe wij op dit vlak iets kunnen bereiken?</p>
      <p sl="de">Zal de Europese Unie erop aandringen dat China de speciale VN-rapporteur voor foltering spoedig toestemming verleent om de gevangenissen van zijn keuze te bezoeken, met name die in Xinjiang en Tibet?</p>
    </intervention>
    <intervention id="4-048" speaker_id="97014" name="Karin KADENBACH" is_mep="True" mode="spoken" nationality="Austria" birth_date="19-04-1958" birth_place="Wien" p_group="Group of the Progressive Alliance of Socialists and Democrats in the European Parliament" m_state="AT">
      <p sl="de">namens de S&amp;D-Fractie . – Mijnheer de Voorzitter, commissaris, ik zou mijn bijdrage willen beginnen met te zeggen dat de Fractie van de Progressieve Alliantie van Socialisten en Demoraten in het Europees Parlement zeer geïnteresseerd is in constructieve betrekkingen met de Volksrepubliek China. Uw antwoord van vandaag stelde mij echter enigszins teleur, aangezien het weinig concreets bevatte. Feitelijk hebt u weinig meer gedaan dan de aandacht vestigen op de huidige situatie, waarbij u zich tracht te verbergen achter het feit dat het een complexe zaak betreft. Dit is geen acceptabel excuus, te meer daar andere landen, waaronder de Verenigde Staten, zoals wij zojuist hoorden, er reeds in geslaagd zijn zeer heldere oplossingen te vinden.</p>
      <p sl="de">Een positieve handelsbalans met China is iets wat ik voor ons allemaal zou verwelkomen, maar mag geen excuus vormen om de ogen te sluiten voor ernstige schendingen van de mensenrechten. Ik twijfel er niet aan dat China en zijn vertegenwoordigers er alles aan doen de zeer gecompliceerde situatie in China– bloei en groei van de economie aan de kust en in de grote steden en toenemende armoede op het platteland – op te lossen. Deze situatie leidt tot een absoluut verstoord evenwicht in de maatschappelijke structuur van het land. Dit kan echter geen excuus zijn dat wij er niet alles aan doen om de import van deze goederen in Europa, bedoeld of onbedoeld, te voorkomen. Wij hebben tal van maatregelen tot onze beschikking; wij kunnen zorgen dat bedrijven in Europa zich bewust worden van deze problematische producten. De namen van deze dekmantelbedrijven die handelen in goederen die afkomstig zijn van de laogai-kampen zijn bekend. Ook weten wij wie de leveranciers zijn. Het heeft niet zo veel zin als wij in Europa zorgen dat de meeste bedrijven hier een voortreffelijk voorbeeld geven door een verklaring af te geven dat de mensenrechten bij alle bedrijfsactiviteiten worden gerespecteerd, als wij er tegelijk niets aan doen om te zorgen dat zij zich ook echt aan deze toezegging houden.</p>
      <p sl="de">Ik zie mijzelf als een vertegenwoordiger van de consument, die er zeker van wil zijn dat als hij producten koopt van Chinese herkomst, deze producten niet het product zijn van gedwongen arbeid. Wij besteden reeds extra aandacht aan producten die voortkomen uit kinderarbeid. In dit opzicht is er al veel gebeurd. Ik verwacht van de Commissie dat zij met specifieke voorstellen komt, zoals een kwaliteitskeurmerk. Ik wil dat er een verbod komt op producten waarvan bewezen kan worden dat deze afkomstig zijn van deze bronnen en ik wil tegelijkertijd dat een opbouwende en effectieve dialoog met China wordt voorgezet. Ik geloof dat er aan de kant van de Chinese regering bereidheid bestaat deze dialoog voort te zetten. China heeft er tevens belang bij om zijn mensenrechtentoestand te verbeteren. Laten wij proberen dit te bereiken door middel van een dialoog. Wij moeten echter niet de ogen sluiten voor schendingen van de mensenrechten, enkel en alleen omdat de handelsbetrekkingen zo belangrijk zijn.</p>
    </intervention>
    <intervention id="4-049" speaker_id="840" name="Charles GOERENS" is_mep="True" mode="spoken" nationality="Luxembourg" birth_date="06-02-1952" birth_place="Ettelbruck" m_state="LU">
      <p sl="fr">namens de ALDE-Fractie. – Mijnheer de Voorzitter, er zijn volgens de schattingen van de niet-gouvernementele organisaties meer dan duizend kampen, drie tot vijf miljoen mensen zijn gevangengezet, bijna allemaal wegens bedreiging van de staatsveiligheid, en er doen geruchten de ronde over orgaanhandel. Deze lijst is niet eens volledig en hij is al zeer zorgbarend. De dwangarbeidskampen in China zijn een echte schande.</p>
      <p sl="fr">De reactie van de internationale gemeenschap blijft echter bedeesd. Wat we eigenlijk willen van de Europese Unie, is dat ze laat zien dat ze stappen zet, uiteraard voorzichtige stappen, maar niettemin stappen die ertoe kunnen leiden dat alle handelspartners van China één front vormen om China te dwingen tot echte concessies. Er zijn al taakgroepen opgericht voor minder belangrijke zaken.</p>
    </intervention>
    <intervention id="4-050" speaker_id="96800" name="Marek Henryk MIGALSKI" is_mep="True" mode="spoken" nationality="Poland" birth_date="14-01-1969" birth_place="Racibórz" p_group="European Conservatives and Reformists Group" m_state="PL">
      <p sl="pl">namens de ECR-Fractie . – Commissaris, ik sluit mij aan bij degenen die uw speech nogal teleurstellend vonden. Dit zou namelijk een cruciale kwestie voor ons moeten zijn. Er zitten ongeveer zeven miljoen mensen in die kampen. Deze mensen worden zeer vaak onderdrukt vanwege hun religieuze of politieke overtuigingen. Het zou onze morele en politieke verantwoordelijkheid moeten zijn dit te bestrijden.</p>
      <p sl="pl">Het is moeilijk om bij dit gevangenissysteem niet de associatie te hebben met de goelags van de Sovjet-Unie. En de naam ervan doet zelfs sterk denken aan het beroemde opschrift boven de toegang tot het nazi-Duitse concentratiekamp Auschwitz-Birkenau, "Arbeit macht frei", want ‘"laogai"’ betekent ‘"verbeteren door werk"’. We mogen dit dus niet gewoon negeren en dit onderwerp moet absoluut centraal staan in elk overleg tussen de Europese Unie en China en ook, zoals ik het zie, in elk overleg tussen een lidstaat en China. Dit is een cruciale kwestie en ik doe een beroep op de commissaris dit onderwerp bij elke bijeenkomst met de Chinese autoriteiten op de agenda te plaatsen.</p>
    </intervention>
    <intervention id="4-051" speaker_id="96858" name="Marie-Christine VERGIAT" is_mep="True" mode="spoken" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">namens de GUE/NGL-Fractie. – Mijnheer de Voorzitter, we weten allemaal hoe het gesteld is met de democratie en de mensenrechten in China. We hebben het zojuist over het Europese nabuurschapsbeleid gehad. Deze twee onderwerpen hebben één ding gemeenschappelijk: het economisch realisme voert de boventoon.</p>
      <p sl="fr">In de ogen van degenen die Europa besturen, is China eerst en vooral een grote markt. We mogen de Chinese autoriteiten daarom niet ontstemmen, want ze zouden hun grenzen voor ons kunnen sluiten. Het speelt geen rol dat de politieke repressie nog altijd even groot is. Ik ben de slachtoffers van het Tiananmenplein niet vergeten. Ik ben al de mensen die wegkwijnen in gevangenissen en arbeidskampen of die hun strijd voor democratie en mensenrechten met hun leven moesten bekopen, niet vergeten.</p>
      <p sl="fr">Het laogai-stelsel is inderdaad een verschrikkelijk symbool van wat er gebeurt in China. U hebt ons nogmaals gezegd dat mensenrechten belangrijk zijn voor de Commissie. Dus, commissaris, verschuil u niet achter technische overwegingen. Neem niet langer genoegen met besprekingen met de Chinese regering. U weet goed genoeg hoe uw woorden worden ontvangen bij de Chinese regering. Deze besprekingen zijn voor hen iets wat ze moeten doorstaan.</p>
      <p sl="fr">Uw inleidende toespraak heeft de vragen van mijn collega-Parlementsleden nauwelijks beantwoord. U hebt eigenlijk niets specifieks gezegd. Verschuil u niet achter het feit dat ook andere landen arbeidskampen hebben. U zegt ons dat China aan het moderniseren is. Ik zou zeggen: het hangt ervan af voor wie.</p>
      <p sl="fr">Ik ben geen pro-Amerikaan, in het geheel niet. Maar in dit geval lijkt me dat we op zijn minst dezelfde maatregelen kunnen nemen als de Verenigde Staten. Op het gebied van de veiligheid en zogenaamde bestrijding van het terrorisme kunnen we samenwerken met de Verenigde Staten, ook in het nadeel van de Europese burgers. Waarom kan de Europese Unie niet hetzelfde doen wanneer het gaat om de inachtneming van de mensenrechten?</p>
      <p sl="fr">Commissaris, wanneer zal de Europese Unie de export van producten van laogai-kampen verbieden?</p>
    </intervention>
    <intervention id="4-052" speaker_id="96993" name="Lorenzo FONTANA" is_mep="True" mode="spoken" nationality="Italy" birth_date="10-04-1980" birth_place="Verona" p_group="Non" m_state="IT">
      <p sl="it">namens de EFD-Fractie. – Mijnheer de Voorzitter, commissaris, dames en heren, de woorden die u hebt gesproken waren zeker niet die wij hadden verwacht, want wij hadden een vastberadener reactie op dit onderwerp verwacht: we mogen niet toestaan dat de mensenrechten wijken voor de economie, anders heeft Europa geen bestaansreden meer.</p>
      <p sl="it">Er zitten miljoenen mensen in de laogai, miljoenen mensen van wie de mensenrechten worden geschonden. We mogen vooral niet vergeten dat dit hoe dan ook tevens een probleem voor de Europese economie is, want die producten die op onze markt komen leiden vervolgens tot oneerlijke concurrentie, die ook in Europa economische crises veroorzaakt evenals verlies van het concurrentievermogen en dumping. Dit maakt duidelijk dat, ondanks wat de regering in Peking de laatste jaren heeft gezegd en gedaan, de resultaten helaas niet zichtbaar zijn.</p>
      <p sl="it">De laogai blijven bestaan en helaas worden de rechten van miljoenen mensen - die ook minderheden zijn in deze landen - met de voeten getreden. Wij vinden, en ik hoop dat het zover komt, dat de logica van diplomatie en overleg op dit vlak plaats moeten maken voor een ferme reactie van Europa, die neerkomt op een vastberaden verbod op de invoer van alle producten uit de laogai, wellicht naar het voorbeeld van de Verenigde Staten.</p>
    </intervention>
    <intervention id="4-053" speaker_id="28219" name="Daniel CASPARY" is_mep="True" mode="spoken" nationality="Germany" birth_date="04-04-1976" birth_place="Karlsruhe" m_state="DE">
      <p sl="de">Mijnheer de Voorzitter, wij zijn ons allemaal bewust van het feit dat het laogai-netwerk de façade is van een onacceptabel systeem van gedwongen arbeidskampen in China. Alleen al het bestaan van dit soort arbeidskampen is onacceptabel, maar ik vind het evenzeer weerzinwekkend dat veel van de producten die daar worden vervaardigd ook nog eens hun weg vinden naar onze winkels. Deze arbeidskampen maken niet alleen deel uit van een strafsysteem voor gevangenen, maar stellen de Chinese overheid ook nog eens in staat hiervan de vruchten te plukken en financiële voordelen te genieten. Ook dit is een onacceptabele situatie. Hoe kunnen wij er zeker van zijn dat sommige van deze producten uit de arbeidskampen niet worden aangeboden als deel van de gastvrijheid die wordt geboden aan de delegatie van de Europese Unie die China over veertien dagen bezoekt? Ik vind dit een onverdraaglijke gedachte.</p>
      <p sl="de">Mijnheer Füle, ik ben zeer teleurgesteld in wat u hebt gezegd. In plaats van dat u eindelijk aandacht besteedt aan dit vraagstuk en ons uw oplossingen voorlegt, kondigt u enkel aan dat de Commissie allereerst wil uitzoeken welke landen nog meer gebruikmaken van dubieuze gevangenissen om producten te produceren die onze markten bereiken. U moet eerst maar eens dit ene probleem oplossen. Als u dit probleem hebt opgelost, kunnen wij ons op het volgende probleem gaan richten. Wij moeten oppassen dat wij onze aandacht niet te veel verspreiden, maar zorgen dat wij dit probleem nu eindelijk eens goed aanpakken.</p>
      <p sl="de">Ik roep de Commissie en de Raad op er eindelijk voor te zorgen dat de producten uit deze kampen niet langer worden verkocht in welke Europese winkel dan ook. Dit soort producten willen wij gewoon niet in Europa. Zoals al vele malen is genoemd, hebben onze vrienden in de Verenigde Staten al lang een weg gevonden om deze producten uit hun winkels te weren. Ik roep de Commissie op ervoor te zorgen dat deze met bloed bevlekte producten onze markten niet meer bereiken. Ik ben geheel voor een goed partnerschap met China, maar dit soort kampen en bepaalde overige kwesties zullen altijd een bron van ergernis zijn in onze betrekkingen.</p>
    </intervention>
    <intervention id="4-054" speaker_id="96870" name="Gesine MEISSNER" is_mep="True" mode="spoken" nationality="Germany" birth_date="22-02-1952" birth_place="Uelzen" p_group="Group of the Alliance of Liberals and Democrats for Europe" m_state="DE">
      <p sl="de">Mijnheer de Voorzitter, commissaris, u hebt gezegd dat de mensenrechten behoren tot de kernwaarden van de Europese Unie. In december vorig jaar hebben wij vol trots het Verdrag van Lissabon en het daaraan verbonden wettelijk bindende Verdrag tot bescherming van de rechten van de mens ondertekend. Wat u zei is absoluut waar en van cruciaal belang: wij moeten de mensenrechten verdedigen waar wij maar kunnen en wij moeten deze beginselen tevens laten prevaleren bij al onze handelsactiviteiten.</p>
      <p sl="de">Zoals u al aangaf, is dit een lastige kwestie. Maar zoals eveneens is aangegeven, bestaat er reeds een lijst van kampen die laogai-producten produceren. Ik heb hier een boek met alle relevante informatie. Hierin kunt u vinden welke gevangenissen welke producten produceren en onder welke naam zij dat doen. Kortom, het is goed mogelijk deze zaak goed te onderzoeken. Dat is bijvoorbeeld waarom de Laogai Research Foundation, die zowel internationaal als binnen Europa actief is – ik zeg dit mede omdat de heer Müller vandaag bij ons is – commissaris De Gucht heeft aangeschreven om hem te vragen of de speciale VN-gezant naar eigen keuze kampen kan bezoeken en of hij de vraag kan onderzoeken of het mogelijk is om tijdelijk de tariefpreferenties voor dergelijke producten te doen stoppen, in navolging van het voorbeeld van de Verenigde Staten, die wat moediger zijn dan wij ten aanzien van deze kwestie. Ik zou graag willen weten welke vooruitgang er is geboekt met betrekking tot het door de commissaris toegezegde onderzoek naar deze kwestie?</p>
      <a text="(Applaus)"/>
    </intervention>
    <intervention id="4-055" speaker_id="96994" name="Fiorello PROVERA" is_mep="True" mode="spoken" nationality="Italy" birth_date="31-03-1946" birth_place="Vigevano" p_group="Europe of freedom and democracy Group" m_state="IT">
      <p sl="it">Mijnheer de Voorzitter, dames en heren, ik voeg nog enkele cijfers toe aan de cijfers die de collega's hebben aangehaald: er is vastgesteld dat er meer dan duizend laogai-kampen zijn, sinds 1949 zijn er tussen de veertig en vijftig miljoen gevangenen ondergebracht in de laogai en er zijn 314 bedrijven aan de laogai verbonden.</p>
      <p sl="it">De laogai-kampen zijn een van de meest repressieve gevangenissystemen ter wereld, opgericht naar het model van de goelag uit de Sovjet-Unie om de tegenstanders van het communistische regime te straffen, dus om politieke redenen. De Europese Unie heeft al enorme moeite om op te boksen tegen het productiesysteem van de Chinese Volksrepubliek, waar normen op het gebied van vakbonden, milieu en consumentenbescherming vrijwel niet-bestaand zijn. Als wij toestaan dat goederen worden ingevoerd die zijn geproduceerd door politieke gevangenen, maken wij ons – op zijn minst moreel – medeplichtig aan deze misdaden die we juist zouden moeten helpen uitbannen.</p>
      <p sl="it">Anders, commissaris, zouden we de indruk bevestigen dat we heel kritisch zijn voor de kleine landen en heel omzichtig ten aanzien van grote landen als China. Tot besluit wil ik nog zeggen dat de volgende top van oktober een gelegenheid biedt om ook dit probleem op te lossen. Ik hoop, commissaris, dat deze kans niet wordt gemist en dat u terugkomt met beter nieuws.</p>
    </intervention>
    <intervention id="4-056" speaker_id="96838" name="Cristian Dan PREDA" is_mep="True" mode="spoken" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">Zoals u weet gaat artikel 11 van de Universele Verklaring van de rechten van de mens over het recht op een eerlijk proces. Laogai, heropvoeding door arbeid, is natuurlijk een grove schending van dit recht. Zoals mijn collega’s voor mij al hebben gezegd, wordt er in laogai-kampen meer gedaan dan dit. Gevangenen worden er onderworpen aan marteling en vernederende behandelingen. Daarnaast moet men – uiteraard onbetaald – werken in mijnen, op boerderijen en in fabrieken, hetgeen soms de hele dag duurt. Volgens onderzoek door mensenrechtenorganisaties worden in de laogai-kampen de gevangenen ook geslagen en onderworpen aan seksuele agressie, terwijl ze geen medische zorg of acceptabele voeding krijgen. De import van goederen die in het laogai-systeem zijn geproduceerd moet natuurlijk worden verboden. Ik ben sterk van mening dat dit moet gebeuren. De Commissie kan het verbod bewaken. De heer Gallagher gaf dit zeer duidelijk aan in zijn toespraak.</p>
      <p sl="ro">Bovendien ben ik ook van mening, zoals andere leden ook hebben gezegd, dat EU-vertegenwoordigers iedere kans moeten aangrijpen om in bijeenkomsten op hoog niveau met Chinese ambtenaren een totaalverbod op dit mensonterende systeem te eisen.</p>
    </intervention>
    <intervention id="4-057" speaker_id="1073" name="Cristiana MUSCARDINI" is_mep="True" mode="spoken" nationality="Italy" birth_date="06-11-1948" birth_place="Cannobio " p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, dames en heren, wie de god van het geld aanbidt, maakt het niet uit of dit geld met bloed is besmeurd. De Chinese regering gebruikt de arbeid van deze mensen die onder onmenselijke omstandigheden werken en ze blijft met bloed besmeurde goederen naar Europa uitvoeren.</p>
      <p sl="it">Ik geloof niet dat het morele vraagstuk de Europese Unie erg zal helpen om het probleem op te lossen, aangezien de Europese Unie nog geen maatregelen heeft getroffen om de invoer van dergelijke goederen te verbieden en ze haar onderhandelingen met de Volksrepubliek China voortzet, hoewel ze weet wat China doet en waar deze producten vandaan komen.</p>
      <p sl="it">Ik vrees dat het morele vraagstuk Europa niet voldoende interesseert en daarom vraagt ons Parlement met klem om met meer vastberadenheid terug te keren om dit probleem op onmiskenbare wijze met China aan te pakken. En aangezien Europa ook voor zijn economie vreest, dient er ondertussen zo snel mogelijk een verordening voor de herkomstbenaming van de producten tot stand te komen. Op die manier kan Europa tegen de Chinese regering zeggen dat als ze geen einde maakt aan de productie en uitvoer van door gevangenen gemaakte goederen, alles wat Chinees is voor ons mogelijk met bloed besmeurd zal zijn.</p>
    </intervention>
    <intervention id="4-058" speaker_id="28424" name="Tunne KELAM" is_mep="True" mode="spoken" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Mijnheer de Voorzitter, commissaris, we moeten niet vergeten dat een aanzienlijk deel van China’s economische groei te danken is aan de gevangenis. Het laogai-stelsel was het belangrijkste instrument in de periode van massale politieke onderdrukking en sinds 1949 zijn er zo’n vijftig miljoen gevangenen bij betrokken geweest. Zelfs vandaag de dag zijn er ongeveer vijf miljoen gedetineerden. De grootste groep wordt vastgehouden onder het mom van de staatsveiligheid. Het is geen geheim dat er in communistische gevangenkampen in China op grote schaal sprake is van dwangarbeid. Het is bewezen dat de meeste laogai-gevangenissen commerciële bedrijfsnamen hebben.</p>
      <p sl="en">Commissaris, bent u bereid om aan de vooravond van de top EU-China het principe van wederkerigheid van EU-voorzitter Van Rompuy in verdere acties op te nemen? Ik ben het ermee eens dat u de meeste van onze vragen niet heeft beantwoord. Is er bijvoorbeeld sprake van enige samenwerking met de Amerikaanse regering om producten die gemaakt zijn in laogai-gevangenissen te identificeren? Hebt u eerdere resoluties van het Europees Parlement bestudeerd, waarin een Europees verbod op de verkoop van in laogai-gevangenissen gemaakte producten wordt voorgesteld en erop aangedrongen wordt dat toekomstige samenwerking met China afhankelijk wordt gemaakt van de ratificatie van belangrijke verdragen van de Verenigde Naties en de Internationale Arbeidsorganisatie door Peking? Bent u, wanneer de Chinese regering weigert, bereid om China’s status binnen het stelsel van algemene preferenties op te schorten? Dit zijn vragen waarop wij een antwoord moeten krijgen.</p>
    </intervention>
    <intervention id="4-059" speaker_id="25919" name="Martin KASTLER" is_mep="True" mode="spoken" nationality="Germany" birth_date="18-06-1974" birth_place="Nürnberg" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, het opsluiten van mensen in werkkampen omdat zij niet dezelfde opvattingen hebben als de regering, is een misdaad tegen de menselijke waardigheid. Kampen voor slavenarbeid, heropvoedingskampen en interneringskampen – het zijn allemaal anachronismen die in de 21ste eeuw nog niets aan weerzinwekkendheid hebben ingeboet, waar ter wereld zij zich ook bevinden. Ik ben echt teleurgesteld dat de Europese Commissie, tegen beter weten in, heeft verzuimd aan de leden van dit Parlement concrete maatregelen voor te leggen om deze Chinese problematiek aan te pakken en niet heeft uitgelegd hoe zij de toekomstige samenwerking tussen de EU en China ziet.</p>
      <p sl="de">Als de Verenigde Staten beschikken over een lijst van ondernemingen en als er boeken bestaan waarin de namen worden gepubliceerd waarvan bekend is dat zij de façade vormen van de interneringskampen, hoe kan het dan zijn dat u daar niet over beschikt? Waarom kiest u voor deze oogkleppenbenadering? U en de Commissie maken zich zo medeschuldig aan de ellende die wordt geleden door al diegenen die zijn opgesloten, vaak zonder een wettig proces. Er is toch niemand die dat wil. Het recht is een van de fundamentele beginselen van Europa en de Europese Unie. Als Parlementslid schaam ik mij ervoor dat ik moest luisteren naar wat er hier vandaag gezegd werd. Toch ben ik aan de andere kant verheugd dat wij vanuit meerdere partijen de aandacht hebben weten te vestigen op dit rechtsbeginsel van vrijheid en menselijke waardigheid. Daarvoor zou ik dit Parlement willen bedanken.</p>
    </intervention>
    <intervention id="4-060" speaker_id="96871" name="Michael THEURER" is_mep="True" mode="spoken" nationality="Germany" birth_date="12-01-1967" birth_place="Tübingen" p_group="Group of the Alliance of Liberals and Democrats for Europe" m_state="DE">
      <p sl="de">Mijnheer de Voorzitter, commissaris, mijn mede-Parlementsleden hebben uitgelegd dat het vanuit het gezichtspunt van de mensenrechten zeer urgent is dat de import van deze producten naar de Europese Unie een halt wordt toegeroepen. Gelet op de onmenselijke omstandigheden ben ik ook van mening dat de vraag zich aandient of deze producten worden verkocht tegen dumpingprijzen. Ik geloof dat wij ook moeten bekijken of het nodig is om anti-dumpingmaatregelen te treffen.</p>
      <p sl="de">Daarnaast moeten wij als EU zeer duidelijk laten blijken dat wij, ongeacht de desbetreffende handelsbelangen, de omstandigheden van deze arbeidskampen onaanvaardbaar achten. Uiteraard moeten wij ons niet alleen bezig houden met de producten zelf, maar moeten wij er ook naar streven de omstandigheden te verbeteren van de mensen in deze kampen, die vaak verstoken zijn van alle recht. Dit zullen wij eens te meer zeer duidelijk moeten maken aan de Volksrepubliek China.</p>
    </intervention>
    <intervention id="4-061" speaker_id="28253" name="Eva LICHTENBERGER" is_mep="True" mode="spoken" nationality="Austria" birth_date="01-07-1954" birth_place="Zams" p_group="Group of the Greens/European Free Alliance - Vice" m_state="AT">
      <p sl="de">Hartelijk dank, mijnheer de Voorzitter. Commissaris, u zei eerder dat dit in het kader van onze betrekkingen met China een zeer delicate kwestie was. Dat is duidelijk. Mijns inziens moeten partners die zaken doen met elkaar en die een partnerschap op mondiaal niveau opbouwen, niet alleen in de onderhandelingen systematisch vasthouden aan hun eigen waarden, maar ook de juiste conclusies trekken. Anders, en ik denk dat wij het hier allemaal wel over eens zijn, kan een van de onderhandelingspartners worden beschuldigd van hypocrisie wanneer deze enerzijds het bestaan van deze verachtelijke kampen bekritiseert en anderzijds wel bereid is deze producten op zijn markt toe te laten. Het is een kwestie van Europese geloofwaardigheid dat wij op dit vlak de daad bij het woord voegen. Ik geloof dat een dergelijke stellingname alleen maar wordt gerespecteerd in China, en niet zozeer verworpen. Immers, een onderhandelingspartner waar de hypocrisie vanaf straalt, wordt minder serieus genomen dan een die trouw is aan zijn eigen waarden – en die ook bereid is dienovereenkomstig actie te ondernemen.</p>
    </intervention>
    <intervention id="4-062" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">Mijnheer de Voorzitter, China wordt gezien als een wonder van de kapitalistische economie, maar in wezen is het een keiharde communistische staat met één partij. Eén van de mindere kwaliteiten is de gedwongen "heropvoeding" in werkkampen, of laogai, waar miljoenen dissidenten of politieke tegenstanders naartoe zijn gestuurd – van Oeigoeren tot Falun Gong beoefenaars, en, in het verleden uiteraard, de demonstranten op het Plein van de Hemelse Vrede en hun familieleden.</p>
      <p sl="en">Er doen over deze kampen niet bewezen maar huiveringwekkende verhalen de ronde over het roven van organen bij gevangenen die geëxecuteerd zullen worden. Het staat wel vast dat China jaarlijks duizenden burgers om het leven brengt om verschillende redenen: van ernstige halsmisdaad – en dat kunnen we misschien begrijpen – tot economische oplichting en kleine vergrijpen.</p>
      <p sl="en">Er is een andere kwestie die ik in het verleden bij commissaris Mandelson onder de aandacht heb gebracht: het vermoeden dat dwangarbeidkampen wellicht goederen produceren. Dit wordt beweerd. In het bijzonder werden rubberen laarzen genoemd, die op de een of andere manier op de Europese markt terechtkomen. Ik voel enigszins mee met de Commissie, omdat het tot nu toe onmogelijk is gebleken om deze goederen te identificeren of bewijs te leveren.</p>
    </intervention>
    <intervention id="4-063" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Kort na de communistische machtsovername in 1948 werd begonnen met het opzetten van werkkampen, ofwel zogeheten laogai, naar de Chinese woorden 'lao' (heropvoeding) en 'gai' (werk).</p>
      <p sl="sk">Sinds deze kampen in gebruik zijn genomen, zijn vijftig miljoen Chinezen gevangengezet, en slechts de helft van hen is ooit weer naar huis teruggekeerd. Volgens de Laogai Research Foundation in Washington zijn er momenteel meer dan 1 700 van dergelijke kampen in China. Tussen de drie en vijf miljoen mensen worden daarin vastgehouden. Meestal worden mensen naar de kampen gestuurd zonder enige gerechtelijke procedure, aangezien een politiebesluit volstaat. In de kampen ontneemt het Chinese regime de gevangenen doelbewust hun menselijke waardigheid en individualiteit en dwingt het hun familie en vrienden brieven te schrijven waarin zij de gevangenen afwijzen en in de steek laten. Deze brieven, in combinatie met de onmenselijk lange ondervragingen, foltering en de dagelijkse veertien uur dwangarbeid, breken de gevangene uiteindelijk. De gevangenen hebben slechts drie à vier dagen vrij per jaar. Medische zorg en geneesmiddelen zijn er niet in de kampen. De gevangenen die in de buitenlucht werken, vullen hun schamele dieet aan door gras te eten. De kampen bieden geen enkele privacy en 5 tot 15 procent van de gevangenen pleegt zelfmoord in de kampen.</p>
      <p sl="sk">We moeten daarom effectieve maatregelen treffen om ervoor te zorgen dat het geweten van de Europese beschaving niet bezoedeld wordt door producten die in deze slavenfabrieken zijn gemaakt.</p>
    </intervention>
    <intervention id="4-064" speaker_id="96751" name="Nick GRIFFIN" is_mep="True" mode="spoken" nationality="United Kingdom" birth_date="01-03-1959" birth_place="Barnet" p_group="Non" m_state="GB">
      <p sl="en">Mijnheer de Voorzitter, het is schokkend om gevangen te worden gezet vanwege je denkbeelden. Ik kan u dat, in tegenstelling tot de meesten hier, uit persoonlijke ervaring vertellen. De Britse regering heeft mij drie keer geprobeerd gevangen te zetten op basis van wetgeving die in strijd is met de vrijheid van meningsuiting en waarin is vastgelegd dat de waarheid niet als verdediging geldt. Ik voel dus mee met Chinese – en vooral Tibetaanse – dissidenten die tot slavernij gedwongen worden in communistische gevangenkampen.</p>
      <p sl="en">Er moeten stappen worden gezet om ervoor te zorgen dat de goederen die ze produceren geen gevaar vormen voor de producten en arbeiders uit het westen. Wanneer je vaststelt dat onder dwang geproduceerde goederen voor oneerlijke concurrentie zorgen, dan kun je niet anders dan dezelfde conclusie trekken over goederen die voor een hongerloon worden geproduceerd door arbeiders voor wie het verboden is zich aan te sluiten bij vakbonden, in een land waar geen geld wordt uitgetrokken voor milieubescherming.</p>
      <p sl="en">Het is een feit dat alle in China geproduceerde goederen voor oneerlijke concurrentie zorgen. Handel met China, die verre van vrij genoemd kan worden, gaat ten koste van miljoenen banen en tast de basis van onze productie aan. Het is de hoogste tijd dat wij onze arbeiders in bescherming nemen tegen deze onzalige alliantie van communistische tirannie en kapitalistische hebzucht.</p>
    </intervention>
    <intervention id="4-065" speaker_id="96749" name="Andrew Henry William BRONS" is_mep="True" mode="spoken" nationality="United Kingdom" birth_date="16-06-1947" birth_place="London" p_group="Non" m_state="GB">
      <p sl="en">Mijnheer de Voorzitter, het moet van de aard van de overtredingen afhangen of het nu wel of niet is toegestaan om goederen op de markt te brengen die door gevangenen onder dwang zijn vervaardigd. Er moet onderscheid worden gemaakt tussen echte delicten en politieke delicten – in het geval van China weten we uiteraard precies om welke delicten het gaat – en het rechtssysteem moet eerlijk zijn. En natuurlijk moeten we weten of de gevangen onder menselijke omstandigheden worden vastgehouden, wat in de laogai-gevangenissen zeker niet het geval is.</p>
      <p sl="en">Of het de burgers wel of niet is toegestaan is om de goederen te kopen hangt echter af van de bereidheid van het importerende land om zijn fabrieken te sluiten en zijn werknemers hun baan te laten verliezen. Dat zou niet alleen moeten gelden voor goederen die door gevangen zijn gemaakt, maar voor alle goederen die worden geïmporteerd uit lagelonenlanden en waarmee onze arbeiders niet kunnen concurreren.</p>
      <p sl="en">In de klassieke economische boeken zeggen voorstanders van vrijhandel altijd dat de wereld als geheel veel rijker wordt van vrijhandel. Dat betekent echter niet dat alle landen rijker worden. Het houdt zeker niet in dat Britse en andere Europese arbeiders die zonder baan komen te zitten, rijker worden. Hun belangen moeten voorop staan.</p>
    </intervention>
    <intervention id="4-066" speaker_id="photo_generic" name="Štefan Füle" is_mep="True" mode="spoken">
      <p sl="en">lid van de Commissie . − Mijnheer de Voorzitter, geachte afgevaardigden, de economische ontwikkeling van China is in de moderne economische geschiedenis nog niet geëvenaard en het land speelt een steeds grotere rol in de internationale orde. Deze positie brengt ook verantwoordelijkheden met zich mee, zoals het eerbiedigen van de fundamentele mensenrechten en de kernbeginselen van het arbeidsrecht. Het is van doorslaggevend belang voor het Chinese leiderschap dat deze uitdagingen niet uit de weg worden gegaan.</p>
      <p sl="en">Zelfs in deze roerige tijden blijven China en Europa natuurlijke partners. Beleid dat voortkomt uit afspraken en de dialoog, met name de mensenrechtendialoog en de EU-China economische en handelsdialoog op hoog niveau, schept de beste voorwaarden om verder te komen en deze kwesties op te lossen.</p>
      <p sl="en">Tegelijkertijd moeten we onze waarden en beginselen, ook ten aanzien van arbeid in de laogai-gevangenissen, niet uit het oog verliezen. In dit verband staat de Commissie ervoor open – en ik noemde dit al in mijn inleiding – onderzoek te doen naar de juiste methode om de import van goederen die in gevangenissen zijn gemaakt, tegen te gaan. Wij zullen hier in nauw overleg met het Europees Parlement mee verder gaan.</p>
      <p sl="en">Mijn collega, commissaris Karel De Gucht, heeft hier afgelopen woensdag uitgebreid over de mensenrechten in China gesproken. Ik kan het Parlement er opnieuw van verzekeren dat de mensenrechten en de wens van de Europese Unie om het laogai-stelsel af te schaffen, tijdens de top EU-China op 6 oktober aan de orde zullen komen.</p>
      <p sl="en">In tegenstelling tot de Verenigde Staten beschikt de EU niet over een horizontaal instrument om de import van in gevangenissen gemaakte goederen te weren. De Commissie is bereid om de Amerikaanse wetgeving die de import van dit soort lastig te identificeren goederen verbiedt, te bestuderen. Ik zal van de gelegenheid gebruik maken om mijn vier collega’s van de verschillende directoraten-generaal die met deze kwestie te maken hebben, te vertellen dat het Parlement vindt dat het tijd is om een inter-DG taskforce op te richten die zich in meer detail met deze kwestie bezig gaat houden.</p>
    </intervention>
    <intervention id="4-067" speaker_id="2323" name="Rainer WIELAND" is_mep="True" mode="spoken" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="nl">Het debat is gesloten.</p>
    </intervention>
  </section>
  <section id="creitem4" title="4. Goedkeuring van de notulen van de vorige vergadering: zie notulen"/>
  <section id="creitem5" title="5. Onderzoek geloofsbrieven: zie notulen"/>
  <section id="creitem6" title="6. Samenstelling commissies en delegaties: zie notulen"/>
  <section id="creitem7" title="7. Ingekomen stukken: zie notulen"/>
  <section id="creitem8" title="8. Standpunten van de Raad in eerste lezing: zie notulen"/>
  <section id="creitem9" title="9. Besluiten inzake bepaalde documenten: zie notulen"/>
  <section id="creitem10" title="10. In het register ingeschreven schriftelijke verklaringen (artikel 123 van het Reglement): zie notulen"/>
  <section id="creitem11" title="11. Verzending van de tijdens deze vergadering aangenomen teksten: zie notulen"/>
  <section id="creitem12" title="12. Rooster van de volgende vergaderingen: zie notulen"/>
  <section id="creitem13" title="13. Onderbreking van de zitting">
    <intervention id="4-078" speaker_id="2323" name="Rainer WIELAND" is_mep="True" mode="spoken" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="nl">Ik verklaar de zitting van het Europees Parlement te zijn onderbroken.</p>
      <a text="(De vergadering wordt om 11.55 uur gesloten)"/>
    </intervention>
  </section>
</text>
