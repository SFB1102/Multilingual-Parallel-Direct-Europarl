<?xml version='1.0' encoding='utf-8'?>
<text id="20070927.NL" lang="nl" date="2007-09-27" place="Straatsburg" edition="Uitgave PB">
  <section id="creitem1" title="1. Opening van de vergadering"/>
  <section id="creitem2" title="2. Ingekomen stukken: zie notulen"/>
  <section id="creitem3" title="3. Gelijkheid van vrouwen en mannen in de Europese Unie ongeacht ras of etnische afstamming (debat)">
    <intervention id="4-007" speaker_id="28380" name="Marek SIWIEC" is_mep="True" mode="spoken" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="nl">Aan de orde is het verslag van Kathalijne Maria Buitenweg, namens de Commissie burgerlijke vrijheden, justitie en binnenlandse zaken, over de toepassing van Richtlijn 2000/43/EG van 29 juni 2000 houdende toepassing van het beginsel van gelijke behandeling van personen ongeacht ras of etnische afstamming (2007/2094(INI)) (A6-0278/2007).</p>
    </intervention>
    <intervention id="4-008" speaker_id="4504" name="Kathalijne Maria BUITENWEG" is_mep="True" mode="spoken" role="rapporteur" nationality="Netherlands" birth_date="27-03-1970" birth_place="Rotterdam" p_group="Group of the Greens/European Free Alliance" m_state="NL">
      <p sl="nl">Voorzitter, ik wil graag beginnen met het bedanken van de vele collega’s die aan dit document hebben bijgedragen. Zeven jaar geleden was ik co-rapporteur voor de richtlijn waarvan we nu de evaluatie bespreken. Al die tijd hebben we Parlements-breed opgetrokken, wel op een paar andersdenkenden na die, zoals u straks zult zien, amendementen hebben ingediend. We hebben veel en soms ook heftig gediscussieerd, bijvoorbeeld over het delen van de bewijslast, maar het gezamenlijke doel hebben we gelukkig nooit uit het oog verloren en ik hoop dan ook dat u dit verslag zult zien als een gezamenlijk project.</p>
      <p sl="nl">In 2000 stemden wij in ruime meerderheid voor de richtlijn die met recht revolutionair genoemd kan worden. Europa-breed werd discriminatie verboden zowel op de arbeidsmarkt, als bij sociale zekerheid, en het huren van huizen en werd gelijke behandeling verplicht. Ik was en ik ben er buitengewoon trots op. Het was goed werk van de Commissie, van de Raad en van het Europees Parlement. Maar dat wil natuurlijk niet zeggen dat de werkelijkheid ook radicaal veranderd is. Er vindt nog steeds veel discriminatie plaats.</p>
      <p sl="nl">De laatste jaren zijn de uitingen van discriminatie en racisme zelfs toegenomen, zowel in aantal als in ernst. De werkloosheid onder migranten is in de meeste landen beduidend hoger dan onder de rest van de beroepsbevolking. Er is meer racistisch geweld. Wetgeving is heel belangrijk bij het tegengaan van discriminatie, want het werkt ook normerend. Het geeft aan waar de Europese Unie voor staat en hoe we met elkaar om willen gaan en wat niet getolereerd kan worden. Wetgeving geeft mensen ook instrumenten om verhaal te halen tegen discriminatie.</p>
      <p sl="nl">De Europese Commissie is nu heel druk bezig om te kijken of de lidstaten de Europese afspraken goed in nationale wetgeving hebben omgezet. Ik heb daar deze week ook met commissaris Špidla over gesproken en ik zie dat de Commissie van goede wil is en in goed overleg met de lidstaten de wetgeving geïmplementeerd wil krijgen. Daar wil ik de Commissie echt mee complimenteren.</p>
      <p sl="nl">Maar ik kan me niet helemaal aan de indruk onttrekken dat er wel wat peper bij mag, wel wat daadkracht. Deze wetten hadden in 2004 geïmplementeerd moeten zijn. Er wordt geschermd met gevoeligheden en moeilijke details, maar deze Commissie heeft bij haar aantreden gezegd dat antidiscriminatiebeleid de kern van haar beleid zou zijn en u bent al over de helft van uw mandaat. Ik respecteer absoluut wat u tot nu toe heeft gedaan, maar ik hoop dat u de lidstaten iets meer op de huid gaat zitten. Dat is broodnodig.</p>
      <p sl="nl">Minder dan de helft van de landen heeft de richtlijn volledig geïmplementeerd. Zo is in veel landen de definitie van directe en indirecte discriminatie, van intimidatie en van bewijslast, niet goed omgezet. Er zijn ook een aantal lidstaten waar discriminatie op de arbeidsmarkt weliswaar is verboden, maar die het net een stapje te ver vonden gaan om ook discriminatie te verbieden bij het aanbieden van goederen en diensten. Toch zijn juist daar veel problemen.</p>
      <p sl="nl">Neem bijvoorbeeld het onderwijs. Volgens het nieuwe EU-Agentschap voor de grondrechten komt het voor dat kinderen uit Roma-gezinnen ten onrechte op scholen voor geestelijk gehandicapte kinderen worden geplaatst. Of kijk naar huisvesting; er worden regelmatig appartementen aangeprezen met de opmerking dat het appartementengebouw vreemdelingenvrij is. Dat kan niet geaccepteerd worden.</p>
      <p sl="nl">Het verbod op discriminatie, ook buiten de arbeidsmarkt, moet onmiddellijk van kracht worden. Voorzitter, een wet is alleen doeltreffend, als de burgers hun rechten kennen, maar volgens Eurobarometer denkt slechts 35 procent van de ondervraagden dat er in hun land antidiscriminatiewetgeving bestaat. Zelfs een lager percentage dan dat zegt te weten wat het moet doen als het slachtoffer is geworden van discriminatie. Hoe gaat de Commissie garanderen dat de wet een realiteit wordt in de levens van mensen? Het informeren van mensen staat als verplichting in de richtlijn opgenomen, maar hoe gaat de Commissie daar handen en voeten aan geven?</p>
      <p sl="nl">Voorzitter, ook als mensen wél weten dat er een wet is, kan het pad nog vol kuilen blijken, want soms worden problematische eisen gesteld. Zo is in sommige landen de periode voor het indienen van een klacht wel heel erg kort, bijvoorbeeld slechts dertig dagen. De rest van de procedure kan daarentegen soms weer absurd lang duren en buitengewoon ingewikkeld zijn. Inbreuk op antidiscriminatiebeleid moet worden aangepakt via doeltreffende, evenredige en ontmoedigende strafmaatregelen. Dat staat allemaal braaf in die richtlijn; daar waren we het over eens. Maar toch beschikken maar heel weinig landen over adequate strafmaatregelen.</p>
      <p sl="nl">Misschien tijd voor een positieve noot. Het goede is dat in vrijwel alle landen inmiddels instanties voor gelijke behandeling zijn. Dat is een belangrijk iets en in veel landen gaat het niet alleen over raciale discriminatie, maar gaat het ook over bredere gronden. Ik juich dat toe. Maar helaas beschikken niet alle instanties dan ook weer over de financiën om hun taken uit te voeren en ik verzoek de Commissie dan ook om dit punt mee te wegen bij de evaluatie van de uitvoering van de antidiscriminatiewetgeving; kan de Commissie daarop reageren?</p>
      <p sl="nl">Voorzitter, om af te ronden: ik ben trots op de wetgeving. Er is vooruitgang met het implementeren in de nationale wetten, maar het is nog niet voldoende. Veel landen hebben het nog niet volledig gedaan. Maar zelfs als ze dat wel helemaal qua letter hebben gedaan, dan nog moeten we zorgen dat mensen ook geïnformeerd zijn over hun rechten, want als mensen niet weten welke rechten ze hebben, zullen ze uiteindelijk ook nooit verhaal kunnen halen en juist dat is buitengewoon belangrijk bij het bestrijden van discriminatie.</p>
    </intervention>
    <intervention id="4-009" speaker_id="photo_generic" name="Louis Michel" is_mep="True" mode="spoken">
      <p sl="fr">lid van de Commissie. − Mijnheer de Voorzitter, mevrouw de rapporteur, geachte afgevaardigden, het verslag over de toepassing van Richtlijn 2000/43/EG van 29 juni 2000 houdende toepassing van het beginsel van gelijke behandeling van personen ongeacht ras of etnische afstamming wordt door de Commissie toegejuicht.</p>
      <p sl="fr">De Commissie neemt nota van de door het Parlement geuite bezorgdheid over verscheidene aspecten en vraagt uw aandacht voor de volgende punten. Wat betreft het toezicht op de tenuitvoerlegging van de richtlijn door de lidstaten, heeft de Commissie eind juni 2007 inbreukprocedures in gang gezet jegens veertien lidstaten die de richtlijn niet op de juiste wijze in nationale wetgeving hadden omgezet. Ik moet er wel bij aantekenen dat een aantal lidstaten zijn wetgeving reeds heeft aangepast om aan de bezorgdheid van de Commissie tegemoet te komen, of hebben aangegeven hiertoe bereid te zijn.</p>
      <p sl="fr">Elk jaar wordt het volledige verslag van de groep juridische deskundigen gepubliceerd met gedetailleerde informatie over de omzetting in de lidstaten, zoals wij hebben vermeld in onze mededeling van 2005 over een kaderstrategie voor non-discriminatie en gelijke kansen voor iedereen. En er zijn diverse nationale rapporten on-line beschikbaar.</p>
      <p sl="fr">Mevrouw Buitenweg vermeldt terecht dat de instanties voor gelijke behandeling een cruciale rol spelen in de strijd tegen discriminatie. Om die reden financieren wij het EQUINET-netwerk, dat de gelijkheidsorganen van de lidstaten aan elkaar koppelt met het oog op uitwisseling van ervaringen en goede werkwijzen.</p>
      <p sl="fr">Zoals in het verslag wordt vermeld, is het verzamelen van gegevens een gevoelig onderwerp. Het is echter absoluut noodzakelijk om de reikwijdte van discriminatie te evalueren en te weten of de genomen maatregelen effectief zijn. Aangezien een grote hoeveelheid gegevens persoonlijk kan zijn, bijvoorbeeld informatie met betrekking tot ras of etnische afstamming, geloofsovertuiging of seksuele geaardheid, dienen deze gegevens verwerkt te worden overeenkomstig de van toepassing zijnde bepalingen van Richtlijn 95/46/EG betreffende de bescherming van persoonsgegevens.</p>
      <p sl="fr">In deze richtlijn wordt over het algemeen de verwerking van gevoelige persoonlijke gegevens verboden. Er wordt evenwel voorzien in bepaalde afwijkingen van deze regel, met name in het geval dat de betrokken persoon zijn expliciete toestemming heeft gegeven of als – ik citeer – de verwerking noodzakelijk is met het oog op de uitvoering van de verplichtingen en de rechten [ …] inzake arbeidsrecht.</p>
      <p sl="fr">Bovendien kunnen de lidstaten voorzien in afwijkingen, als het een belangrijk algemeen belang dient, zij het onder bepaalde voorwaarden. Het is derhalve aan de lidstaten om te beslissen of het gepast is of niet om gegevens betreffende etnische afstamming te verzamelen voor de statistieken ter bestrijding van discriminatie, mits aan de door de richtlijn betreffende gegevensbescherming vereiste voorwaarden is voldaan.</p>
      <p sl="fr">De Eurobarometer-enquête inzake discriminatie in de Europese Unie heeft aangetoond dat, over het geheel genomen, grote aantallen Europese burgers bereid waren om anoniem persoonlijke gegevens te verstrekken in het kader van een volkstelling. Drie op de vier burgers van de Europese Unie waren bereid persoonlijke informatie over hun etnische afkomst en hun religie of overtuigingen te geven.</p>
      <p sl="fr">Dergelijke informatie kan met name een belangrijke positieve bijdrage leveren aan het oplossen van het probleem van discriminatie en diepgewortelde vormen van benadeling. In februari 2007 heeft de Europese Commissie een Europese handleiding uitgebracht betreffende gegevens op het gebied van gelijkheid, met de bedoeling om de lidstaten te helpen bij de verbetering van het verzamelen van de gegevens.</p>
      <p sl="fr">Dezelfde Eurobarometer-enquête van januari 2007 heeft aangetoond dat de burgers niet het gevoel hadden hun rechten als slachtoffers van discriminatie voldoende te kennen. Ofschoon er behoorlijke onderlinge verschillen zijn tussen bijvoorbeeld Finland, waar 65 procent van de ondervraagde personen beweert zijn rechten te kennen en Oostenrijk, waar slechts 17 procent van de respondenten die mening is toegedaan, toont het gemiddelde percentage van slechts 32 procent duidelijk aan – zoals u overigens heel goed hebt benadrukt – dat de activiteiten voor bewustmaking meer dan ooit noodzakelijk blijven.</p>
      <p sl="fr">Ik ben ervan overtuigd dat onze huidige activiteiten, die een steuntje in de rug gekregen hebben met het Europese Jaar voor gelijke kansen voor iedereen in 2007, met zo’n 430 acties op het niveau van de lidstaten, en de campagne genaamd “Verschil moet er zijn. Discriminatie niet” ertoe zullen bijdragen dat dit gebrek aan kennis verdwijnt.</p>
      <p sl="fr">Ik wil hier met nadruk vermelden dat wij opleidingsprogramma’s financieren voor NLO’s, vakbonden, advocaten en ondernemingen.</p>
      <p sl="fr">De Commissie is vastbesloten alle beschikbare middelen te gebruiken om de situatie van de Roma in de Europese Unie te verbeteren. Dit houdt specifiek in dat er zal worden toegezien op de toepassing van Richtlijn 2000/43/EG, dat de communautaire structuurfondsen, in het bijzonder het Europees Sociaal Fonds, zullen worden aangewend en dat zowel de Roma zelf als de Europese burgers zullen worden gewezen op hun rechten en plichten.</p>
      <p sl="fr">Een adviesgroep op hoog niveau inzake de sociale en beroepsmatige integratie van etnische minderheden, waaronder de Roma, presenteert begin december zijn rapport en een reeks aanbevelingen. Deze adviesgroep beoogt de belemmeringen voor integratie vast te stellen en de door de overheidsinstanties en het bedrijfsleven toegepaste juiste handelwijzen naar voren te brengen.</p>
      <p sl="fr">In dit licht verheugen wij ons over de belangstelling van het Europees Parlement voor de kwestie van velerlei vormen van discriminatie en ik ben uiteraard heel benieuwd wat aan het eind van het jaar 2007 de uitkomst van het door de Commissie uitgevoerde onderzoek zal zijn. Het moge duidelijk zijn dat non-discriminatie op zich niet voldoende is om bepaalde groepen die op sociaal vlak meer benadeeld zijn dan anderen gelijke kansen te bieden: de Commissie heeft bijgevolg opdracht gegeven tot een diepgaande analyse van de in de lidstaten gehanteerde juiste handelwijzen, vooral qua werkgelegenheidsbeleid.</p>
      <p sl="fr">De Commissie is eveneens van mening dat het heel belangrijk is dat de lidstaten hun eigen wetgeving goed toepassen, maar het is zonneklaar dat wetgeving op zich niet afdoende is. Wij wensen dit aan te vullen met onderzoek, bewustmaking, opleiding en de uitwisseling van correcte handelwijzen, teneinde discriminatie te voorkomen en, als dit niet mogelijk is, de slachtoffers een passende genoegdoening te bieden.</p>
    </intervention>
    <intervention id="4-010" speaker_id="28183" name="Patrick GAUBERT" is_mep="True" mode="spoken" nationality="France" birth_date="06-07-1948" birth_place="Paris" p_group="Group of the European People's Party (Christian Democrats) and European Democrats" m_state="FR">
      <p sl="fr">namens de PPE-DE-Fractie. – Mijnheer de Voorzitter, geachte collega’s, ik wil mevrouw Buitenweg bedanken voor het kwaliteitswerk dat zij heeft verricht. In het verslag zijn op juiste en evenwichtige wijze bepaalde zaken vastgesteld. De belangrijkste problemen betreffende de toepassing van de richtlijn worden uitgebreid vermeld.</p>
      <p sl="fr">Het is waar dat heel weinig van onze medeburgers precies weten wat hun rechten zijn ingeval zij slachtoffer van discriminatie zouden worden. Om die reden lijkt het helemaal noodzakelijk om voor een betere informatieverspreiding bij onze medeburgers zorg te dragen, met name in 2007, het Europees Jaar van gelijke kansen. Ik ondersteun vooral het idee om voldoende middelen toe te kennen aan organen die zijn belast met de promotie van gelijke kansen. Zij spelen een beslissende rol op dit gebied en zij moeten absoluut onafhankelijk blijven, zoals terecht in het verslag staat vermeld.</p>
      <p sl="fr">Maar de meest verontrustende bevinding is ongetwijfeld de niet-omzetting, of de onvolledige omzetting, van de richtlijn in bepaalde lidstaten. Wij moeten absoluut stappen ondernemen om ervoor te zorgen dat alle lidstaten over de benodigde wetsbepalingen beschikken om elk individu, ongeacht het land waar hij woont, een essentieel niveau van bescherming te bieden.</p>
      <p sl="fr">Wat de meest gevoelige kwestie betreft, te weten het verzamelen van gegevens, wordt in het verslag verduidelijkt dat dit met respect voor de privacy moet gebeuren en alleen om discriminatie op te sporen waarvan minderheden slachtoffer kunnen worden. Het is geenszins de bedoeling om gevaarlijk af te glijden tot etnische profilering, maar wel om gegevens te krijgen waarmee de omvang van dit verschijnsel bepaald kan worden en passende oplossingen aangedragen kunnen worden.</p>
      <p sl="fr">Als het gaat om zo’n grondbeginsel als dat van gelijke behandeling, kan Europa zich niet tevreden stellen met woorden, kan Europa zich niet tevreden stellen met een wetgeving die tot het minimum beperkt blijft, of met louter waarnemen. Wij moeten opmerkzaam zijn. Maar wij moeten ook in actie komen, vooruitgaan, ervoor zorgen dat Europa als voorbeeld dient op dit gebied: hoe meer dit gebeurt, des te minder Europa te verwijten valt.</p>
    </intervention>
    <intervention id="4-011" speaker_id="4313" name="Martine ROURE" is_mep="True" mode="spoken" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="fr">namens de PSE-Fractie. – Mijnheer de Voorzitter, mijnheer de Commissaris, ik wil mevrouw Buitenweg bedanken voor haar uitstekende werk. Wij ondersteunen haar verslag volledig. De recente gegevens tonen daadwerkelijk aan dat discriminatie helaas een belangrijk actueel probleem blijft in een groot aantal lidstaten.</p>
      <p sl="fr">In het eerste verslag van het Bureau van de Europese Unie voor de grondrechten van augustus 2007, wordt eveneens aangetoond dat racistische misdrijven in ten minste acht landen van de Europese Unie toenemen. Dit is des te verontrustender omdat de Europese Unie over een zeer vooruitstrevende wetgeving ten aanzien van discriminatie beschikt. Deze wetgeving is echter slecht omgezet en onvolledig ten uitvoer gelegd door de lidstaten – daar ben ik het wel mee eens. De Europese burgers zijn slecht geïnformeerd en weten niet dat zij de mogelijkheid hebben om een beroep op deze wetgeving te doen om hun rechten te doen gelden als zij slachtoffer van discriminatie zijn.</p>
      <p sl="fr">In mijn hoedanigheid van rapporteur inzake het Europees Jaar van gelijke kansen voor iedereen en inzake het kaderbesluit betreffende de bestrijding van racisme en vreemdelingenhaat, ben ik van mening dat de lidstaten zich meer moeten inspannen om ervoor te zorgen dat de Europese wetgeving op juiste wijze wordt toegepast. Het is tevens noodzakelijk de geproduceerde wetteksten op grotere schaal te publiceren, opdat de Europese burgers zich deze eigen kunnen maken.</p>
      <p sl="fr">De belangrijkste vooruitgang die voortvloeit uit deze richtlijn betreffende gelijke behandeling is de omkering van de bewijslast. Wij moeten er derhalve op aandringen dat er concrete maatregelen worden genomen om deze vooruitgang in alle lidstaten te garanderen.</p>
      <p sl="fr">Tot slot denk ik dat het noodzakelijk is om het Europese juridische kader voor de bestrijding van discriminatie te versterken door een horizontale richtlijn aan te nemen die het hele scala van vormen van discriminatie, zoals vermeld in artikel 13 van het EG-Verdrag, omvat, en ik wil de Commissie vragen hoe het staat met het haalbaarheidsonderzoek ten aanzien van een dergelijke richtlijn.</p>
    </intervention>
    <intervention id="4-012" speaker_id="28266" name="Sophia in 't VELD" is_mep="True" mode="spoken" nationality="Netherlands" birth_date="13-09-1963" birth_place="Vollenhove" m_state="NL">
      <p sl="nl">namens de ALDE-Fractie. – Voorzitter, wij hier in het Europees Parlement maken wetten, maar met wetten alleen kunnen we racisme en xenofobie niet uitbannen. Uitspraken van politici en andere opinion leaders dragen bij tot een klimaat van haat en onverdraagzaamheid, waarbinnen discriminatie gewoon wordt gevonden en zo blijft de wet een dode letter.</p>
      <p sl="nl">Ik zou eigenlijk willen dat de Europese Commissie de discriminatie in Europa net zo voortvarend aan de kaak stelt als inbreuken op bijvoorbeeld marktregels. We moeten menselijk kapitaal in Europa net zo goed beschermen als geldelijk kapitaal. Als we Bill Gates kunnen aanpakken, kunnen we zeker bedrijven en overheden aanpakken die discrimineren. We weten dat 14 regeringen op punten nog steeds niet voldoen aan de richtlijn gelijke behandeling, maar de Commissie lijkt weinig haast te maken met het handhaven van de regels en geeft de landen veel te veel tijd om aan de regels te voldoen. Die wet had al jaren geleden geïmplementeerd moeten zijn; daar zou Bill Gates niet mee weg komen.</p>
      <p sl="nl">In de strijd tegen terrorisme en misdaad mogen we onze grenzen ook niet verleggen. Sommige maatregelen treffen exclusief bepaalde groeperingen en lijken discriminatie te legitimeren. Denk bijvoorbeeld aan stop and search praktijken, profiling methods enz., enz. Ook maatregelen voor integratie zijn soms discriminerend en ik constateer met tevredenheid dat bijvoorbeeld de vorige regering in mijn land maatregelen wilde invoeren voor integratie die vervolgens door de rechter zijn verboden, omdat ze inderdaad discriminerend waren.</p>
      <p sl="nl">Tussen de amendementen viel mij één amendement op, namelijk amendement 4, waarin staat dat bescherming van minderheden en het naleven van antidiscriminatiewetgeving een nationale kwestie is. Als er één ding nu niet nationaal is, dan is het wel onze gemeenschappelijke Europese waarden en het is dus bij uitstek de bevoegdheid van Europa om toe te zien op gelijke behandeling van élke burger van Europa, want dat is het doel van de Europese integratie en de markt is daarbij overigens alleen maar een middel.</p>
      <p sl="nl">Ten slotte, vrijheid van religie is ook een groot goed én fundamenteel recht, maar mag niet worden misbruikt om discriminatie op basis van etniciteit goed te praten. Zo mag bijvoorbeeld een katholieke school niet onder het mom van godsdienstvrijheid kindertjes van een bepaalde etniciteit weigeren, omdat ze eigenlijk liever een witte school houden. Andersom is ook kritiek op de islam niet automatisch racisme.</p>
      <p sl="nl">Ten slotte, Voorzitter, de wetten zijn belangrijk en het is ontzettend goed dat we deze wet hebben, maar we zijn er met zijn allen bij om ervoor te zorgen dat het klimaat zodanig blijft dat discriminatie niet meer voorkomt.</p>
    </intervention>
    <intervention id="4-013" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">namens de UEN-Fractie . – Voorzitter, dames en heren, allereerst wil ik onze collega bedanken voor haar werk. Als rapporteur van het Europees Parlement inzake de rechten van minderjarigen wil ik het hebben over een belangrijk onderdeel van dit verslag, namelijk het gedeelte over Romakinderen. Ik wil iedereen die hier vandaag aanwezig is eraan herinneren dat het de kinderen zijn die de ernstigste problemen ondervinden van discriminatie en sociale uitsluiting.</p>
      <p sl="it">In Europa leven veel – te veel – straatkinderen, vaak Romakinderen, die geen toekomst hebben omdat ze geen goede scholing hebben gehad en in veel gevallen zelfs volledig analfabeet zijn. Deze kinderen hebben geen toegang tot goede medische zorg en krijgen niet de noodzakelijke vaccinaties. Het zijn, kortom, kinderen zonder toekomst omdat ze nooit kind hebben kunnen zijn, omdat ze vaak worden gedwongen uit bedelen te gaan of gratis verstrekte goederen te verzamelen, bijna altijd onder schooltijd, of terechtkomen in de illegale arbeid.</p>
      <p sl="it">Zoals ook in het verslag staat vermeld, moeten de lidstaten positieve beleidsmaatregelen tegen discriminatie introduceren. In dit specifieke geval zouden dat maatregelen moeten zijn om het recht van kinderen op onderwijs te waarborgen en om Romagezinnen te dwingen hun kinderen onderwijs te laten volgen zolang zij leerplichtig zijn. Verder moeten er passende campagnes komen om burgers aan te moedigen om samen met scholen te werken aan de preventie van discriminatie, uitbuiting en sociale uitsluiting onder kinderen.</p>
      <p sl="it">Afsluitend wil ik zeggen dat het onacceptabel is dat zo veel lidstaten, waaronder helaas ook mijn eigen land Italië, de bepalingen van de richtlijn nog steeds niet hebben omgezet in nationaal recht.</p>
    </intervention>
    <intervention id="4-014" speaker_id="28619" name="Tatjana ŽDANOKA" is_mep="True" mode="spoken" nationality="Latvia" birth_date="08-05-1950" birth_place="Rīga" m_state="LV">
      <p sl="en">namens de Verts/ALE-Fractie. – Mijnheer de Voorzitter, ik wil mevrouw Buitenweg bedanken voor dit verslag, waarin de aandacht gevestigd wordt op een van de ernstiger kwesties aangaande het probleem van discriminatie op grond van ras of etnische afstamming in Europa.</p>
      <p sl="en">Commissaris, volgens mij moet de Commissie actiever worden en de omzetting van de antidiscriminatierichtlijn bevorderen. Elke dag opnieuw duiken er gevallen op waarbij een juiste omzetting noodzakelijk is om de slachtoffers te kunnen beschermen. Ik wil tevens vermelden dat bepaalde gevallen die met linguïstisch beleid te maken hebben, onder de richtlijn als indirecte discriminatie beschouwd kunnen worden. Zo bestaan er in mijn land, Letland, evenals in het naburige Estland – landen die een groot percentage etnische minderheden hebben – onevenredige taleneisen voor tewerkstelling, alsmede vereisten om slechts één taal te bezigen in de communicatie met de autoriteiten. Ik ben van mening dat als dergelijke praktijken leiden tot ondervertegenwoordiging van raciale en etnische minderheden op verschillende terreinen van het sociale leven, de lidstaten de plicht hebben beleid uit te stippelen om gelijke toegang te verzekeren en discriminatie te voorkomen.</p>
      <p sl="en">Er is nog iets waarover ik mij zorgen maak. Verschillende behandeling op grond van nationaliteit kan soms als indirecte etnische discriminatie worden beschouwd. Het is aan de orde als het beleid betreffende het staatsburgerschap wordt aangewend om minderheden – Roma of Russen bijvoorbeeld – te weren.</p>
      <p sl="en">Ik hoop dat de Europese gerechtshoven, alsmede het Inter-Amerikaanse Hof voor de rechten van de mens, dat heeft verklaard dat er bij de toekenning van de nationaliteit niet mag worden gediscrimineerd op grond van ras of etnische afstamming, niet minder vooruitstrevend zullen zijn en nauwgezet zullen beoordelen welk effect het beleid inzake de nationaliteit heeft op personen die tot verschillende etnische groepen behoren.</p>
    </intervention>
    <intervention id="4-015" speaker_id="28975" name="Vittorio AGNOLETTO" is_mep="True" mode="spoken" nationality="Italy" birth_date="06-03-1958" birth_place="Milano" p_group="Confederal Group of the European United Left - Nordic Green Left" m_state="IT">
      <p sl="it">namens de GUE/NGL-Fractie . – Mijnheer de Voorzitter, dames en heren, de antidiscriminatierichtlijn is een uitstekende richtlijn, die een aanzienlijke ethische waarde vertegenwoordigt. Een aantal Europese landen onderneemt echter weinig tot niets om deze richtlijn en de inhoud ervan om te zetten in het eigen nationaal recht, en in de praktijk is raciaal en etnisch geweld nog steeds aan de orde van de dag. Tegen Italië heeft de Europese Unie bijvoorbeeld al een inbreukprocedure ingeleid omdat het land heeft verzuimd de richtlijn om te zetten.</p>
      <p sl="it">De Europese Unie stelt in het bijzonder dat Italië heeft nagelaten het begrip intimidatie om te zetten in nationaal recht, geen wet heeft inzake het omkeren van de bewijslast en geen specifieke bepalingen kent om mensen te beschermen tegen raciaal en etnisch geweld. In de gemeente Opera, vlak bij Milaan, heeft een groep burgers, aangevoerd door de leiders van de nationale Lega di Alleanza, afgelopen december een groep van ongeveer dertig Romakinderen letterlijk opgejaagd en de tenten waarin zij verbleven in brand gestoken. In Pavia werden tientallen Roma verjaagd met dreigementen over “gaskamers”. Aan de rand van Rome viel slechts enkele dagen geleden een groep van veertig gemaskerde aanvallers gewapend met stokken, messen en molotovcocktails ‘s nachts een Romakamp in Ponte Mammolo aan.</p>
      <p sl="it">In Italië worden bijna dagelijks nomadenkampen ontruimd door de lokale autoriteiten, waarbij de Roma op geen enkel recht aanspraak kunnen maken. Is dit nu die bijzondere bescherming voor de Roma waar in het verslag toe wordt opgeroepen, in het bijzonder nu de EU is uitgebreid? Ik wil ook benadrukken dat opgelegde sancties voor het niet naleven van nationale bepalingen die in overeenstemming met de richtlijn zijn aangenomen effectief, proportioneel en ontradend moeten zijn. Verder wil ik erop wijzen dat we op 25 april …</p>
      <a text="(De spreker wordt door de Voorzitter onderbroken)"/>
    </intervention>
    <intervention id="4-016" speaker_id="1956" name="Frank VANHECKE" is_mep="True" mode="spoken" nationality="Belgium" birth_date="30-05-1959" birth_place="Brugge" p_group="Non" m_state="BE">
      <p sl="nl">namens de ITS-Fractie. – Voorzitter, ik vrees dat mijn mening over dit verslag wel een beetje afwijkt van al hetgeen ik reeds in deze zaal heb gehoord, want ik beschouw dit verslag als een merkwaardig verslag, in elk geval merkwaardig voor een instelling die zichzelf democratisch noemt, omdat hier op basis van een hoogst betwistbare richtlijn aanbevelingen worden gedaan die in mijn ogen indruisen tegen fundamentele rechten en vrijheden en die op een aantal punten botsen met fundamentele beginselen van de rechtsstaat.</p>
      <p sl="nl">De waarheid is dat échte discriminatie van minderheidsgroepen in Europa of écht racisme – en gelukkig maar – zeer marginale fenomenen zijn die reeds adequaat en terecht worden bestreden. Waar we in dit verslag mee te maken hebben, is echter iets heel anders. Het gaat hier in werkelijkheid over de zoveelste poging om muilkorfreglementen in te voeren om de vrije meningsuiting nog verder op de helling te zetten, om een klimaat van echte progressieve meningsterreur te scheppen, waarbij uiteindelijk autochtone mensen eigenlijk verplicht worden om voorrang te verlenen aan allochtonen. Dit is het zóveelste verslag dat autochtonen discrimineert.</p>
      <p sl="nl">Zo beschouw ik in het bijzonder de omkering van de bewijslast voor discriminatie en rechtszaken, vooral op het gebied van tewerkstelling, als absoluut verwerpelijk in een democratische rechtsstaat waar eenieder wordt geacht onschuldig te zijn tot het tegendeel bewezen wordt.</p>
      <p sl="nl">Kortom, het gaat in dit verslag niet over discriminatie, het gaat over een soort juridisering van de politieke correctheid.</p>
    </intervention>
    <intervention id="4-017" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">Laat ik beginnen met een woord van dank aan mevrouw Buitenweg voor het werk dat zij heeft verzet, en sta mij toe deze kwestie vanuit een andere hoek te belichten.</p>
      <p sl="sk">Door de toenemende mobiliteit worden wij gedwongen ons opener op te stellen ten opzichte van degenen die naar ons land komen. Die openheid begint echter al met de opvoeding binnen het gezin. Dat is zeer waarschijnlijk de omgeving waar kinderen anderen leren respecteren. Het gezin is de eerste gemeenschap waarbinnen kinderen moeten leren open, respectvol en solidair te zijn. Het bijbrengen van raciale en etnische tolerantie moet een zichtbare pijler worden van alle aspecten van de opvoeding en het onderwijs, zowel op school als in de maatschappij als geheel. De opvoeding en het onderwijs moeten gericht zijn op de ethische grondslagen die de eenheid binnen het gezin versterken.</p>
      <p sl="sk">Dat is de reden dat interactie tussen culturen, net als vrede en respect voor diversiteit, nu politieke en veiligheidskwesties van groot belang zijn geworden. De strijd tegen rassendiscriminatie is voornamelijk gericht op de wijze waarop wij, aan het begin van de nieuwe eeuw en het nieuwe millennium, het vreedzaam samenleven van mensen en naties willen waarborgen. Enige wetgeving is natuurlijk noodzakelijk, maar onze maatschappij moet raciale en etnische discriminatie aanpakken door het verleden objectief te beoordelen en samen te zoeken naar een gezamenlijke toekomst waarin de waardigheid en intrinsieke rechten van eenieder worden gerespecteerd.</p>
    </intervention>
    <intervention id="4-018" speaker_id="23807" name="Magda KÓSÁNÉ KOVÁCS" is_mep="True" mode="spoken" nationality="Hungary" birth_date="04-11-1940" birth_place="Budapest" p_group="Socialist Group in the European Parliament - Vice" m_state="HU">
      <p sl="hu">Dank u, mijnheer de Voorzitter. Als zestig procent van de geënquêteerden aangeeft bloot te staan aan een of andere vorm van oneerlijke discriminatie, dan is dit een waarschuwing voor de lidstaten en een waarschuwing voor Europa.</p>
      <p sl="hu">Er wordt nog steeds gediscrimineerd op grond van etnische of raciale afstamming, en we moeten vrezen dat dit ook nog lang het geval zal zijn, aangezien Europa steeds meer diversiteit kent en etnische verschillen zichtbaarder worden, en zelfs landen die zichzelf als mono-etnisch beschouwen steeds meer verschillende culturen herbergen.</p>
      <p sl="hu">Het voortreffelijke verslag van mevrouw Buitenweg biedt ons gelegenheid voor evaluatie en reflectie. Ondertussen heeft de Commissie ons vandaag vooruitgang op dit gebied beloofd aangezien meerdere landen hebben verzuimd de richtlijn op deugdelijke wijze om te zetten in nationaal recht, wat inhoudt dat de waarschuwing gerechtvaardigd is en er dus dringend behoefte is aan ondersteuning. Bijna al mijn collega’s hebben gezegd dat als burgers niet weten dat ze recht hebben op bescherming tegen discriminatie, ze ook geen gebruik zullen kunnen maken van dit recht.</p>
      <p sl="hu">Discriminatie op grond van ras of etniciteit zorgt ook in een bredere context voor problemen, aangezien het al dan niet behoren tot een etnische minderheid voornamelijk een kwestie van identiteit is. Wij in Oost- en Centraal-Europa hebben geen heel positieve ervaringen ten aanzien van de bereidheid tot het overleggen van gegevens. De problemen op dit gebied zijn dusdanig dat iemand al een “zigeuner” kan zijn als zijn omgeving hem als een zigeuner beschouwt, en dit is vaak een kwestie van de levenswijze en niet zozeer een van de feitelijke raciale identiteit. Het Bureau van de Europese Unie voor de grondrechten kan een hoop doen om verbetering te brengen in deze situatie.</p>
      <p sl="hu">Ik heb nog twee andere opmerkingen. Ten eerste kan de tenuitvoerlegging van de richtlijn er in belangrijke mate toe bijdragen dat de Romagemeenschap niet al zwervend buiten Europa terechtkomt. Ten tweede zijn met de toetreding van de nieuwe lidstaten nieuwe etnische blokken verschenen op de kaart van de Europese geschiedenis. Het is een trieste erfenis van de twintigste eeuw en de twee wereldoorlogen dat er nog steeds tegenstellingen bestaan, en de wonden zijn nog steeds niet geheeld. Daar dragen we allemaal verantwoordelijkheid voor. Dank u, mijnheer de Voorzitter.</p>
    </intervention>
    <intervention id="4-019" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">Mijnheer de Voorzitter, ik juich het ten zeerste toe dat de Commissie tegen veertien lidstaten een inbreukprocedure inleidt wegens hun verzuim de richtlijn op juiste wijze ten uitvoer te leggen.</p>
      <p sl="en">Gelaten constateer ik dat mijn eigen land, het Verenigd Koninkrijk, op de lijst staat. Een van de kwesties in het geval van mijn land is dat de definitie van indirecte discriminatie niet voldoet. Zelfgenoegzaamheid is hier duidelijk niet op zijn plaats, zelfs in een land waar al meer dan veertig jaar wetgeving tegen rassendiscriminatie bestaat.</p>
      <p sl="en">Een sterke politieke wil is hier geboden, en daarom is het des te teleurstellender dat de Raad dit debat niet belangrijk genoeg vond om erbij vertegenwoordigd te zijn.</p>
      <p sl="en">Met veel belangstelling heb ik van commissaris Michel vernomen dat drie op de vier Europeanen er geen bezwaar tegen hebben dat er op anonieme basis gegevens over de etnische afkomst worden verzameld, en ik juich het toe dat de Commissie de afgelopen jaren veel heeft ondernomen op dit gebied en een handleiding voor de beste handelwijze heeft voortgebracht. Wij zijn stukken verder dan in 1999, toen ik de euvele moed had de woorden “etnische monitoring” te bezigen in mijn ontwerpverslag over het Europees Jaar tegen racisme en vervolgens werd bedolven onder de bezwaren.</p>
      <p sl="en">Ik ben het uiteraard met de heer Gaubert eens dat wij er zorgvuldig voor moeten waken dat gegevens met betrekking tot etniciteit en ras die zijn verzameld om discriminatie onder de aandacht te brengen en te bestrijden, niet zelf een hulpmiddel voor discriminatie worden doordat ze worden aangewend voor raciale of etnische profilering.</p>
      <p sl="en">Ik wil de commissaris vragen in hoeverre – afgezien van de waarborgen op het gebied van gegevensbescherming – politieacties, die natuurlijk een vorm van dienstverlening zijn, binnen het toepassingsbereik van het discriminatieverbod vallen; neem bijvoorbeeld de praktijk van het preventief fouilleren. De richtlijn geldt uiteraard voor de politie als werkgever, maar het is mij nooit helemaal duidelijk geworden in hoeverre de richtlijn van toepassing is op politieacties.</p>
      <a text="(De spreker wordt door de Voorzitter onderbroken)"/>
    </intervention>
    <intervention id="4-020" speaker_id="28371" name="Marek Aleksander CZARNECKI" is_mep="True" mode="spoken" nationality="Poland" birth_date="22-03-1959" birth_place="Chorzów" p_group="Non" m_state="PL">
      <p sl="pl">Mijnheer de Voorzitter, bij nadere beschouwing van de situatie ten aanzien van de tenuitvoerlegging van EU-richtlijnen, waaronder de Richtlijn houdende toepassing van gelijke behandeling van personen ongeacht ras of etnische afstamming, constateer ik, net als de rapporteur, dat veel lidstaten deze richtlijn grotendeels hebben omgezet in nationaal recht en zelfs hebben gekozen voor een breder toepassingsbereik dan noodzakelijk. Op enkele insignificante uitzonderingen na hebben de lidstaten uitgebreid aandacht besteed aan alle vormen van gelijke behandeling van personen, al zijn er nog wel hiaten en foutieve interpretaties waaraan moet worden gewerkt. Soms zijn de betreffende regels vervat in verschillende wetten, maar dit zou geen obstakel moeten vormen voor een correcte tenuitvoerlegging van de EU-wetgeving op nationaal niveau.</p>
      <p sl="pl">Al met al ben ik van mening dat het wetgevend kader in de Europese Unie van een goed niveau is, en zie eerder een probleem in het bewustzijn van mensen die het zichzelf veroorloven derden te discrimineren. Op dit moment moeten we dan ook een antwoord zien te vinden op de volgende vraag: hoe kunnen we, in deze geglobaliseerde wereld, het bewustzijn en de gevoeligheid van mensen ontwikkelen? In een wereld waar mensen, om uiteenlopende redenen, voortdurend van verblijfplaats wisselen …</p>
      <a text="(De spreker wordt door de Voorzitter onderbroken)"/>
    </intervention>
    <intervention id="4-021" speaker_id="24030" name="Philip CLAEYS" is_mep="True" mode="spoken" nationality="Belgium" birth_date="24-05-1965" birth_place="Gent" p_group="Non" m_state="BE">
      <p sl="nl">Mijnheer de Voorzitter, het probleem met een verslag, zoals dat van mevrouw Buitenweg, is dat men uitgaat van vrome principes en goede bedoelingen, maar dat er jammer genoeg een diepe kloof gaapt met de concrete realiteit. Natuurlijk is het zo dat discriminatie op basis van ras of afkomst verwerpelijk is. De vraag is alleen of deze discriminatie zo wijdverbreid is als men altijd wil doen geloven. Het jongste jaarverslag van het EUMC (Europees Waarnemingscentrum voor Racisme en Vreemdelingenhaat) spreekt van een toename van het fenomeen, terwijl het EUMC niet in staat is die stelling te staven met concreet cijfermateriaal. Het EUMC is zelfs niet eens in staat om een algemeen aanvaarde definitie te geven van wat discriminatie is.</p>
      <p sl="nl">Al te vaak gaat men ervan uit dat zowat alle problemen met allochtonen hun oorzaak vinden in de zogenaamde discriminatie, waarvan ze geacht worden het slachtoffer te zijn. Dit discours heeft rampzalige gevolgen, omdat het hele bevolkingsgroepen onttrekt aan het concept persoonlijke verantwoordelijkheid. Het knuffelbeleid en de slachtoffercultuur hebben de problemen alleen maar erger gemaakt en ik sluit me dan ook graag aan bij het minderheidsstandpunt dat door Koenraad Dillen werd geformuleerd.</p>
    </intervention>
    <intervention id="4-022" speaker_id="33964" name="Roberta Alma ANASTASE" is_mep="True" mode="spoken" nationality="Romania" birth_date="27-03-1976" birth_place="Ploieşti" p_group="Group of the European People's Party (Christian Democrats) and European Democrats" m_state="RO">
      <p sl="ro">Voorzitter, dames en heren, laat mij allereerst mijn waardering uitspreken voor dit consistente en goede verslag, en benadrukken dat dit onderwerp essentieel is voor de kwaliteit van leven en de ontwikkeling van gemeenschappen. Ik wil het graag hebben over het belang van onderwijs voor de implementatie van de Europese principes en bepalingen op het gebied van gelijke behandeling van personen.</p>
      <p sl="ro">In het verslag wordt terecht benadrukt dat wetten alleen effect hebben als burgers zich bewust zijn van hun eigen rechten. We moeten burgers daarom niet alleen blijven voorlichten, maar hen ook leren om te reageren, om voor zichzelf op te komen. Alleen als mensen de moed hebben zich uit te spreken, in de pen te klimmen en aanspraak te maken op hun rechten kan discriminatie worden ingeperkt.</p>
      <p sl="ro">Tegelijkertijd is het bijbrengen van tolerantie van het grootste belang voor het voortbestaan van elke gemeenschap. Leren samenleven met andere mensen, om verschillen te accepteren, niet als een onontkoombaarheid maar als een kans om samen iets op te bouwen; dat is de juiste weg naar een wereld zonder dit soort misstanden.</p>
    </intervention>
    <intervention id="4-023" speaker_id="23717" name="Genowefa GRABOWSKA" is_mep="True" mode="spoken" nationality="Poland" birth_date="01-01-1944" birth_place="Przystań" p_group="Socialist Group in the European Parliament" m_state="PL">
      <p sl="pl">Mijnheer de Voorzitter, ik wil mijn collega complimenteren met het verslag dat zij vandaag heeft gepresenteerd. De Europese Unie heeft deugdelijke wetten en normen tegen discriminatie vastgesteld, en er worden momenteel richtlijnen ontwikkeld. Lidstaten implementeren op hun beurt de zaken die hier worden besloten. Landen hebben grondwetten met antidiscriminatieclausules en complete wetten die hun burgers moeten beschermen tegen discriminatie. Waarom, vraag ik u, is de huidige situatie dan toch zo zorgwekkend? Waarom komt discriminatie nog steeds zo veel voor en waarom lukt het ons niet daar iets aan te doen?</p>
      <p sl="pl">In mijn optiek is het probleem tweeledig en moet de oplossing ten eerste worden gezocht in voorlichting en ten tweede in het opleggen van verplichtingen. Ik wil het hier hebben over voorlichting. Voorlichting is niet alleen de verantwoordelijkheid van overheden. Gebleken is dat overheden de gewone burger maar beperkt voorlichten over de aard van discriminatie. Ik ben van mening dat de voorlichting voornamelijk een taak moet worden van non-gouvernementele organisaties, die in een goede positie verkeren om contact te leggen met bepaalde delen van de maatschappij, specifieke groepen burgers, en hen voor te lichten over de betekenis van immigratie. Vraag maar eens aan immigranten, oudere vrouwen of alleenstaande moeders, of ze zich gediscrimineerd voelen. Zij zullen dan zeggen: “Nee, dat is gewoon ons lot. We hebben gewoon pech”. Zij hebben hulp nodig om zichzelf te vinden; we moeten hen helpen procedures in gang te zetten en de juiste autoriteiten aan te spreken.</p>
      <p sl="pl">Ik zou graag zien dat het Europees Parlement zich gaat bezighouden met de ontwikkeling van een gedragscode die aan verschillende organisaties zou moeten worden gegeven. Tot slot zou ik nog één ding willen zeggen: ik hoop van harte dat we in de strijd tegen discriminatie tot meer in staat zijn dan alleen het project van de Europese Commissie, die een gele vrachtwagen door Europa laat rijden met aan boord een tentoonstelling tegen discriminatie, en het Europees Jaar van gelijke kansen voor iedereen. Laten we meer doen om slachtoffers van discriminatie te helpen!</p>
    </intervention>
    <intervention id="4-024" speaker_id="28374" name="Wiesław Stefan KUC" is_mep="True" mode="spoken" nationality="Poland" birth_date="02-09-1949" birth_place="Sokołow Podlaskí" p_group="Non" m_state="PL">
      <p sl="pl">Voorzitter, om een principe te implementeren als gelijke behandeling van personen, ongeacht hun ras of etnische afstamming, huidskleur, denkbeelden of religie, is in de regel voortdurende en niet-aflatende inzet nodig. Elke stap die ons dichter bij het uiteindelijke doel brengt moet worden gevierd als een groot succes. We mogen niet verwachten dat mensen van de ene op de andere dag van inzicht veranderen en dat iedereen zijn natuurlijke houding loslaat, die erin bestaat zijn levensomstandigheden te willen verbeteren en in het geweer te komen tegen alle mogelijke bedreigingen van deze verbetering. We moeten echter alles in het werk stellen om juridische, sociologische en economische obstakels weg te nemen, onderwijs te bieden, omstandigheden te creëren waarin mensen in vrede kunnen samenleven en onze negatieve houding ten opzichte van andere mensen te veranderen, ongeacht de onderlinge verschillen. Tot slot wil ik zeggen dat ik het absoluut niet eens ben met de verklaring van de heer Vanhecke over houdingen.</p>
    </intervention>
    <intervention id="4-025" speaker_id="4533" name="Neena GILL" is_mep="True" mode="spoken" nationality="United Kingdom" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijnheer de Voorzitter, ik juich de mededeling van de Commissie toe, maar betreur het ten zeerste dat discriminatie, ondanks deze en andere wetgeving, niet is afgenomen maar schrikbarend gestegen is.</p>
      <p sl="en">Ik zou graag het woord willen richten tot degenen van extreem rechts die dit bestrijden, omdat ik, alleen al dit jaar, zo’n 500 mensen van de Sikh-gemeenschap heb ontmoet – uit Frankrijk, uit België, uit Italië, uit Duitsland – die allen schokkende gevallen beschrijven van onaanvaardbare discriminatie op grond hun uiterlijk: omdat zij een tulband dragen.</p>
      <p sl="en">In Frankrijk zijn sinds 2004 meerdere Sikh-jongens van school gestuurd omdat zij hun tulband niet wilden afdoen. In België en Duitsland zijn soortgelijke gevallen bekend.</p>
      <p sl="en">Terwijl het Franse Hooggerechtshof bepaalde dat Sikh-mannen met tulband op de foto van hun rijbewijs mochten, heeft het Franse ministerie dit, binnen 24 uur na deze uitspraak, uitdrukkelijk verboden.</p>
      <p sl="en">Op de luchthaven van Brussel worden Sikh-mannen regelmatig verzocht hun tulbanden af te doen, wat als een grove belediging wordt beschouwd.</p>
      <p sl="en">Verder krijg ik wekelijks telefoontjes uit Italië over mensen die hun dagelijkse bezigheden niet kunnen uitvoeren omdat zij Sikh zijn. Deze gevallen zijn derhalve duidelijk een schending van alles waarom in dit verslag wordt verzocht en wat de Commissie voorstaat.</p>
      <p sl="en">Bijgevolg wil ik de Commissaris vragen wat hij en de Commissie eraan doen om deze gevallen van discriminatie te bestrijden. Wij kunnen niet enerzijds over eenheid en diversiteit praten en anderzijds de</p>
      <p sl="en">praktijken van regeringen van vele lidstaten negeren.</p>
      <p sl="en">Ik wil mevrouw Buitenweg, de rapporteur van dit verslag, feliciteren met het poneren van maatregelen die naar ik hoop enige genoegdoening zullen bieden aan degenen die worden gemarginaliseerd als gevolg van onwetendheid en een tekort aan kennis van en respect voor andere culturen.</p>
      <p sl="en">Tot slot hoop ik dat wij, in dit Jaar van gelijke kansen, en in 2008, het Jaar van de interculturele dialoog, de wilskracht hebben om ervoor te zorgen dat onze woorden in daden worden omgezet.</p>
    </intervention>
    <intervention id="4-026" speaker_id="28375" name="Jan Tadeusz MASIEL" is_mep="True" mode="spoken" nationality="Poland" birth_date="28-03-1963" birth_place="Siemiatycze" p_group="Non" m_state="PL">
      <p sl="pl">Mijnheer de Voorzitter, het is duidelijk dat, in deze 21e eeuw, niemand anders kan dan de strijd tegen discriminatie steunen. Ook ik ben een voorstander van dit verslag, hoewel ik van mening ben dat vooroordelen zijn gebaseerd op cultuur, beschaving en religie, en niet op ras of etniciteit. Ik wil hier overigens aan toevoegen dat het voor ons in Europa makkelijker zal zijn ons te houden aan principes van non-discriminatie als we een gecontroleerd immigratiebeleid introduceren voor mensen die we in onze landen willen hebben, aangezien niemand zich in principe agressief en onvriendelijk gedraagt tegen een partner die men zelf heeft gekozen.</p>
      <p sl="pl">Dit verslag draait in principe om de rechten van immigranten. Laten we echter ook hun verantwoordelijkheden niet vergeten. Het zou makkelijker zijn buitenlanders niet te discrimineren als zij de cultuur en tradities van het land waar ze naartoe zijn gekomen zouden respecteren en zouden laten zien dat ze willen integreren, en niet een staat in een staat zouden creëren in ons Europa dat, laten we eerlijk zijn, christelijke wortels heeft.</p>
    </intervention>
    <intervention id="4-027" speaker_id="28171" name="Emine BOZKURT" is_mep="True" mode="spoken" nationality="Netherlands" birth_date="09-08-1967" birth_place="Zaandam" p_group="Group of the Progressive Alliance of Socialists and Democrats in the European Parliament" m_state="NL">
      <p sl="nl">Voorzitter, ik dank mevrouw Buitenweg voor het uitstekende werk dat zij heeft geleverd met dit verslag. Of het nu gaat over discriminatie en racisme op de arbeidsmarkt, op sportclubs of op school, op alle fronten is het een inbreuk op de waarden waar we in Europa voor staan. Wat we nodig hebben, is een integrale aanpak op alle niveaus, Europees, nationaal en lokaal. Wetgevers, politici en slachtoffers van discriminatie zelf hebben hier een belangrijke rol in te spelen. We moeten Europese burgers bewust maken van hun rechten en van de middelen die ze hebben om die rechten op te eisen.</p>
      <p sl="nl">Ik wil de Commissie met klem verzoeken haar verantwoordelijkheid te nemen en toe te zien op een snelle en adequate implementatie van de richtlijn gelijke behandeling. De richtlijn is een stap in de goede richting, maar de effectiviteit valt en staat bij de implementatie door de lidstaten. Ik vraag dan ook aan de Commissie om het eerder in 2004 door Barrosso zélf aangekondigde morele leiderschap te tonen, dat hard nodig is. Ook anno 2007, nota bene in het jaar van Equal opportunities for all, is discriminatie in Europa nog aan de orde van de dag. Juist nu, in een tijd waar bepaalde groepen, ik denk dan in het bijzonder aan de positie van moslims in Europa, de wind zeker niet mee hebben, hebben we op alle terreinen mensen nodig die zich sterk maken tegen discriminatie.</p>
      <p sl="nl">Ik wil mij dan ook aansluiten bij de oproep aan de Commissie om de maatregelen te verbreden tot alle mogelijke vormen van discriminatie.</p>
    </intervention>
    <intervention id="4-028" speaker_id="28279" name="Justas Vincas PALECKIS" is_mep="True" mode="spoken" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Voorzitter, ik wil de rapporteur graag complimenteren met dit verslag, dat mensen hopelijk zal helpen beschermen tegen discriminatie op grond van ras of etniciteit en tevens zal zorgen voor betere verhaalmogelijkheden.</p>
      <p sl="lt">We hebben nog veel werk te verzetten als het gaat om een effectieve tenuitvoerlegging van de richtlijnen inzake etnische gelijkheid en gelijke kansen op de arbeidsmarkt. De burgers van de EU-lidstaten (vooral de nieuwe lidstaten) zijn nog altijd niet goed op de hoogte van hun rechten; ze hebben niet genoeg tijd of ze ontberen de financiële mogelijkheden om op te komen voor hun rechten. In de meeste landen slagen de slachtoffers van discriminatie er niet in de handen ineen te slaan en slagvaardiger organisaties in de arm te nemen om hun gezamenlijke rechten te verdedigen. Het is moeilijk om gegevens te verzamelen over deze netelige kwesties, om indirecte discriminatie vast te stellen en om de aanwezigheid van discriminatie in de maatschappij te beoordelen. Hierdoor heeft de Europese Commissie moeite de tenuitvoerlegging van richtlijnen te controleren en te bepalen wat de oorzaken zijn van die trieste situaties waarin discriminatie plaatsvindt.</p>
      <p sl="lt">Ik steun de aanbevelingen van mijn collega’s om meer middelen toe te wijzen aan nongouvernementele organisaties die burgers voorlichten en juridische hulp bieden aan slachtoffers van discriminatie. Daarnaast is de rol van de media ook heel belangrijk.</p>
      <p sl="lt">Daarom wil ik hierbij mijn collega’s aanspreken. We hebben allemaal een kantoor in het land waar we zijn gekozen. Van daaruit kunnen we juridische consulten organiseren en financieren om mensen te informeren over de wetten tegen discriminatie en de beschikbare verhaalmogelijkheden. Met andere woorden: we kunnen mensen direct helpen.</p>
      <p sl="lt">We kunnen ons actiever inzetten voor de mobilisering van de politieke wil om de strijd tegen discriminatie op grond van ras en ongelijkheid op de arbeidsmarkt op te voeren.</p>
    </intervention>
    <intervention id="4-029" speaker_id="photo_generic" name="Louis Michel" is_mep="True" mode="spoken">
      <p sl="fr">lid van de Commissie. − Mijnheer de Voorzitter, dames en heren, allereerst wil ik u verzekeren dat ik uiteraard mijn collega Špidla de overwegend positieve opmerkingen over zijn inspanningen zal overbrengen. Ik geloof dat hij het verdient dit te horen. Ik zal hem ook de dringende vragen en aanmerkingen doorgeven, alsmede de verwachtingen van het Europees Parlement betreffende het werk dat nog gedaan moet worden.</p>
      <p sl="fr">Allereerst zou ik iets heel duidelijk willen maken. Ik ben het absoluut niet eens – en dat geldt ook voor de Commissie – met bepaalde, naar uitsluiting neigende zienswijzen die hier vandaag zijn geuit; gelukkig zijn deze marginaal. Evenmin kan ik mij vinden in de stelling dat er een risico bestaat dat er een staat wordt gecreëerd binnen de christelijke staat, of binnen het christelijke Europa. Uiteraard heb ik het grootste respect voor de individuele burgers die deze gedachte aanhangen, maar ik voel toch de noodzaak – en de plicht – u er op te wijzen dat Europa qua religie, filosofie en politiek eenvoudigweg niet eenvormig is. Ik denk dat het de moeite waard is om deze overduidelijke waarheid zo nu en dan weer eens uit te spreken.</p>
      <p sl="nl">Mevrouw Buitenweg en mevrouw In ‘t Veld hebben terecht de nadruk gelegd op een grondig probleem, namelijk de omzetting van de richtlijnen in de nationale wetgevingen. De Commissie is zich er ten volle van bewust dat druk moet blijven worden uitgeoefend op de lidstaten die de Europese wetgeving niet naleven. De Commissie deelt die bezorgdheid met de instellingen die zich met die belangrijke zaken in de lidstaten bezighouden; u weet dat wij die instellingen en organisaties natuurlijk op een zeer goede en warme manier steunen.</p>
      <p sl="fr">Wat het nieuwe initiatief betreft, op dit moment wordt er een effectbeoordeling uitgevoerd: het onderzoek naar het effect ervan op discriminatie is reeds gestart. We moeten uiteraard weten hoe groot het probleem precies is. Momenteel worden er raadplegingen gehouden met het grote publiek, met NGO’s en de sociale partners, met bedrijven en met het Europees Parlement. Als alles goed gaat zal er in januari 2008 een verslag over de effectbeoordeling beschikbaar zijn. Vervolgens zal de raadpleging tussen de instellingen plaatsvinden in maart en april 2008. Dit initiatief zal ook worden vermeld in het werkprogramma van de Commissie voor 2008, waarover momenteel nog wordt beraadslaagd en dat eind oktober, begin november zal worden gepubliceerd. Vervolgens, als het is goedgekeurd zoals wij het hebben voorgesteld zal in juni 2008 een voorstel voorgelegd worden aan de Commissie en zal de procedure zijn beloop hebben.</p>
      <p sl="fr">U begrijpt dus dat onze gedachtegang en analyse ten aanzien van deze kwestie zeer nauw verwant zijn met die van de meeste afgevaardigden die in het debat het woord hebben gevoerd. Namens de Commissie feliciteer ik mevrouw Buitenweg met haar uitzonderlijke prestatie. Vandaag blijkt maar weer eens welk een cruciale rol het Parlement kan spelen bij de bevordering van een Europese rechtsstaat die zijn minderheden en al zijn burgers respecteert.</p>
    </intervention>
    <intervention id="4-032" speaker_id="28380" name="Marek SIWIEC" is_mep="True" mode="spoken" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="nl">Het debat is gesloten.</p>
      <p sl="nl">De stemming vindt vandaag, 27 september 2007 plaats.</p>
      <p sl="nl">Schriftelijke verklaringen (artikel 142)</p>
    </intervention>
    <intervention id="4-033" speaker_id="28141" name="Lívia JÁRÓKA" is_mep="True" mode="written" nationality="Hungary" birth_date="06-10-1974" birth_place="Tata" m_state="HU">
      <p sl="hu">Ik wil mijn collega, mevrouw Kathalijne Buitenweg, feliciteren met haar verslag, en tegelijkertijd van deze gelegenheid gebruikmaken om een aantal belangrijke problemen onder de aandacht te brengen.</p>
      <p sl="hu">De Europese burger heeft een redelijk beperkte kennis van de wet, en juist de mensen die het slachtoffer worden van oneerlijke discriminatie - met andere woorden, etnische minderheden, en in het bijzonder de Roma – verkeren in bijna complete onwetendheid ten aanzien van de relevante juridische bepalingen of de structuren die hen juridische bescherming bieden. Dat is de reden waarom maar zo weinig discriminatiezaken in de Europese Unie voor de rechter komen. Bovendien zijn de financiële sancties die in dergelijke zaken worden opgelegd belachelijk laag, helemaal in vergelijking met vergelijkbare rechtszaken in de Verenigde Staten. Lidstaten moeten de verantwoordelijkheid krijgen om het publiek te informeren en voor te lichten, zodat zo veel mogelijk burgers, in alle gelederen van de maatschappij, op de hoogte zijn van hun rechten en mogelijkheden.</p>
      <p sl="hu">Instanties voor de bevordering van gelijke behandeling staan ver van de burger af; ik overdrijf niet als ik zeg dat ze alleen op papier actief zijn, en zich niet echt bezighouden met de getroffenen. Een ander probleem ligt in het feit dat deze instanties voor hun financiering, infrastructuur, personeel en beleid in sterke mate afhankelijk zijn van de lidstaten.</p>
      <p sl="hu">We moeten een efficiënt monitorings- en verantwoordingssysteem op Europees niveau in het leven roepen en zorg dragen voor systematischer jaarverslagen, zodat we kunnen vaststellen of instanties voor de bevordering van gelijke behandeling onafhankelijk functioneren.</p>
    </intervention>
    <intervention id="4-034" speaker_id="4412" name="Véronique MATHIEU HOUILLON" is_mep="True" mode="written" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">Het verslag over de gelijkheid van vrouwen en mannen in de Europese Unie 2007 vormt allereerst een aanleiding om de – sinds 1957 bestaande – verbondenheid van de Europese Unie aan vrouwenrechten eer te bewijzen. Niettemin mogen wij niet tevreden zijn met de huidige situatie zoals die naar voren komt in de recente statistieken naar aanleiding van de toetreding van Roemenië en Bulgarije.</p>
      <p sl="fr">In de eerste plaats blijft het waar het de toegang tot en de positie van vrouwen op de arbeidsmarkt betreft nog te vaak bij idealen. Tweeëndertig jaar na de vaststelling van richtlijn van de Raad waarin wordt bepaald dat vrouwen en mannen hetzelfde loon moeten ontvangen voor hetzelfde werk, is het verschil met gemiddeld vijftien procent nog altijd te groot.</p>
      <p sl="fr">Ten tweede vereist de realisatie van gendergelijkheid grotere inspanningen tegen uitsluiting en ongelijke behandeling, met name op het platteland, waar vrouwen die aan de zijde van de boeren werken als meewerkende echtgenotes grove onrechtvaardigheden kunnen ondervinden in geval van scheiding, bij erfopvolging of met betrekking tot het eigendomsrecht. Bovendien zijn deze vrouwen niet altijd in de statistieken vertegenwoordigd.</p>
      <p sl="fr">Aan verscheidene stukken wetgeving moet dringend een concreet gevolg worden gegeven. Als onderdeel van haar taken in deze zo cruciale strijd moet de Europese Unie er tevens op toezien dat nationale culturen veranderen en samenkomen door middel van bewustmakingscampagnes en effectievere preventie.</p>
    </intervention>
  </section>
  <section id="creitem4" title="4. Gelijkheid van vrouwen en mannen in de Europese Unie (debat)">
    <intervention id="4-036" speaker_id="28380" name="Marek SIWIEC" is_mep="True" mode="spoken" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="nl">Aan de orde is het verslag van mevrouw Piia-Noora Kauppi, namens de Commissie rechten van de vrouw van gendergelijkheid, over de gelijkheid van vrouwen en mannen in de Europese Unie 2007 (2007/2065(INI)) (A6-0290/2007).</p>
    </intervention>
    <intervention id="4-037" speaker_id="4258" name="Piia-Noora KAUPPI" is_mep="True" mode="spoken" role="rapporteur" nationality="Finland" birth_date="07-01-1975" birth_place="Oulu" p_group="Group of the European People's Party (Christian Democrats) and European Democrats" m_state="FI">
      <p sl="en">Mijnheer de Voorzitter, allereerst wil ik mijn dank betuigen aan de Commissie voor het opstellen van dit uitermate belangrijke verslag. Gelijkheid van mannen en vrouwen is een kwestie die onze volledige aandacht verdient. Ofschoon er al veel bereikt is in de afgelopen decennia, resten er nog grote uitdagingen.</p>
      <p sl="en">De nadruk van het verslag van de Commissie ligt op werkgelegenheidskwesties. De loonkloof, onzekerheid op de banenmarkt en het combineren van werk en gezin zijn bijvoorbeeld kwesties waarmee miljoenen vrouwen dagelijks worden geconfronteerd. Zij zijn ook duidelijk gekoppeld aan de demografische uitdaging waarvoor Europa staat. Zoals het verslag van de Commissie aangeeft, zijn zes miljoen van de acht miljoen nieuwe banen die sinds 2000 in de EU zijn geschapen aan vrouwen vergeven. De meeste van deze zes miljoen nieuwe banen zijn afkomstig uit de dienstverleningssector. De 11,7 miljoen nieuwe banen in de dienstverleningssector worden voornamelijk door vrouwen ingenomen. Om die reden vormen deze sector, de groei ervan en de interne markt een essentieel thema voor vele vrouwen in Europa.</p>
      <p sl="en">Veruit de meeste nieuwe banen voor vrouwen zijn echter deeltijdbanen, waarvan sommige riskant zijn en geen zekerheid bieden, met lage salarissen. Arbeidsovereenkomsten voor bepaalde tijd vormen ook een groot probleem voor veel vrouwen in Europa, die graag ook meer houvast en stabiliteit in het gezinsleven willen. Uit cijfers van de Commissie blijkt dat 32 procent van de werkende vrouwen in de EU een deeltijdbaan heeft tegenover slechts zeven procent van de werkende mannen. Het geslacht speelt dus duidelijk een rol op de deeltijdbanenmarkt in Europa.</p>
      <p sl="en">Het salarisverschil tussen mannen en vrouwen, met betrekking waartoe de Commissie afgelopen juli een initiatief lanceerde deed, is gemiddeld vijftien procent in de EU, en loopt op tot dertig procent in sommige Europese landen. De salarisverschillen zijn niet afgenomen, ondanks het feit dat er al meer dan dertig jaar richtlijnen inzake gelijke betaling van mannen en vrouwen bestaan. Het was dus hoog tijd dat de Commissie deze kwestie ter hand nam. Anderzijds is het bekend dat in lidstaten die beleidsmaatregelen genomen hebben om het voor zowel vrouwen als mannen gemakkelijker te maken werk en gezin te combineren, het geboortecijfer hoger ligt, een groter percentage vrouwen een betaalde baan heeft en de werkgelegenheidscijfers hoger liggen.</p>
      <p sl="en">In de EU wordt ook het merendeel van de banen voor hoogopgeleiden door vrouwen ingenomen. Deze week is er veel publiciteit geweest rond een Fins onderzoek naar vrouwen in de top van het bedrijfsleven. Er werden in totaal 14 000 Finse bedrijven bestudeerd, waarbij bleek dat vrouwelijke topmanagers jaarlijks een procent meer winst boekten voor de aandeelhouders dan mannelijke topmanagers, waarmee zij tien procent beter presteerden dan mannen. Hoewel bij deze berekening alle andere zaken buiten beschouwing werden gelaten, doen vrouwen het duidelijk beter als manager, dus dit is ook iets waarmee de Commissie in de toekomst rekening zal zouden.</p>
      <p sl="en">In Finland, evenals in andere landen, vormt onderwijs de sleutel tot verbetering van de positie van vrouwen. De strengere normen in het onderwijs zijn hand in hand gegaan met de groei van het werkgelegenheidscijfer voor vrouwen. Volgens een onderzoek van de Commissie is in Finland bijvoorbeeld 32,7 procent van de vrouwen hoogopgeleid, vergeleken met slechts 24,3 procent van de mannen. Alle door de Commissie voorgestelde initiatieven op het gebied van onderwijs en levenslang leren zijn derhalve noodzakelijk, en het is heel belangrijk dat wij onze aandacht bij onderwijskwesties ook richten op genderbeleidsmaatregelen.</p>
      <p sl="en">In mijn verslag wordt verzocht om speciale maatregelen om ongelijkheden ten gevolge van onderbroken arbeidspatronen omwille van zwangerschapsverlof of de zorg voor zorgafhankelijke personen te bestrijden. Dit heeft ertoe geleid dat de Commissie de gevolgen van pensioenhervormingen voor het leven van vrouwen in de EU heeft geanalyseerd met het doel pensioenrechten alsook de sociale zekerheid en het belastingstelsel te individualiseren. Wat ik met name belangrijk vind, is dat de lidstaten er in het verslag toe worden gemaand om de kosten van zwangerschapsverlof evenredig te spreiden, zodat vrouwen niet langer duurdere arbeidskrachten zijn dan mannen. Ik hoop stellig dat mijn eigen lidstaat, waarvan de regering voor maar liefst zestig procent uit vrouwen bestaat – en dat is een record – deze kwestie op de agenda zal zetten en de kosten van vaderschaps- en zwangerschapsverlof evenredig zal spreiden.</p>
      <p sl="en">In het verslag wordt ook de noodzaak onderstreept om de grote democratische tekortkoming aan te pakken. Wij willen onderzoeken welke factoren vrouwenparticipatie in de politiek en in leidinggevende functies op alle niveaus bij de overheid in de weg staan, en zo mogelijk maatregelen nemen om hieraan een einde te maken. Tevens moet aandacht worden besteed aan de situatie van vrouwen in etnische minderheidsgroepen en geïmmigreerde vrouwen, aangezien hun marginalisering versterkt wordt door meervoudige discriminatie, zowel vanuit hun eigen gemeenschap als daarbuiten. Ik verzoek de Commissie dringend om met de lidstaten samen te werken om relevante gegevens te verzamelen en maatregelen op te leggen ter voorkoming van mensenhandel met het oog op seksuele uitbuiting en dwangarbeid.</p>
      <p sl="en">Ik wil graag afsluiten met een heel positieve en bemoedigende mededeling, namelijk dat vrouwen tegenwoordig kansen krijgen waar de meeste van onze moeders en grootmoeders nooit van hadden kunnen dromen. Vrouwen die de vruchten plukken van deze nieuwe tijd moeten van zich laten horen, en ik denk dat het heel belangrijk was dat de Commissie het initiatief heeft genomen om dit verslag in te dienen. Wij blijven ons inzetten voor volledige gelijkheid van vrouwen en mannen in Europa.</p>
    </intervention>
    <intervention id="4-038" speaker_id="photo_generic" name="Louis Michel" is_mep="True" mode="spoken">
      <p sl="fr">lid van de Commissie. − Mijnheer de Voorzitter, mevrouw de rapporteur, dames en heren afgevaardigden, de Commissie is zeer content met dit verslag en de ontwerpresolutie over de gelijkheid van vrouwen en mannen in de Europese Unie. De aanneming van het verslag onderstreept de betrokkenheid van het Parlement bij de kwestie van de gelijkheid van vrouwen en mannen. Mijn dank en felicitaties aan de rapporteur, mevrouw Kauppi, voor het feit dat in het verslag steun wordt betuigd voor de benadering van de Commissie en voor de maatregelen die zij neemt om de gelijkheid tussen vrouwen en mannen te bevorderen.</p>
      <p sl="fr">De gelijkheid van vrouwen en mannen is, boven alles, een van de fundamentele waarden van de Europese Unie. Het is tevens een gebied waarop Europa een voortrekkersrol heeft gespeeld en maatschappelijke ontwikkelingen in veel gevallen vóór is geweest. In de afgelopen jaren zijn er belangrijke en ambitieuze initiatieven gelanceerd. De goedkeuring van de Routekaart voor de gelijkheid van vrouwen en mannen heeft het rotsvaste voornemen van de Commissie om op alle fronten resoluut door te stomen op de weg naar daadwerkelijke gelijkheid tussen vrouwen en mannen, op elk gebied, nog eens extra onder de aandacht gebracht.</p>
      <p sl="fr">De Commissie is ingenomen met de nadruk die in de resolutie van het Parlement wordt gelegd op bepaalde thema’s die in de Routekaart ook worden aangemerkt als prioritaire actiegebieden, met name de gelijkheid van vrouwen en mannen ten aanzien van economische onafhankelijkheid, het combineren van werk en privéleven, een evenwichtige vertegenwoordiging van de beide seksen bij besluitvormingsprocessen, en de bestrijding van stereotypen.</p>
      <p sl="fr">Er is zeker vooruitgang geboekt op het gebied van de gelijkheid van vrouwen en mannen, maar er resten ons nog grote uitdagingen. De Commissie deelt de mening van de rapporteur dat we onze inspanningen moeten voortzetten en onze verworvenheden moeten bestendigen. In dit opzicht is de Commissie zich bewust van het belang van een effectieve toepassing van het communautair acquis en verricht zij vastberaden haar taken als beschermvrouwe van de verdragen. De Commissie deinst er niet voor terug om inbreukprocedures in te leiden als zij vaststelt dat een Europese richtlijn niet juist is omgezet. Op dit moment lopen er bijvoorbeeld meerdere inbreukprocedures, in verschillende stadia, op het gebied van de gelijkheid van mannen en vrouwen.</p>
      <p sl="fr">Om de naleving van het Gemeenschapsrecht te verbeteren heeft de Commissie een netwerk opgezet waarin alle organen zijn verenigd die op nationaal niveau verantwoordelijk zijn voor de bevordering van gelijkheid van vrouwen en mannen – het Network of Equality Bodies . De Commissie is van oordeel dat deze organen, door het samenbrengen van hun ervaringen op nationaal niveau en door de nauwere samenwerking met de Commissie zelf, meer resultaat kunnen boeken bij het bevorderen van gelijke behandeling. Bovendien kan er zo op worden toegezien dat de nationale organen die de wetgeving interpreteren dit op meer eenvormige wijze doen.</p>
      <p sl="fr">In het verslag wordt ook onderstreept dat het combineren van werk en privéleven een hoofdzaak is om tot daadwerkelijke gelijkheid van mannen en vrouwen te komen. De Commissie deelt deze visie. Wij weten heel goed dat in de meeste huishoudens de verantwoordelijkheid voor het gezin en het huishouden nog altijd wordt gedragen door vrouwen. Daardoor lopen vrouwen ook meer kans dan mannen om, al dan niet tijdelijk, te moeten stoppen met hun studie of hun werk, hetgeen onvermijdelijk leidt tot ongelijkheden tussen mannen en vrouwen in de werksfeer en tot een verlies van productief potentieel aan de kant van vrouwen. Het aanbieden van toegankelijke, betaalbare en kwalitatief hoogstaande kinderopvang is in dit opzicht van groot belang als middel om het werkgelegenheidscijfer voor vrouwen omhoog te krikken, zoals in de doelstellingen die zijn bepaald op de Europese Raad van Barcelona wordt benadrukt. De Commissie zal in 2008 verslag uitbrengen over de vooruitgang die is geboekt ten aanzien van deze doelstellingen.</p>
      <p sl="fr">De Commissie heeft tevens een raadplegingsprocedure met de sociale partners gehouden over het combineren van werk en privéleven, waarvan de tweede fase eind juli is voltooid. Volgens de Commissie is de kwestie gecompliceerd en dient deze met een verscheidenheid aan middelen benaderd te worden. De bestaande communautaire wetgeving zou echter gewijzigd kunnen worden om beter rekening te houden met de nieuwe uitdagingen waaraan Europa het hoofd moet bieden. De Commissie is bezig de reacties van de sociale partners op de raadpleging te onderzoeken en zal op grond daarvan de nodige acties nemen. Wij blijven overigens de uitwisseling van goede handelwijzen op dit gebied steunen, zoals in de ontwerpresolutie wordt benadrukt.</p>
      <p sl="fr">Ik wijs er hier nog eens op dat respect voor het principe van gelijkheid van alle vrouwen en alle mannen een van de kernwaarden van de Europese Unie is. In dit licht is de kwestie van een evenwichtige deelname van vrouwen en mannen aan besluitvormingsprocessen absoluut cruciaal. Dit is dan ook een van de prioriteiten van de Routekaart voor de gelijkheid van vrouwen en mannen die de Commissie verleden jaar heeft aangenomen.</p>
      <p sl="fr">Tot slot zou ik graag het belang van de strijd tegen de stereotypen willen benadrukken, hetgeen herhaalde malen in het verslag wordt onderstreept. Stereotypen vormen waarschijnlijk het lastigste obstakel op de weg naar gelijkheid tussen vrouwen en mannen. Voor deze strijd is meer nodig dan wetgeving en financiële middelen alleen: het gaat om het veranderen van de gedragingen, houdingen en waarden die de rol van mannen en vrouwen in de maatschappij alsmede hun beroepskeuzen bepalen en beïnvloeden. Het beleid ter bevordering van gelijkheid is altijd een stuwende kracht geweest voor verandering van gedrag en mentaliteit, en zal dit ook blijven. De Commissie is bijzonder content met de steunbetuiging van het Europees Parlement in de vorm van deze ontwerpresolutie.</p>
    </intervention>
    <intervention id="4-040" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">rapporteur voor advies van de Commissie landbouw en plattelandsontwikkeling . – Als rapporteur voor advies van de Commissie landbouw en plattelandsontwikkeling wil ik graag onderstrepen hoe belangrijk het is dat bepaalde voorstellen uit ons advies, die niet zijn opgenomen in het verslag van mevrouw Kauppi, worden aangenomen. Ik verzoek u om deze voorstellen hier vandaag te steunen gezien het belang ervan voor miljoenen vrouwelijke boeren en plattelandsarbeiders. We moeten de activiteiten van deze vrouwen zichtbaarder maken door ze in de statistieken op te nemen als landbouwarbeiders, en niet als huisvrouwen.</p>
      <p sl="pt">Het is essentieel dat hun juridische status als vrouwelijke landbouwarbeiders volledig wordt erkend en dat zij dezelfde rechten en mogelijkheden krijgen als mannen, ook op het gebied van sociale zekerheid. Het moederschap moet effectief worden beschermd en de toegankelijkheid van de gezondheidszorg, het onderwijs, levenslang leren, faciliteiten voor kinderen en gezinnen, in het bijzonder kinderopvangcentra, lokale cultuurcentra en markten moet worden verbeterd. Daarvoor zijn meer investeringen nodig en betere openbare voorzieningen in plattelandsgebieden. Dat is de enige manier om het hoge armoedepeil en de vergaande geïsoleerdheid waar vrouwen in sommige landelijke gebieden mee kampen te bestrijden en een betere sociale cohesie te bewerkstelligen.</p>
    </intervention>
    <intervention id="4-041" speaker_id="28254" name="Karin RESETARITS" is_mep="True" mode="spoken" nationality="Austria" birth_date="15-12-1961" birth_place="Wien" p_group="Non" m_state="AT">
      <p sl="de">rapporteur voor advies van de Commissie cultuur en onderwijs. – Mijnheer de Voorzitter, er zijn nu meer vrouwen aan het werk, maar helaas heeft een disproportioneel aantal vrouwen een onzekere baan. Daarmee bedoel ik dat vrouwen flexibel moeten zijn en daarvoor weinig worden betaald. De meeste vrouwen zijn overgeleverd aan zogenoemde triple C jobs , waarbij de C’s staan voor cleaning – schoonmaken –, caring – verzorgen – en cashiering –werken als caissière in supermarkten en winkelcentra. Wij vrouwen willen echter triple M jobs , met de M van money – hetzelfde loon voor hetzelfde werk –, de M van management – steeds meer vrouwen zijn hoogopgeleid en zouden het glazen plafond dus moeiteloos moeten kunnen doorbreken – en ten slotte de M van motherhood – ja, wij willen baan, carrière en moederschap kunnen combineren, en daarvoor hebben wij aanzienlijk meer politieke steun nodig.</p>
      <p sl="de">Wij hebben niet alleen meer plaatsen in de kinderopvang nodig, zoals in de doelstellingen van Barcelona omschreven staat. Nee, wij hebben kinderopvang van de hoogste kwaliteit nodig. Alle moeders en vaders moeten zich kinderopvang kunnen veroorloven, en dat moet door de gemeenschap gefinancierd worden. Niet alleen kinderen van welgestelden dienen vanaf heel jonge leeftijd optimaal gesteund te worden. Het gaat niet alleen om gelijke rechten voor mannen en vrouwen, het gaat ook om gelijke rechten voor alle kinderen. Opvoeding en onderwijs beginnen niet op school, maar al veel eerder. We moeten onze denkwijze veranderen.</p>
      <p sl="de">Veel hiervan staat in het eersteklas verslag van collega Kauppi. Wij ondersteunen het – gefeliciteerd rapporteur.</p>
    </intervention>
    <intervention id="4-042" speaker_id="4423" name="Amalia SARTORI" is_mep="True" mode="spoken" nationality="Italy" birth_date="02-08-1947" birth_place="Valdastico " p_group="Group of the European People's Party (Christian Democrats)" m_state="IT">
      <p sl="it">namens de PPE-DE-Fractie . – Voorzitter, dames en heren, ook ik wil mevrouw Kauppi feliciteren met haar verslag, dat een beeld geeft van de huidige situatie in het Europese bedrijfsleven. Hoewel we al verschillende mogelijkheden hebben gehad om deze kwestie nader te onderzoeken in de Commissie rechten van de vrouw en gendergelijkheid, heeft mevrouw Kauppi geholpen om de vinger te leggen op een probleem, namelijk dat er in Europa wederom sprake is van een salarisverschil in het nadeel van vrouwen, die minder betaald krijgen voor hetzelfde werk. Dat mogen we niet toestaan.</p>
      <p sl="it">Dit salarisverschil bestaat nog steeds, ondanks de hoge scholingsgraad van vrouwen en ondanks het feit dat vrouwen nu 59 procent van de Europese afgestudeerden vertegenwoordigen en dat hun arbeidsparticipatie aanzienlijk is toegenomen, en dat vrouwen nu veel erkenning krijgen voor de resultaten die ze behalen. In mijn ogen is het echter belangrijker dat in het verslag bepaalde zaken aan de orde worden gesteld die het vrouwen nog altijd moeilijk maken deel te nemen aan het arbeidsproces, met als resultaat dat salarisverschillen in de praktijk aan de orde van de dag zijn, zonder dat hier enige rechtvaardiging voor is en geheel in tegenspraak met Europese wetten en de wetten van de lidstaten, die salarisverschillen in het bedrijfsleven verbieden. Dit gebeurt niet alleen in het zuiden van Europa, zoals doorgaans wordt beweerd, maar overal in Europa, zelfs in de Noordse landen, zelfs in die landen waar traditie ons doet accepteren dat de rol van vrouwen in het bedrijfsleven en de ambtenarij tegenwoordig beter geconsolideerd is en meer erkenning geniet.</p>
      <p sl="it">Ten aanzien van een van de vragen die mevrouw Kauppi aan de orde stelt, namelijk de vraag of de kosten van moederschaps- en ouderschapsverlof in de lidstaten standaard evenredig over mannen en vrouwen moeten worden gespreid, ben ik derhalve van mening dat die kosten, zolang deze nog deels worden gedragen door bedrijven, voor werkgevers een aanleiding vormen om minder vrouwelijk personeel aan te nemen, hetgeen een negatief effect heeft op hun loopbaan.</p>
    </intervention>
    <intervention id="4-043" speaker_id="28349" name="Teresa RIERA MADURELL" is_mep="True" mode="spoken" nationality="Spain" birth_date="13-10-1950" birth_place="Barcelona" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">namens de PSE-Fractie . – Mijnheer de Voorzitter, ik dank allereerst de rapporteur voor haar uitstekende verslag en wil benadrukken dat ik bijzonder ingenomen ben met de harmonie die de gezamenlijke inspanningen van alle Europese instellingen ten aanzien van gendergelijkheid in 2007 heeft gekenmerkt. De grote toewijding die onze instellingen aan de dag hebben gelegd als het gaat om de bevordering van gendergelijkheid, met als resultaat het Europees pact voor gendergelijkheid, dat is aangenomen door de Europese Raad, en de Routekaart voor de gelijkheid van mannen en vrouwen voor de periode tot 2010, is zeer prijzenswaardig.</p>
      <p sl="es">Voor wat betreft de indicatoren waarnaar in het verslag wordt verwezen, en met in het achterhoofd het verslag over vorig jaar, wil ik zeggen dat het gebrek aan wezenlijke stappen in de richting van gelijke betaling voor gelijk werk, waar mevrouw Sartori het net over had, te betreuren is en in dit verslag dan ook terecht wordt gehekeld. De kloof tussen de salariëring van mannen en die van vrouwen is in de Europese Unie nog altijd vijftien procent; willen wij deze kloof kleiner maken, dan zullen we ons de komende jaren beter moeten inzetten.</p>
      <p sl="es">Bemoedigend aan het verslag is het feit dat zes miljoen van de acht miljoen banen die sinds 2000 in de Europese Unie zijn gecreëerd worden bezet door vrouwen, hoewel er aanzienlijke leeftijdsverschillen zijn waar ook iets aan moet worden gedaan.</p>
      <p sl="es">Een cruciaal punt dat in het verslag naar voren komt is het belang van beleidsmaatregelen ter bevordering van gelijkheid; dit in verband met de demografische uitdaging waar Europa voor staat. Het is een feit dat die lidstaten die beleidsmaatregelen hebben genomen met het oog op de combinatie van werk en gezinsleven voor vrouwen en mannen een hoger geboortecijfer kennen, evenals een grotere arbeidsparticipatie van vrouwen en een hoger werkgelegenheidspercentage.</p>
      <p sl="es">Een punt van zorg is het feit dat oudere vrouwen en alleenstaande moeders nog altijd degenen zijn die het grootste risico lopen te worden uitgesloten.</p>
      <p sl="es">Ten slotte wil ik naar aanleiding van dit verslag aangeven dat het interessant en zeer nuttig zou zijn als jaarverslagen over gelijkheid van mannen en vrouwen statistieken voor kandidaat-lidstaten zouden omvatten, aangezien deze zouden kunnen worden gebruikt in de toetredingsonderhandelingen.</p>
    </intervention>
    <intervention id="4-044" speaker_id="28314" name="Anneli JÄÄTTEENMÄKI" is_mep="True" mode="spoken" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="fi">namens de ALDE-Fractie . – Mijnheer de Voorzitter, collega’s, ik feliciteer mevrouw Kauppi met dit belangrijke verslag.</p>
      <p sl="fi">Gendergelijkheid is een van de fundamentele principes van de Europese Unie, zoals commissaris Michel ook al zei, maar het is slechts een basisprincipe waarmee goede sier wordt gemaakt in toespraken en verklaringen zoals deze. In werkelijkheid is de EU niet erg geïnteresseerd in gelijkheid van vrouwen en mannen. Dat bleek ook uit de toespraak van de commissaris, die zei dat de EU alles zal doen wat in haar macht ligt. Dat is niet erg concreet! Wat zal de EU ondernemen om ervoor te zorgen dat de richtlijnen inzake gelijke betaling en vele andere kwesties die zij heeft aangenomen daadwerkelijk ten uitvoer worden gelegd?</p>
      <p sl="fi">In mijn optiek moet de EU wakker worden en zich realiseren dat er in Europa écht meer gelijkheid moet komen tussen mannen en vrouwen. De EU praat veel, maar doet minder, en dat geldt ook voor de lidstaten. Het komt erop neer dat deze kwestie mensen niet aanzet tot actie, tenminste niet de leiders van de EU. Ik neem aan dat dit ook geldt voor de beleidsmakers op het hoogste niveau en de vakbonden in onze eigen landen. Er zijn belangrijker zaken. Wat ook opvalt, is het feit dat er in de EU over de meet genomen nog altijd een loonkloof is van vijftien procent en in mijn land, toch een pionier op het gebied van gelijkheid, is het verschil in salariëring helaas zelfs twintig procent.</p>
      <p sl="fi">Ik hoop dat de commissaris en de Commissie als geheel zich op een dag zullen realiseren hoe belangrijk deze kwestie is en zich zullen gaan inzetten om het principe van gelijkheid van mannen en vrouwen te gaan promoten. Tot op heden blijft het bij woorden alleen.</p>
    </intervention>
    <intervention id="4-045" speaker_id="28409" name="Raül ROMEVA i RUEDA" is_mep="True" mode="spoken" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="es">namens de Verts/ALE-Fractie . – Mijnheer de Voorzitter, ik wil de rapporteur graag mijn complimenten overbrengen voor haar verslag. Dit bevat vele punten waar ik het over zou willen hebben, maar ik zal me beperken tot de twee zaken die in mijn optiek het meest relevant zijn.</p>
      <p sl="es">Ten eerste ben ik zeer ingenomen met het feit dat het verslag van de Commissie voor 2007 zich concentreert op arbeidskwesties zoals de loonkloof, het combineerbaar maken van werk en gezinsleven en de richtlijnen inzake gelijke behandeling, gezien het feit dat de economische zelfstandigheid van vrouwen een van de prioriteiten is van de Routekaart voor de gelijkheid van vrouwen en mannen.</p>
      <p sl="es">Het klopt helemaal dat – zoals vermeld in het verslag van de Commissie – zes miljoen van de acht miljoen banen die sinds 2000 in de Europese Unie zijn gecreëerd worden bezet door vrouwen. Dit zou een duidelijk positieve ontwikkeling zijn, ware het niet dat de meeste nieuwe banen die door vrouwen worden vervuld deeltijdbanen zijn; veel van deze banen kennen bovendien veel onzekerheid en worden slecht betaald, en bieden weinig zicht op salarisgroei.</p>
      <p sl="es">In het verslag wordt ook opgemerkt dat er geen wezenlijke vooruitgang is geboekt als het gaat om het verkleinen van de loonkloof: het moet ons toch zorgen baren dat het gemiddelde loon van vrouwen vijftien procent lager ligt dan dat van mannen, en in sommige landen zelfs dertig procent lager.</p>
      <p sl="es">Het tweede punt dat ik wil benadrukken betreft een bijzondere categorie vrouwen, namelijk de vrouwen die werkzaam zijn in de landbouw. De juridische situatie van dergelijke vrouwen moet worden verbeterd, niet alleen qua sociale zekerheid, waartoe zij directe toegang zouden moeten hebben, maar ook als het gaat om hun rol in landbouwbedrijven: we moeten ons sterk maken voor het mede-eigenaarschap van familiebedrijven, toegang tot kredieten en successierechten.</p>
      <p sl="es">De Commissie moet aandacht besteden aan deze beide kwesties. In concrete termen: zij moet haar inspanningen verdubbelen om meer gelijkheid van vrouwen en mannen te bewerkstelligen op het gebied van hun behandeling en hun kansen.</p>
    </intervention>
    <intervention id="4-046" speaker_id="28134" name="Eva-Britt SVENSSON" is_mep="True" mode="spoken" nationality="Sweden" birth_date="05-12-1946" birth_place="Värnamo" p_group="Confederal Group of the European United Left - Nordic Green Left - Vice" m_state="SE">
      <p sl="sv">namens de GUE/NGL-Fractie . – Mijnheer de Voorzitter, allereerst mijn dank aan mevrouw Kauppi en alle anderen die zich voor deze problematiek hebben ingezet. Ik wil hierbij graag de aandacht vestigen op een groot probleem ten aanzien van onze inspanningen voor meer gelijkheid, namelijk het feit dat vandaag de dag te veel mensen geloven dat we gelijke kansen hebben. In theorie is dat in sommige gevallen misschien waar, maar in de praktijk hebben we nog een lange weg te gaan. In deze resolutie wordt dit feit aan de orde gesteld, worden goede voorstellen gedaan voor oplossingen en wordt tevens aangegeven welke acute maatregelen noodzakelijk zijn.</p>
      <p sl="sv">Ik heb, onder andere in dit Parlement, herhaaldelijk met klem verzocht om de zo noodzakelijke genderspecifieke statistieken, op alle gebieden. Pas wanneer we de feiten kennen kunnen we verandering bewerkstelligen. Als we de enorme verschillen tussen de geslachten niet kunnen documenteren door de feiten boven water te halen, zullen ze worden genegeerd. Daar komt bij dat de mensen zich niet realiseren hoe groot de verschillen nu eigenlijk zijn. Het is daarom een voor de hand liggende eis, die ik hierbij nog eens herhaal: alle statistieken moeten genderspecifiek zijn.</p>
      <p sl="sv">Ik wil het hier ook hebben over mijn grote zorgen, en die van mijn fractie, over het grote verschil tussen mannen en vrouwen op het gebied van hun werkzaamheid in betaalde banen: we weten allen dat het onbetaalde werk wordt gedaan door vrouwen. Er is weliswaar sprake van een stijging van het aantal vacatures voor vrouwen, maar als we kijken om wat voor banen het gaat zien we dat het veelal tijdelijke, onzekere deeltijdbanen zijn die slecht worden betaald. Daar moet een eind aan komen.</p>
    </intervention>
    <intervention id="4-047" speaker_id="28334" name="Urszula KRUPA" is_mep="True" mode="spoken" nationality="Poland" birth_date="20-10-1949" birth_place="Łódź" p_group="European Conservatives and Reformists Group" m_state="PL">
      <p sl="pl">namens de IND/DEM-Fractie . – Mijnheer de Voorzitter, het verslag over de gelijkheid van vrouwen en mannen vormt het zoveelste bewijs dat er een belangrijke rol is weggelegd voor beleidsmaatregelen ter bevordering van gelijke rechten. Zowel vrouwen als mannen hebben er recht op een actieve rol te spelen op alle terreinen van het openbare leven, en hebben er recht op dat dit wettelijk wordt vastgelegd. Waardigheid moet echter niet alleen blijken uit wetten, maar ook uit een gepast niveau van materiële, spirituele en emotionele steun, in het bijzonder binnen een gezonde gezinsstructuur.</p>
      <p sl="pl">Jammer genoeg wordt in de hedendaagse propaganda de rol van het huwelijk, het gezin en het moederschap gedevalueerd, waardoor die vrouwen en meisjes die thuis willen blijven en hun kroost willen verzorgen zich schuldig voelen. In plaats van dat we vrouwen ondersteuning en juridische bescherming bieden, in plaats van dat we de rol van de vrouw en moeder op waarde schatten, worden vrouwen nu geobjectiveerd en worden ze overladen met verwachtingen, wat nog wordt verergerd door wijdverspreide denkbeelden over contraceptie en abortus, extreem individualisme, conflicten tussen ouders en kinderen en zelfs door de verhoging van de pensioengerechtigde leeftijd. Dit alles leidt tot mentale en fysieke instorting.</p>
      <p sl="pl">Het is van groot belang mensen er telkens weer aan te herinneren dat gelijkheid, gelijke rechten voor vrouwen en mannen, niet inhoudt dat vrouwen hetzelfde zijn als mannen. Alle vormen van masculinisering van vrouwen, waarbij vrouwen op elk niveau de concurrentie aangaan met mannen, leidt niet alleen tot een verarming van vrouwen, maar ook tot een verarming van de samenleving als geheel, en het geeft een vertekend beeld van de rijkheid en intrinsieke waarde van zowel vrouwelijkheid als mannelijkheid.</p>
      <p sl="pl">We moeten heden ten dage een bijzondere fijngevoeligheid aan de dag leggen om maatregelen te voorkomen die ver verwijderd zijn van de ware behoeften en wensen van mensen, en om de excessen van het individualisme en het moreel relativisme te boven te komen. Het is essentieel om de strijd aan te gaan met discriminatie op vele gebieden van het leven, in het bijzonder in situaties waar de elementaire infrastructuur ontbreekt die noodzakelijk is voor economische groei. Met het oog hierop moeten sociale organisaties en wetten ons bijstaan bij het nakomen van onze verplichtingen, en niet indoctrineren en unificeren met onrust en conflicten als gevolg. Daarom wil ik eenieder oproepen de waardigheid van elke mens te respecteren, niet alleen als het gaat om gelijke betaling, maar ook als het gaat om tradities, culturen, geloofsovertuigingen en waarden die van belang zijn voor de nationale en culturele identiteit. Dit zal het hedendaagse Europa verrijken.</p>
    </intervention>
    <intervention id="4-048" speaker_id="28211" name="Lydia SCHENARDI" is_mep="True" mode="spoken" nationality="France" birth_date="27-06-1952" birth_place="Montreuil s/Bois" p_group="Non" m_state="FR">
      <p sl="fr">namens de ITS-Fractie. – Voorzitter, waarde collega’s, het verslag dat ons vandaag is voorgelegd is voornamelijk een oefening in open deuren intrappen. In het verslag vinden we wederom de bekende statistieken met betrekking tot werkgelegenheidspercentages, salarisverschillen en soorten banen. Voorts vinden we er ellenlange beschrijvingen van hardnekkige seksegebonden stereotypen en van de daaruit voortvloeiende discriminatie, die ertoe leidt dat vrouwen ondervertegenwoordigd zijn in bepaalde sectoren van de arbeidsmarkt. Ik denk hier met name aan de hoge technologie, aan de wetenschap, aan onderzoek en aan techniek.</p>
      <p sl="fr">Het verslag bevat echter een overduidelijke tegenstrijdigheid. Hoe kunnen we ons in paragraaf 17 verheugen over de positieve effecten van de globalisering op de toegankelijkheid van onderwijs, gezondheidszorg en werk, of het nu gaat om thuiswerk, uitbesteding of micro-ondernemingen, en tegelijkertijd in paragraaf 18 opmerken dat feminisering van de armoede een van de negatieve effecten van de globalisering is? Welke paragraaf moeten wij serieus nemen?</p>
      <p sl="fr">Elders in het verslag worden overkoepelende Europese maatregelen aanbevolen om de mensen ervan bewust te maken dat er absoluut geen seksistische beledigingen zullen worden toegestaan. Maar wat is een seksistische belediging? Was Ségolène Royal, voormalig kandidaat voor het presidentschap van de Franse Republiek, het slachtoffer van een seksistische belediging toen een van haar oude socialistische kameraden zei dat zij niet de beste kandidaat voor het hoogste ambt was? Of was dit slechts kritiek, of gewoon een mening?</p>
      <p sl="fr">Het is gevaarlijk om wetgeving te baseren op een notie als deze, die een juridische definitie ontbeert en er ook nooit een kan krijgen. Bovendien bevinden wij ons hier op een terrein dat, per definitie, subjectief en irrationeel is.</p>
    </intervention>
    <intervention id="4-049" speaker_id="28359" name="Jana BOBOŠÍKOVÁ" is_mep="True" mode="spoken" nationality="Czechia" birth_date="29-08-1964" birth_place="Praha" p_group="Non" m_state="CZ">
      <p sl="cs">Dames en heren, we winden ons wederom op over statistieken die laten zien dat vrouwen weliswaar beter presteren, maar permanent vijftien procent minder verdienen dan mannen. Ja, er bestaat een glazen plafond en mannen zien niet graag vrouwen in hoge functies. Er bestaan stereotypen en vrouwen worden daar soms zelf het slachtoffer van. Wij willen hier verandering in brengen. Ik ben echter van mening dat, als we iets willen veranderen, we bij onszelf moeten beginnen.</p>
      <p sl="cs">De werkgelegenheidsstatistieken van het Europees Parlement en de Commissie laten duidelijk zien dat de bestbetaalde posten voor het overgrote deel worden bezet door mannen. De laagstbetaalde posten worden voornamelijk bezet door vrouwen. Er zijn hier veel zeer efficiënte, vrouwelijke linguïsten met een universitaire opleiding die hier werken voor het salaris van een secretaresse. De kwalificatie van hun, beter betaalde, bazen bestaat er in de regel in dat ze ten eerste mannen zijn en, ten tweede, dat ze hier al lang werken.</p>
      <p sl="cs">Dames en heren, ik ben van mening dat aanbevelingen van het Europees Parlement inzake genderkwesties alleen serieus zullen worden genomen als we een grondige analyse maken van het verband tussen onze beloningssystemen en het opleidingsniveau en de efficiëntie van mensen, en als we ons personeelsbeleid en onze beloningssystemen herzien. Tot die tijd zullen de Europese burgers ons beschouwen als mensen die het één prediken, maar het tegenovergestelde doen.</p>
    </intervention>
    <intervention id="4-050" speaker_id="28571" name="Marie PANAYOTOPOULOS-CASSIOTOU" is_mep="True" mode="spoken" nationality="Greece" birth_date="29-07-1952" birth_place="Chios" p_group="Group of the European People's Party (Christian Democrats) and European Democrats" m_state="GR">
      <p sl="el">Mijnheer de Voorzitter, we vieren dit jaar de vijftigste verjaardag van het Verdrag van Rome en tevens vijftig jaar vooruitgang in de strijd voor gelijkheid van mannen en vrouwen. Het hoogtepunt van deze strijd tot nu toe is het feit dat op alle terreinen waarop de Europese Commissie actief is en met het maatschappelijk middenveld in gesprek is, naar deze kwestie wordt verwezen.</p>
      <p sl="el">In het beleid en in de werkwijzen van de lidstaten bestaan echter nog steeds verborgen ongelijkheden tussen mannen en vrouwen. We moeten de negatieve omstandigheden waaronder deze ongelijkheden ontstaan analyseren en evalueren. In het verslag van mijn gewaardeerde collega, mevrouw Kauppi, die ik hierbij feliciteer met haar prestatie, worden veel maatregelen genoemd om de gedeeltelijke discriminatie van vrouwen tegen te gaan.</p>
      <p sl="el">Ik wil in het bijzonder de nadruk leggen op de maatregelen ter bevordering van een gelijke bijdrage van mannen en vrouwen aan het onderhoud van het gezin als een elementaire factor in de economische ontwikkeling, de welvaart en de sociale samenhang binnen de Europese Unie. Gendergelijkheid moet ook voordeel bieden aan die vrouwen die vrijwillig thuisblijven, voor korte of langere tijd, om kinderen, ouderen en zorgafhankelijken te verzorgen. Deze vrouwen mogen niet te maken krijgen met discriminatie op het gebied van pensioenen en sociale zekerheid doordat zij een tijd niet hebben gewerkt.</p>
      <p sl="el">Commissaris, ik ben zeer teleurgesteld over de positie van Griekse vrouwen. Volgens berichten in de media hebt u een inbreukprocedure ingeleid tegen mijn land om de flexibeler voorwaarden ten aanzien van de pensioengerechtigde leeftijd van vrouwen teniet te doen. Ik vraag u, waarom kan een uitbetaling van pensioengelden op jongere leeftijd voor dochters en moeders niet dienen als een beloning voor hun bijdrage aan hun gezin?</p>
      <p sl="el">Gelijkheid – inderdaad, mijnheer de commissaris, maar geen evenwicht. De lidstaten, de Europese Unie en de sociale partners kunnen goed gebruik maken van de pas opgerichte Europese Alliantie voor het gezin: optimale werkwijzen en nieuwe benaderingen voor gezinsvriendelijke beleidsmaatregelen kunnen worden gepromoot. Zij zullen gelijke tred houden met nationale beleidslijnen en zo gelijkheid bevorderen.</p>
      <p sl="el">Het demografische probleem van de Europese Unie vereist dat mannen en vrouwen gelijke kansen krijgen. Voor wat betreft het ouderschapsverlof: de betreffende richtlijn, waarover uitsluitend de Commissie en de sociale partners overeenstemming hebben bereikt, moet worden herzien, en u hebt beloofd, commissaris, dat deze herziening in 2008 zal plaatsvinden.</p>
      <p sl="el">Echter, er is ook een toezegging nodig van de private sector ten aanzien van het in dienst nemen van jonge vrouwen en het ontslaan van jonge moeders. De productiviteit en ontwikkeling van de EU, commissaris, vereisen de creatie van een monitoringsmechanisme voor dit soort discriminatie. Wij hopen dat u onmiddellijk tot actie overgaat.</p>
    </intervention>
    <intervention id="4-051" speaker_id="1061" name="Lissy GRÖNER" is_mep="True" mode="spoken" nationality="Germany" birth_date="31-05-1954" birth_place="Langenfeld" p_group="Socialist Group in the European Parliament" m_state="DE">
      <p sl="de">Mijnheer de Voorzitter, mijnheer de commissaris, waarde collega’s, ik kan voor alle punten die mevrouw Kauppi in haar verslag besproken heeft, de volledige steun van onze sociaal-democratische fractie toezeggen. Het verslag over gelijkheid verschijnt in het Jaar van gelijke kansen voor iedereen, en wij hebben ook vijftig jaar gelijkheidsbeleid in de Europese Unie achter de rug. Als er geen druk wordt uitgeoefend en er geen verandering komt, dan zullen vrouwen het vertrouwen in de Europese Unie verliezen.</p>
      <p sl="de">Voor het jaar 2007 was ook nog de introductie van het Europees Instituut voor gendergelijkheid aangekondigd. Hoe staat het met de benoeming van de raad van bestuur? Ons Parlement heeft hierover medezeggenschap. Welke voorbereidingen worden op dit moment getroffen om ervoor te zorgen dat het instituut in Vilnius nog voor het eind van het jaar operationeel zal zijn?</p>
      <p sl="de">De EU heeft geen gebruik gemaakt van haar kerncompetenties op het gebied van gelijke betaling – een zeer belangrijk onderwerp, dat door veel van mijn vrouwelijke collega’s is aangehaald. Ik vind het schandalig dat vijftien procent van de vrouwen nog altijd minder betaald krijgt dan mannen, voor hetzelfde werk. Alleen in Zweden ziet het er met een verschil van krap tien procent beter uit. In mijn eigen land, Duitsland bedraagt het verschil 26 procent en ik ben niet langer bereid dit te aanvaarden. De Commissie moet eens de moed opbrengen om druk uit te oefenen op de lidstaten.</p>
      <p sl="de">Een betere combineerbaarheid van gezin en carrière: hiertoe heeft de heer Špidla maatregelen genomen. Daar ben ik blij om. Wij zijn het ermee eens dat vaders ook hun steentje moeten bijdragen. Hier heeft ook het bedrijfsleven een grote verantwoordelijkheid. Wij hebben daarom als fractie een Europese ondersteunende campagne gestart.</p>
      <p sl="de">Wij willen een kwalitatieve en kwantitatieve evaluatie van de maatregelen die wij nemen onder bijvoorbeeld de structuurfondsen. Uit een recente hoorzitting binnen de Commissie regionale ontwikkeling is gebleken dat er tot op heden bijna geen rekening mee wordt gehouden dat vrouwen veel minder van de EU-begroting profiteren dan mannen. Gender budgeting is voor ons dan ook een essentiële eis.</p>
      <p sl="de">De Commissie heeft maatregelen op twee terreinen aangekondigd: de tenuitvoerlegging van wetgevingsmaatregelen tegen meervoudige discriminatie en tegen geweldpleging tegen vrouwen. Wij hebben het daar vandaag weliswaar nauwelijks over gehad, maar het is een heet hangijzer waarvoor een oplossing moet komen.</p>
    </intervention>
    <intervention id="4-052" speaker_id="26829" name="Siiri OVIIR" is_mep="True" mode="spoken" nationality="Estonia" birth_date="03-11-1947" birth_place="Tallinn" p_group="Group of the Alliance of Liberals and Democrats for Europe" m_state="EE">
      <p sl="et">Ik wil hierbij de rapporteur bedanken dat zij deze belangrijke kwestie weer eens onder de aandacht heeft gebracht. Ik denk niet dat we met dit verslag een open deur intrappen. De deur is wellicht al open, maar als er zich boven ons een glazen plafond bevindt dan moeten we deze problematiek telkens opnieuw aan de kaak stellen.</p>
      <p sl="et">In mijn toespraak wil ik twee zaken belichten, zeker gezien het feit dat een beleid voor gelijke rechten voor de beide seksen een belangrijk middel vormt om economische groei te bereiken.</p>
      <p sl="et">Ondanks het feit dat er in alle EU-landen de jure sprake is van gelijke rechten, bestaat er de facto nog altijd ongelijkheid tussen mannen en vrouwen ten aanzien van de verdeling van de macht en de toegang tot economische, sociale en culturele middelen. Dit wordt gewijt aan het voortbestaan van ingesleten gebruiken en de invloed daarvan op de ongelijke verdeling van verantwoordelijkheden binnen het gezin, en de obstakels die het voor de meeste vrouwen lastig maken werk en gezinsleven te combineren. Dit, en het spijt me dat ik het moet zeggen, bewijst dat er op Europees niveau sprake is van een democratische tekortkoming.</p>
      <p sl="et">Een gelijke bijdrage van beide seksen aan de besluitvorming is de belangrijkste voorwaarde voor democratie, en ik wil het nu dan ook hebben over besluitvorming binnen de verschillende rangen en standen. Liberalen zeggen dat het recht van mensen om zelf te beslissen de sleutel vormt tot succes. Keuzevrijheid wordt echter alleen dan bereikt als vrouwen en mannen op alle gebieden hun eigen keuzes kunnen maken. Willen mannen en vrouwen – ik herhaal, mannen en vrouwen – werk en gezinsleven kunnen combineren, dan hebben we goede faciliteiten voor kinderopvang nodig, gezinsvriendelijke arbeidsomstandigheden en een ondersteunend juridisch kader.</p>
      <p sl="et">Daarnaast is het belangrijk om zowel het juridische als het niet-juridische kader te verbeteren en het maatschappelijk bewustzijn te vergroten. Hetzelfde geldt voor ouderwetse denkpatronen, met andere woorden: vrouwen moeten veranderen van deelnemers in besluitvormers. Alleen dan kunnen we spreken van een maatschappij waarin de belangen van beide seksen zijn vertegenwoordigd en meegewogen, een waarlijk democratische maatschappij.</p>
    </intervention>
    <intervention id="4-053" speaker_id="1059" name="Hiltrud BREYER" is_mep="True" mode="spoken" nationality="Germany" birth_date="22-08-1957" birth_place="Saarbrücken" p_group="Group of the Greens/European Free Alliance" m_state="DE">
      <p sl="de">Mijnheer de Voorzitter, mijnheer de commissaris, mevrouw Kauppi, waarde collega’s, wij hebben dit jaar het vijftigjarig bestaan van de EU gevierd en wij kunnen bovendien terugkijken op vijftig jaar van mijlpalen voor de gelijkheid van vrouwen en mannen. Niettemin vind ik de bevindingen van de Commissie in haar verslag over gelijkheid van 2007 moeilijk te verkroppen. Daaruit blijkt namelijk dat er op velerlei gebied nog steeds slechts lippendienst wordt bewezen aan gendergelijkheid, en dat gendergelijkheid nog lang geen realiteit is.</p>
      <p sl="de">Er zijn vandaag vele statistieken de revue gepasseerd; de werkgelegenheidscijfers van mannen en vrouwen lopen enorm uiteen en voor de vrouwen geldt in vele lidstaten, enkele uitzonderingen daargelaten, een hoger werkloosheidscijfer. Bijna eenderde van de vrouwen werkt in deeltijd. Wij weten dat vrouwen in leidinggevende en invloedrijke posities nog altijd aanzienlijk ondervertegenwoordigd zijn. Het is ronduit schandalig dat het gemiddelde salarisverschil vijftien procent bedraagt en in Duitsland zelfs 27 procent!</p>
      <p sl="de">Ik verheug mij er ook over dat de Commissie de kwestie van verplicht ouderschapsverlof voor vaders aan de orde heeft gesteld. Het was zonneklaar dat de kwestie van het combineren van gezin en werk een plaats op de agenda van de Commissie verdient. Niettemin schijnt u op andere terreinen van het Europese gelijkheidsbeleid een neutrale houding te hebben aangenomen. Ik zeg dat omdat we van de Commissie niets hebben gehoord over eventuele nieuwe politieke initiatieven, behalve dan het voornoemde ouderschapsverlof voor vaders.</p>
      <p sl="de">We hebben het over het Europees Instituut voor gendergelijkheid gehad, en over geweld tegen vrouwen. Wat onderneemt u tegen de salarisverschillen? Ik hoor alleen mooie woorden. Het is onze plicht om hier veel meer aan te doen – met inbegrip van gender budgeting , waar al jaren hoog van wordt opgegeven – maar waar zijn de indicatoren? Ik wil de Commissie dan ook verzoeken te komen met ambitieuze wetgeving, zodat het beleid ter bevordering van gendergelijkheid in de Europese Unie weer een lichtend voorbeeld wordt.</p>
    </intervention>
    <intervention id="4-054" speaker_id="28182" name="Kartika Tamara LIOTARD" is_mep="True" mode="spoken" nationality="Netherlands" birth_date="26-06-1971" birth_place="Voorburg" p_group="Confederal Group of the European United Left - Nordic Green Left - Vice" m_state="NL">
      <p sl="nl">Voorzitter, mevrouw Kauppi, bedankt en gefeliciteerd met het verslag, maar ik wil me nu toch even richten tot de Commissie. Hoewel de Commissie geregeld lippendienst bewijst aan gendergelijkheid, ook vandaag weer, faalt zij in de praktijk keer op keer om haar goede voornemens om te zetten in concrete daden. Sterker nog, in plaats van maatregelen te nemen die genderongelijkheid verminderen, die armoede onder vrouwen tegengaan en die vrouwen helpen met het oplossen van dagelijkse problemen waarmee zij geconfronteerd worden, verslechtert het beleid van de Commissie juist vaak hun positie.</p>
      <p sl="nl">Een goed voorbeeld hiervan betreft de zogenaamde flexizekerheid en het versoepelen van het ontslagrecht. Wanneer de voorstellen van de Commissie in haar Groenboek worden uitgevoerd, zullen juist vrouwen die nu al vaak werken in tijdelijke contracten op uitzendbasis en voor relatief lage beloning hiervan de dupe zijn. Het zijn specifiek vrouwen die veel problemen hebben met zaken als pensioenopbouw, ziektekosten en het combineren van zorg en werktaken. En wat doet de Commissie? In plaats van vrouwen, en werknemers in het algemeen trouwens, de zekerheid te bieden die hun leven wat gemakkelijker zou maken, wil de Commissie een nog grotere onzekerheid creëren.</p>
      <p sl="nl">Wij constateren in dit verslag over ongelijkheid tussen mannen en vrouwen dat er in 2007 nog heel grote verschillen zijn. Het bestrijden hiervan zou nog veel meer prioriteit moeten krijgen, niet alleen in woorden, maar ook in daden. Gendergelijkheid zou automatisch in al het Commissiebeleid moeten worden verwerkt. Dat wij de Commissie hier keer op keer op moeten wijzen, vind ik eigenlijk diep treurig.</p>
    </intervention>
    <intervention id="4-055" speaker_id="28509" name="John WHITTAKER" is_mep="True" mode="spoken" nationality="United Kingdom" birth_date="07-06-1945" birth_place="Oldham" p_group="Independence/Democracy Group" m_state="GB">
      <p sl="en">Voorzitter, ik concludeer uit dit verslag dat er voorlopig geen eind zal komen aan dit programma dat erin bestaat dat wij ons geld uitgeven aan de bevordering van genderbewustzijn, dat wij ons bemoeien met het aanwervingsbeleid van bedrijven en dat wij bedrijven dwingen om flexibele werktijden en royale verlofregelingen aan te bieden. Ik bespeur echter nergens enige erkenning voor de neveneffecten.</p>
      <p sl="en">Of u het nu leuk vindt of niet, het staat als een paal boven water dat, als het meer geld kost om vrouwen in dienst te nemen, er minder vrouwen zullen worden aangenomen, ondanks de regels die werkgevers verbieden naar het geslacht te verwijzen in vacatures en tijdens sollicitatiegesprekken. Alle wetgeving die bedoeld is om discriminatie van vrouwen, ouderen en minderheden te voorkomen heeft als onwenselijk resultaat dat diegenen die het ook zonder de wetgeving zouden hebben gered, worden vernederd.</p>
      <p sl="en">Al onze banen, voor vrouwen en mannen, zijn afhankelijk van de door de economie voortgebrachte welvaart. De meeste banen worden aangeboden door kleine bedrijven. Welnu, anders dan in dit Parlement, worden vrouwen en mannen daarbuiten in de echte wereld van het kleinbedrijf in dienst genomen en verdienen zij hun geld met het produceren van goederen en diensten waarvoor andere mensen graag betalen. Deze obsessie met het bevorderen van gendergelijkheid is slechts een van de vele vormen van bemoeienis met het kleinbedrijf. Als wij meer kosten en beperkingen blijven opdringen, zal het bedrijfsleven minder mensen aannemen en minder betalen. Uiteindelijk zullen we wellicht gelijker, maar ook armer zijn, zowel vrouwen als mannen.</p>
    </intervention>
    <intervention id="4-056" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="pl">Mijnheer de Voorzitter, ik wil mevrouw Kauppi feliciteren. We zijn het er allemaal over eens dat het geboortecijfer in Europa omhoog moet om de demografische situatie te verbeteren. Als dit lukt, en het moet lukken, betekent dit dat een aanzienlijk aantal vrouwen, vooral jonge vrouwen, de arbeidsmarkt in ieder geval tijdelijk zal moeten verlaten. Dat is een probleem, aangezien veel gebieden in Europa al kampen met een tekort aan arbeidskrachten.</p>
      <p sl="pl">Zo ziet de wetenschap in Europa zich geconfronteerd met een tekort van zo’n 700 000 wetenschappers. Desondanks is nog geen kwart van alle doctoren in Europa van het vrouwelijk geslacht, en slechts tien procent van de professoren. En dat terwijl in Europa meer vrouwen dan mannen een hogere opleiding voltooien. Dat betekent dat zij goed zijn voorbereid op een academische loopbaan, maar dat zij hun werkzaamheden onderbreken en er niet mee doorgaan.</p>
      <p sl="pl">De stimulansen en faciliteiten die vrouwen worden geboden om hen aan het werk te krijgen moeten per sector verschillen. Voor de academische sector zijn er bijvoorbeeld een aantal simpele stappen te bedenken. Ten eerste, de mogelijkheid om thuis academisch werk te doen. Ten tweede, de aanwezigheid van gerieflijke en betaalbare kinderopvang binnen de muren van instituten en universiteiten. Ten derde, dat zowel vrouwen als mannen de zorg voor kinderen op zich kunnen nemen. Ten vierde, de mogelijkheid om tijdens het zwangerschapsverlof een academische graad te behalen. Tot slot, dat mannen en vrouwen hetzelfde betaald krijgen voor hetzelfde werk.</p>
      <p sl="pl">Europa mag niet langer toestaan dat opgeleide en vaardige vrouwen op academisch gebied het onderspit delven, puur omdat zij degenen zijn die de kinderen baren. Gelukkig wordt er inmiddels actie ondernomen op dit gebied.</p>
      <p sl="pl">UNESCO runt sinds een aantal jaren, samen met L’Oréal, een project voor vrouwen in de wetenschap. De resultaten van dit project, die uitstekend zijn, kunnen we bekijken in een tentoonstelling die aankomende maandag, 1 oktober, wordt geopend in het Europees Parlement in Brussel, op de begane grond, tegenover de KBC Bank. Ik wil u allen van harte uitnodigen om de opening bij te wonen.</p>
    </intervention>
    <intervention id="4-057" speaker_id="28310" name="Edite ESTRELA" is_mep="True" mode="spoken" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">In 2005, in mijn verslag over de toekomst van de strategie van Lissabon vanuit genderperspectief, wees ik op verschillende vormen van discriminatie die Europese vrouwen benadelen.</p>
      <p sl="pt">Het is nu twee jaar en vele discussies, goede bedoelingen, debatten, conferenties, verslagen en onderzoeken later, en wat is er veranderd? Welke vooruitgang is er geboekt ten aanzien van de loonkloof tussen mannen en vrouwen, de deelname van vrouwen aan het besluitvormingsproces en ten aanzien van de combinatie van werk, gezin en privéleven voor zowel mannen als vrouwen? In sommige lidstaten zijn wellicht vorderingen gemaakt, maar op Europees niveau is helaas maar weinig veranderd.</p>
      <p sl="pt">De loonkloof is gemiddeld nog steeds ongeveer vijftien procent en de deelname van vrouwen aan besluitvormingsprocessen is met slechts één procent toegenomen. Vrouwen besteden nog steeds drie keer zoveel tijd aan gezinstaken als mannen. Desondanks stijgt het aantal vrouwen dat studeert aan de universiteit. Ze komen langzamerhand meer voor zichzelf op, maar er is nog steeds sprake van verschillende vormen van discriminatie, waar vrouwen vooral mee te maken krijgen als – en omdat – ze moeder worden. Misschien vormt dit een verklaring voor het lage geboortecijfer. Vrouwelijke migranten en vluchtelingen, vrouwen met een etnische achtergrond, oudere vrouwen, gehandicapte vrouwen – al deze vrouwen worden dubbel gediscrimineerd.</p>
      <p sl="pt">We hebben betere wetten nodig, zoals de gelijkheidswetten die zijn aangenomen in Spanje en Portugal, maar daarnaast moeten de bestaande wetten worden nageleefd, in het bijzonder de wetten betreffende reclame, teneinde een einde te maken aan het gebruik van vernederende afbeeldingen van vrouwen in reclame-uitingen en in de massamedia. We moeten de wet veranderen om de bestaande houding ten opzichte van vrouwen te veranderen. We moeten ophouden met praten en beginnen met handelen.</p>
    </intervention>
    <intervention id="4-058" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">Voorzitter, waarde collega’s, de kwestie van gelijke kansen voor vrouwen en mannen is in de Europese Unie nog altijd relevant. In 2006 is weinig veranderd. Vrouwen verdienen nog altijd vijftien procent minder dan mannen in de Unie. Vrouwen die herintreden of de carrièreladder beklimmen kampen met aanzienlijke problemen.</p>
      <p sl="lt">De richtlijn van de Raad van 1975 betreffende het nader tot elkaar brengen van de wetgevingen der lidstaten inzake de toepassing van het beginsel van gelijke beloning voor mannelijke en vrouwelijke werknemers is nog steeds niet ten uitvoer gelegd. De lidstaten tonen geen enkele politieke wil om de problemen rond de kwestie gendergelijkheid en integratie op de werkplek op te lossen. Ik ben het dan ook eens met het voorstel uit het verslag, dat de Commissie een onderzoek moet doen naar de wijze waarop lidstaten de communautaire wetgeving op het gebied van gelijkheid ten uitvoer leggen, en passende maatregelen moet nemen als blijkt dat deze wetgeving niet is geïmplementeerd.</p>
      <p sl="lt">Over integratie gesproken, ik wil hierbij wijzen op het belang van goede werkwijzen en de verspreiding daarvan, vooral als we vrouwen meer mogelijkheden willen bieden om actief te worden in de politiek en deel te nemen aan het politieke besluitvormingsproces. Mijn land, Litouwen, heeft hier ervaring mee. De Commissie evenals een effectief gebruik van het Europees Sociaal Fonds kunnen bijdragen aan de verspreiding van een dergelijke praktijk.</p>
    </intervention>
    <intervention id="4-059" speaker_id="28173" name="Zita PLEŠTINSKÁ" is_mep="True" mode="spoken" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">Ik ben geen voorstander van extreem feminisme en ik geloof ook niet dat democratie blind moet zijn voor sekseverschillen, en ik ben dan ook erg blij met dit initiatiefverslag van mevrouw Kauppi, waarmee ik haar oprecht wil feliciteren.</p>
      <p sl="sk">Het combineren van het recht op een professionele loopbaan en de zorg voor een gezin is een acuut probleem, waar ook zwangerschapsverlof, ouderschapsverlof en vaderschapsverlof een rol in spelen. Gezien de veranderde omstandigheden en in deze geglobaliseerde wereld moeten we, ook in het Europees Parlement, de lidstaten aanmoedigen deze systemen te moderniseren. Met het oog op jonge gezinnen kan het voor de lidstaten nuttig zijn om een zwangerschapsverlofperiode van minstens twaalf maanden in te stellen met een uitkering ter hoogte van honderd procent van het reguliere inkomen, en daarnaast een ouderschapsverlofperiode van minstens 24 maanden met een uitkering van minstens vijftig procent van het reguliere inkomen, waarbij moeders, of, in voorkomend geval, vaders voltijds voor hun kinderen zorgen.</p>
      <p sl="sk">In de wet wordt altijd gesproken over “verlof” als men het heeft over de periode waarin de bevalling plaatsvindt en stellen ouders worden, ondanks het feit dat niet alleen moeders, maar ook psychologen, doctoren, sociologen en vele andere experts het met ouders eens zijn dat zwangerschapsverlof en ouderschapsverlof niets met verlof te maken hebben. Ik ben van mening dat de tijd gekomen is om de termen waarin over zwangerschap en ouderschap wordt gesproken eens onder de loep te nemen en een passender benaming te vinden voor zwangerschapsverlof. Als deze onderbreking van hun werkende leven achter de rug is moeten moeders en vaders ongehinderd terug kunnen keren op de arbeidsmarkt en hun professionele loopbaan kunnen voortzetten.</p>
      <p sl="sk">Ik vind het belangrijk om de noodzaak van training tijdens het ouderschapsverlof te benadrukken, zodat men bij de terugkeer kan omgaan met de veranderde eisen die het werkende leven aan werknemers stelt, en om essentiële kennisgebieden te consolideren, zoals ondernemerszin en de toepassing van een wetenschappelijke en technologische benadering. Hiervoor kunnen in de regio’s ook structuurfondsen worden gebruikt. Ik ben van mening dat onze maatschappij veel meer waarde moet hechten aan het moederschap en het ouderschap. Ouders spelen een bijzonder verantwoordelijke rol in de vorming van de maatschappij: de kinderen die zij opvoeden zullen Europa vormen.</p>
      <p sl="sk">Tegelijkertijd zouden deze maatregelen veel meer vrouwen in staat stellen zich te wijden aan een meer veeleisende carrière, naast hun gezinstaken.</p>
    </intervention>
    <intervention id="4-060" speaker_id="28131" name="Anna HEDH" is_mep="True" mode="spoken" nationality="Sweden" birth_date="18-03-1967" birth_place="Uppsala" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">Mijnheer de Voorzitter, commissaris, het stemt mij enigszins mistroostig dat ik hier nu sta om het te hebben over een verslag over ongelijkheid in de Europese Unie in het jaar 2007. Dit zou niet nodig moeten zijn. Gelijkheid zou vanzelfsprekend moeten zijn, niet in het minst omdat de meerderheid van de EU-burgers uit vrouwen bestaat. Maar helaas is het hard nodig. Het is van vitaal belang dat mannen het spelersveld gaan betreden en punten gaan scoren, anders is de wedstrijd verloren. Hierbij een paar voorzetten voor mannen: de werkgelegenheid voor vrouwen moet omhoog. Ze moeten het recht hebben om fulltime te werken en de mogelijkheid om parttime te werken. De kloof moet worden gedicht. Zijn vrouwen in de Europese Unie echt vijftien procent minder waard dan mannen? Vrouwen moeten beter vertegenwoordigd worden in de bestuurskamer, in de politiek en in de industrie. Vaders moeten meer verantwoordelijkheid nemen voor het huishouden en het gezin en moeten een deel van het ouderschapsverlof overnemen, niet in het minst voor de bestwil van de kinderen.</p>
      <p sl="sv">Er zijn, kortom, talloze belangrijke zaken waartoe het Parlement de Commissie en de lidstaten moet aansporen. Laten we hopen dat ze zullen luisteren en actie zullen ondernemen!</p>
    </intervention>
    <intervention id="4-061" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">Ik wil mevrouw Kauppi van harte gelukwensen met dit uitstekende verslag, het resultaat van een nauwe samenwerking met alle leden van de Commissie rechten van de vrouw en gendergelijkheid.</p>
      <p sl="sk">De rapporteur heeft heel duidelijk gemaakt dat het belangrijk is dat er een beleid inzake de gelijkheid van mannen en vrouwen wordt geïmplementeerd als onderdeel van de Lissabonstrategie. Een van de doelstellingen van de Lissabonagenda bestaat erin dat het aantal vrouwen dat werkt en in loondienst is omhoog moet. Tegelijkertijd blijken wij echter niet in staat te zijn het informele, onbetaalde werk dat vrouwen doen formeel te erkennen. We kennen vrouwen die werken om de solidariteit tussen generaties te waarborgen, die actief zijn als vrijwilliger en die acceptabele voorwaarden voor sociale verhoudingen scheppen. Dit informele werk is echter onbetaald. We willen het niet officieel erkennen omdat we niet zien hoeveel geld hier feitelijk mee gemoeid is. In mijn optiek vormt deze logica een vorm van discriminatie van vrouwen. Ik ben van mening dat het voor onze vriend, de heer Špidla, een stukje Realpolitik zou zijn om het informele, onbetaalde werk van vrouwen te erkennen. Dat zou ook de vele problemen oplossen waar minderheden mee kampen, waar we het zojuist over hebben gehad.</p>
      <p sl="sk">Om ons vooruit te helpen hebben we in Europa en in de wereld personen en instituten die ons wiskundige en statistische modellen bieden, en de middelen om deze toe te passen in ons beleid. Onder hen is Gary Beck, winnaar van de Nobelprijs voor de Economie, wiens naam al verschillende malen is genoemd.</p>
      <p sl="sk">Mijnheer de Voorzitter, commissaris, dames en heren, ik heb van deze gelegenheid gebruik gemaakt om aandacht te vragen voor het ware probleem van ongelijkheid tussen mannen en vrouwen.</p>
    </intervention>
    <intervention id="4-062" speaker_id="28377" name="Lidia Joanna GERINGER de OEDENBERG" is_mep="True" mode="spoken" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Mijnheer de Voorzitter, voor de lidstaten is de tijd aangebroken om eindelijk beslissende stappen te nemen om achterhaalde gedragspatronen en besluitvormingsmodellen te elimineren, met name op het gebied van bestuur, teneinde in alle beleidsonderdelen meer aandacht te besteden aan genderkwesties.</p>
      <p sl="pl">Er bestaan nog altijd verschillen in de behandeling van mannen en vrouwen. Deze verschillen resulteren in, onder andere, lage lonen en discriminatie van zwangere vrouwen en jonge moeders. Hoewel het ten aanzien van werkgelegenheid voor vrouwen hoopgevend is dat zes miljoen van de acht miljoen nieuwe banen die sinds 2000 in de Europese Unie zijn geschapen door vrouwen worden bezet, verdienen vrouwen in de Europese Unie nog steeds gemiddeld vijftien procent minder, en in sommige landen zelfs dertig procent minder.</p>
      <p sl="pl">We mogen niet accepteren dat vrouwen, puur vanwege hun moederschap, wat een verantwoordelijkheid is van beide ouders, op de arbeidsmarkt slechter worden behandeld dan mannen, wat een negatieve invloed heeft op hun loopbaan, hun inkomen en, op latere leeftijd, hun pensioenuitkering. De genderstereotypen moeten worden overwonnen en het is om die reden dat ik een voorstander ben van het voorstel een begrotingslijn te creëren, binnen het kader van het cohesiebeleid, speciaal voor het financieren van maatregelen ter bevordering van gelijke kansen en van onderzoek naar het effect van politieke strategieën op het leven van vrouwen.</p>
      <p sl="pl">Ik wil mevrouw Kauppi van harte gelukwensen met haar uitstekende verslag.</p>
    </intervention>
    <intervention id="4-063" speaker_id="33987" name="Monica Maria IACOB-RIDZI" is_mep="True" mode="spoken" nationality="Romania" birth_date="30-06-1977" birth_place="Petroşani" p_group="Group of the European People's Party (Christian Democrats) and European Democrats" m_state="RO">
      <p sl="ro">Mijnheer de Voorzitter, dames en heren, het is hoog tijd dat de Europese Unie de nobele doelen die in het Verdrag zijn geformuleerd, zoals de strijd tegen discriminatie op basis van het geslacht en gelijke betaling voor vrouwen en mannen, fatsoenlijk gaat financieren.</p>
      <p sl="ro">In het verslag wordt een van de belangrijkste kansen ten aanzien van gendergelijkheid gepresenteerd die door middel van de EU-begroting kunnen worden ontplooid. De EU-begroting bestaat uit structuur- en cohesiefondsen, en het is op dat niveau dat de toegang van vrouwen tot Europese middelen moet worden gefaciliteerd. Volgens de gegevens waarover we beschikken hebben vrouwen sinds de laatste uitbreiding van de Europese Unie relatief minder voordeel van de regionale en cohesiebeleidsfondsen, en dat moet worden rechtgezet.</p>
      <p sl="ro">Desondanks volstaat een analyse van uitsluitend de regionale en cohesiebeleidsfondsen niet, hoewel hun aandeel in de begroting van de Unie – bijna 36 procent – ons dwingt om alles op alles te zetten, opdat de gelden zo veel mogelijk vrouwen bereiken.</p>
      <p sl="ro">We moeten ook bekijken wat de laatste ontwikkelingen zijn rond de traditionele genderprogramma´s van de Europese Unie, zoals PROGRESS, Daphne of EQUAL. Hoewel dit jaar zowel het PROGRESS-programma als geheel als deel 5, dat puur is gericht op gendergelijkheid, profiteren van aanvullende fondsen, is de begrotingslijn 2008 voor gelijkheid relatief kleiner dan in het voorgaande jaar.</p>
      <p sl="ro">Het Daphne-programma tegen huiselijk geweld heeft tot dusver geweldige resultaten geboekt, en de Europese Commissie heeft dit opgemerkt en een verhoging van het budget ten opzichte van 2007 voorgesteld. Voor zowel deze twee programma´s als voor het EQUAL-programma heeft de Raad de bedragen die door de Commissie waren voorgesteld in het voorontwerp van algemene begroting echter naar beneden toe bijgesteld. Bovendien heeft de Commissie voorgesteld de fondsen die waren voorzien voor het nieuwe genderinstituut met 7,5 procent terug te brengen, een totaal ongerechtvaardigde korting voor een Europese instelling die nog in de startblokken staat.</p>
      <p sl="ro">Helaas is het zonneklaar dat het de Raad nog steeds aan politieke wil ontbreekt om de Europese strategieën voor gelijke kansen, voor het toekennen van begrotingskredieten, een concrete gedaante te geven. De Europese Unie, als onderdeel van de begrotingsautoriteit, moet deze tekortkoming compenseren en het Europese genderbeleid voorzien van de broodnodige consistentie.</p>
    </intervention>
    <intervention id="4-064" speaker_id="38398" name="Esther de LANGE" is_mep="True" mode="spoken" nationality="Netherlands" birth_date="19-02-1975" birth_place="Spaubeek" m_state="NL">
      <p sl="nl">Voorzitter, ik wil ook de rapporteur graag bedanken voor een uitstekend en ook een zeer evenwichtig verslag. Verschillende punten zijn al aangestipt. Ik wil als lid van zowel de Commissie rechten van de vrouw als de Landbouwcommissie, nu vooral ingaan op de situatie van vrouwen in de landbouwsector.</p>
      <p sl="nl">Wat daar als eerste opvalt, is de onzichtbaarheid van veel vrouwen die in de landbouwsector werkzaam zijn. Veertig procent van de werkgelegenheid in de landbouw wordt ingevuld door vrouwen, maar veel officiële statistieken, inclusief die van Eurostat, mijnheer de commissaris, kijken alleen naar vrouwelijke werknemers, aan de ene kant, en vrouwelijke bedrijfsleiders, aan de andere kant, en zien daarbij de categorie meewerkende partners over het hoofd, terwijl dit met name op de vele gezinsbedrijven in noordwest-Europa de grootste categorie van vrouwelijke arbeidskrachten is. Deze vrouwen leveren een niet te onderschatten bijdrage aan de bedrijfsvoering en vaak ook nog eens aan de verbreding van de activiteiten van het bedrijf en op het platteland. Ik roep Eurostat dan ook op deze grote groep vrouwen zichtbaar te maken in de officiële statistieken. De Commissie roep ik op bij haar beleid rekening te houden met deze grote categorie vrouwelijke arbeidskrachten.</p>
      <p sl="nl">Verder wordt juist de categorie van die meewerkende partners in de dagelijkse praktijk in sommige lidstaten geconfronteerd met de nodige problemen, bijvoorbeeld bij de opbouw van pensioenrechten, de toegang tot sociale zekerheid, problemen bij bedrijfsbeëindiging of echtscheiding, en de toegang tot ziekte of zwangerschapsverlof, al ben ik blij dat er in Nederland op dit punt in elk geval actie wordt ondernomen. Graag wil ik de Commissie wijzen op het project “Je verdiende loon”, dat in mijn land met steun uit het ESF deze hindernissen voor die meewerkende partners in kaart wil brengen. Ik hoop dat de Commissie de conclusies van dit onderzoek wil meenemen bij het bepalen van toekomstig beleid zodat we met deze onmisbare vrouwelijke arbeidskrachten een sterke Europese landbouw en een vitaal platteland overeind kunnen houden.</p>
    </intervention>
    <intervention id="4-065" speaker_id="34002" name="Maria PETRE" is_mep="True" mode="spoken" nationality="Romania" birth_date="15-08-1951" birth_place="Grindu" p_group="Group of the European People's Party (Christian Democrats) and European Democrats" m_state="RO">
      <p sl="ro">Mijnheer de Voorzitter, beste collega´s, van de acht miljoen banen die sinds 2000 zijn geschapen worden er zes miljoen bezet door vrouwen. Dit kan de indruk wekken dat de tijd van gelijke kansen, of zelfs die van positieve discriminatie van vrouwen, is gekomen. Dit kunnen we echter niet zeggen, aangezien de realiteit van deze nieuwe banen, van deze zes miljoen vrouwen, dit tegenspreekt.</p>
      <p sl="ro">We zijn niet daadwerkelijk opgewassen tegen het risico van vergrijzing en demografische neergang waar Europa en de lidstaten zich vandaag de dag voor gesteld zien indien de meeste banen voor vrouwen onzeker zijn, deeltijdbanen betreffen of slecht worden betaald. De loonkloof in Europa is nog steeds vijftien procent, in het voordeel van mannen.</p>
      <p sl="ro">Lidstaten in het algemeen, en Roemenië vormt hierop geen uitzondering, moeten blijven investeren in onderwijs dat vrij is van genderstereotypen en heldere beleidsmaatregelen nemen die vrouwen en mannen de mogelijkheid geven het gezinsleven te combineren met een professionele loopbaan.</p>
      <p sl="ro">Ik dank de rapporteur voor haar uitzonderlijke werk en ik ben echt van mening dat de resultaten van acties in het kader van de routekaart voor de gelijkheid van mannen en vrouwen jaarlijks moeten worden geëvalueerd; verder moeten we definitieve overeenstemming zien te bereiken over onderwerpen als het moederschap, ouderschapsverlof, individualisering van pensioenrechten, socialezekerheidsstelsels en belastingstelsels.</p>
    </intervention>
    <intervention id="4-066" speaker_id="photo_generic" name="Louis Michel" is_mep="True" mode="spoken">
      <p sl="fr">lid van de Commissie. − Mijnheer de Voorzitter, ik kan u verzekeren dat de Commissie voor een heel groot deel de bezorgdheid deelt die door de meeste sprekers is geuit. Verscheidene sprekers – feitelijk bijna alle sprekers – vragen echter om maatregelen die de Commissie reeds heeft genomen.</p>
      <p sl="fr">Zoals u weet heeft de Commissie de taak toezicht te houden op de omzetting en toepassing van het Gemeenschapsrecht inzake de gendergelijkheid. Dit houdt in essentie in dat de Commissie inbreukprocedures in gang zet als zij bemerkt dat een lidstaat een van de richtlijnen niet juist heeft omgezet, of als zij van een burger een klacht ontvangt over een ondeugdelijke omzetting of toepassing van een richtlijn. Bijgevolg zijn er, in het kader van procedures wegens inbreuk op de richtlijn betreffende de gelijkheid van vrouwen en mannen, achttien brieven gestuurd in april 2007. De Commissie neemt momenteel de ontvangen antwoorden in overweging en in december 2007 zou er een beslissing over het met redenen omkleed advies moeten zijn.</p>
      <p sl="fr">Ik wil nu even kort ingaan op enkele specifiekere, concretere kwesties. Wat de oprichting van het Europees Instituut voor gendergelijkheid in Vilnius betreft, de raad van bestuur is in oktober van dit jaar samengekomen en er wordt momenteel een directeur aangeworven.</p>
      <p sl="fr">Wat de initiatieven betreffende de salarisverschillen tussen mannen en vrouwen betreft, talloze sprekers hebben volkomen terecht gewezen op het verschil in salarisniveau. Onze reactie op deze kwestie hebben wij in de mededeling uiteengezet. In 2008 zal de Commissie de huidige wetgeving analyseren om vast te stellen of deze adequaat is en of er aanpassingen nodig zijn.</p>
      <p sl="fr">Ten aanzien van de kwestie van vrouwen in de landbouwsector: zelfstandige vrouwen die in de landbouw werken vallen reeds onder Richtlijn 86/613/EEG. De Commissie is net gestart met een nader onderzoek van deze wetgeving om te bepalen of deze doeltreffend is om vast te stellen wat er moet worden gewijzigd.</p>
      <p sl="fr">Dat brengt mij tot slot bij een kwestie van meer ideologische aard, maar wel een waarop ik wil reageren, met betrekking tot flexizekerheid. Hiermee wordt beoogd de flexibiliteit van de arbeidsmarkt te vergroten – niet de onzekerheid te verergeren – en tegelijkertijd meer keuzemogelijkheden op de arbeidsmarkt te creëren door werknemers extra mogelijkheden te bieden om zich aan te passen, bijvoorbeeld via scholing of mogelijkheden om werk en privé met elkaar te combineren.</p>
    </intervention>
    <intervention id="4-067" speaker_id="4346" name="Miguel Angel MARTÍNEZ MARTÍNEZ" is_mep="True" mode="spoken" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="fr">Mijnheer Michel, ik wil u mijn excuses aanbieden. Dit is een systeem dat wij momenteel trachten te veranderen als onderdeel van de hervorming van de werking van het Parlement.</p>
      <p sl="fr">Het getuigt van een gebrek aan respect voor de commissaris alsook de afgevaardigden die de discussie hebben gevolgd, dat een debat net voor de stemming eindigt in een dergelijk tumult.</p>
      <p sl="fr">Mijn excuses, mijnheer de commissaris.</p>
    </intervention>
    <intervention id="4-068" speaker_id="4346" name="Miguel Angel MARTÍNEZ MARTÍNEZ" is_mep="True" mode="spoken" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="nl">Het debat is gesloten.</p>
      <p sl="nl">Mijn excuses aan de sprekers die ik heb moeten onderbreken, maar de tijd die de sprekers tot hun beschikking hadden was niet echt redelijk. Interventies van één minuut zouden geen deel moeten uitmaken van onze debatten omdat ze geen wezenlijke bijdrage kunnen leveren aan de discussie. Dit is echter een zaak voor het debat over de wijziging van het Reglement van het Parlement, waarover we het zo direct gaan hebben.</p>
      <p sl="nl">De stemming vindt zo dadelijk plaats.</p>
      <p sl="nl">Schriftelijke verklaringen (artikel 142)</p>
    </intervention>
    <intervention id="4-069" speaker_id="23805" name="Zita GURMAI" is_mep="True" mode="written" nationality="Hungary" birth_date="01-06-1965" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Met het oog op het waarborgen van de gendergelijkheid denk ik dat het van vitaal belang is de beschikking te hebben over uitgebreide, systematische en objectieve informatie, met inbegrip van toegang tot geharmoniseerde statistische gegevens over de hele Gemeenschap, die een zo breed mogelijk gebied moeten beslaan en zo actueel mogelijk moeten zijn. In dit opzicht hecht ik ook veel belang aan de jaarverslagen waarin de Commissie de situatie van mannen en vrouwen uit de doeken doet.</p>
      <p sl="hu">De Gemeenschap heeft veel gedaan om de juridische basis voor gendergelijkheid te verbreden, maar of dit ook resultaten heeft opgeleverd valt te betwijfelen. In het jaarverslag wordt tot op zekere hoogte antwoord gegeven op deze vraag. Ik vind het belangrijk om de praktische vooruitgang met betrekking tot de strategische doelen uit de Routekaart voor de gelijkheid van mannen en vrouwen 2006-2010 systematisch te monitoren, te controleren of lidstaten de wetgeving wel in de praktijk brengen en de integratie van gendermainstreaming in het Gemeenschapsbeleid en het effect van diverse projecten op de gendersituatie te beoordelen.</p>
      <p sl="hu">Aangezien de toekomst van de Europese Unie grotendeels afhangt van de wijze waarop wij erin slagen meer vrouwen aan het werk te krijgen, moeten we specifieke, gedetailleerde en gerichte aandacht besteden aan het onderzoeken van de arbeidsparticipatie van vrouwen. We moeten zoeken naar manieren om meer vrouwen de arbeidsmarkt op te krijgen, om de obstakels uit de weg te ruimen die vrouwen belemmeren in hun zoektocht naar een baan, om vrouwen te helpen de carrièreladder te beklimmen of werk en gezin met elkaar te combineren. Tot slot moeten we de situatie van achtergestelde vrouwen (migranten, etnische minderheden, alleenstaande moeders) nader onder de loep nemen.</p>
    </intervention>
    <intervention id="4-070" speaker_id="28121" name="Joseph MUSCAT" is_mep="True" mode="written" nationality="Malta" birth_date="22-01-1974" birth_place="Pietà" p_group="Socialist Group in the European Parliament" m_state="MT">
      <p sl="mt">Artikel 141 van het EG-Verdrag luidt als volgt: “Iedere lidstaat draagt er zorg voor dat het beginsel van gelijke beloning van mannelijke en vrouwelijke werknemers voor gelijke of gelijkwaardige arbeid wordt toegepast.”</p>
      <p sl="mt">Dit is een uiterst belangrijk principe en we moeten erop toezien dat het in elk land ten uitvoer wordt gelegd.</p>
      <p sl="mt">Mijns inziens is de tijd gekomen om een nieuwe stap voorwaarts te zetten.</p>
      <p sl="mt">In Malta zijn verscheidene gevallen bekend waarbij personen, zowel mannen als vrouwen, worden betaald op basis van verschillende tarieven en systemen terwijl ze hetzelfde werk doen. Deze verschillen zijn een gevolg van de toepassing van bureaucratische criteria, zoals het jaar waarin deze personen in dienst zijn genomen.</p>
      <p sl="mt">Als een dergelijke vorm van discriminatie optreedt tussen twee vrouwen of twee mannen, is er in de strikte zin geen sprake van een inbreuk op het EG-Verdrag.</p>
      <p sl="mt">In de publieke sector en ook elders zijn vergelijkbare situaties bekend.</p>
      <p sl="mt">Om deze reden moeten zowel de Commissie als de regeringen van de lidstaten nieuwe initiatieven nemen om ervoor te zorgen dat er één enkel principe wordt toegepast: hetzelfde loon voor hetzelfde werk, wie je ook bent.</p>
    </intervention>
  </section>
  <section id="creitem5" title="5. Welkomstwoord">
    <intervention id="4-073" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Met groot genoegen heet ik een delegatie van afgevaardigden van de Volksrepubliek China welkom, die op de officiële tribune heeft plaatsgenomen.</p>
      <a text="(Applaus)"/>
      <p sl="nl">De leden van de delegatie zijn naar Straatsburg gekomen om, naar aanleiding van de 25ste interparlementaire bijeenkomst van het Europees Parlement en China, hun collega’s in het Europees Parlement te ontmoeten.</p>
      <p sl="nl">De heer Wang Yingfan, plaatsvervangend voorzitter van de Commissie voor buitenlandse aangelegenheden van het Nationale Volkscongres van de Volksrepubliek China, staat aan het hoofd van de delegatie. Deze bestaat uit vijf leden van de vaste commissie van het Nationale Volkscongres onder geleide van de Chinese ambassadeur bij de Europese Unie, zijne excellentie Chengyuan, en verscheidene hoge ambtenaren van de afdeling voor buitenlandse aangelegenheden van het Nationale Volkscongres.</p>
      <p sl="nl">Vanmiddag reist de delegatie verder naar Athene, waar zij haar bezoek aan Europa voortzet. De beste wensen voor de delegatie voor het verdere verblijf in de Europese Unie.</p>
    </intervention>
  </section>
  <section id="creitem6" title="6. Noodzaak van een omvattend beleid om kanker te bestrijden (schriftelijke verklaring): zie notulen"/>
  <section id="creitem7" title="7. Verzoek om opheffing van de immuniteit: zie notulen"/>
  <section id="creitem8" title="8. Agenda: zie notulen"/>
  <section id="creitem9" title="9. Stemmingen">
    <intervention id="4-078" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Aan de orde zijn de stemmingen.</p>
      <a text="(Uitslagen en nadere bijzonderheden betreffende de stemmingen: zie notulen)"/>
    </intervention>
  </section>
  <section id="creitem10" title="9.1. i2010: Digitale bibliotheken (stemming)"/>
  <section id="creitem11" title="9.2. Doelmatigheid en rechtvaardigheid in de Europese onderwijs- en opleidingsstelsels (stemming)"/>
  <section id="creitem12" title="9.3. Tenuitvoerlegging van het besluit van de Raad betreffende het moratorium op de doodstraf (stemming)"/>
  <section id="creitem13" title="9.4. EVDB-operatie in het oosten van Tsjaad en het noorden van de Centraal-Afrikaanse Republiek (stemming)">
    <intervention id="4-087" speaker_id="2341" name="Michael GAHLER" is_mep="True" mode="spoken" nationality="Germany" birth_date="22-04-1960" birth_place="Frankfurt/Main" m_state="DE">
      <p sl="de">Mijnheer de Voorzitter, collega’s, wij verklaren in deze resolutie uitdrukkelijk dat EUFOR moet worden beschouwd als overbruggingsmacht met een tijdelijk mandaat, die moet worden vervangen door een vervolgoperatie. Uit de brief van de Tsjaadse regering van 21 september is echter niet duidelijk op te maken of zij het hier ook mee eens is. Daarom heb ik het volgende aanvullende amendement op paragraaf 3, letter h:</p>
      <p sl="en">“alvorens EUFOR wordt ingezet dient de regering van Tsjaad zich uitdrukkelijk te verbinden aan het oordeel van de internationale gemeenschap met betrekking tot de noodzaak van een vervolgoperatie.”</p>
      <p sl="de">En dan gaat de tekst verder.</p>
    </intervention>
    <intervention id="4-090" speaker_id="4332" name="Philippe MORILLON" is_mep="True" mode="spoken" nationality="France" birth_date="24-10-1935" birth_place="Casablanca " p_group="Group of the Alliance of Liberals and Democrats for Europe" m_state="FR">
      <p sl="fr">Voorzitter, u hebt ons advies over dit amendement niet gevraagd alvorens het in stemming te brengen.</p>
      <p sl="fr">U had moeten vragen of er nog bezwaar tegen was.</p>
    </intervention>
    <intervention id="4-091" speaker_id="1977" name="Michel ROCARD" is_mep="True" mode="spoken" nationality="France" birth_date="20-08-1930" birth_place="Courbevoie " p_group="Socialist Group in the European Parliament" m_state="FR">
      <p sl="fr">Voorzitter, ik geloof dat dit amendement overbodig is gezien de brief die de Verenigde Naties op 11 september 2007 van de Tsjaadse regering heeft ontvangen en waarin deze laatste haar instemming betuigt. Ik heb hier een fotokopie van de brief en ik citeer: “de regering van Tsjaad is ingenomen met de nieuwe aanbevelingen van de secretaris-generaal van de Verenigde Naties zoals vervat in zijn verslag van 10 augustus 2007, met het oog op de inzet van een internationale troepenmacht in het oosten van Tsjaad teneinde bij te dragen …”, enzovoort.</p>
      <p sl="fr">Dit amendement heeft derhalve geen zin. De instemming staat op schrift en is voor iedereen beschikbaar. Ik ben nogal verrast omdat ik ook een kopie van de brief naar de heer Gahler heb gestuurd. Ik stel daarom voor dat we tegen dit amendement stemmen.</p>
    </intervention>
    <intervention id="4-092" speaker_id="2341" name="Michael GAHLER" is_mep="True" mode="spoken" nationality="Germany" birth_date="22-04-1960" birth_place="Frankfurt/Main" m_state="DE">
      <p sl="de">Ik heb de tekst hier natuurlijk ook, en het heikele punt is het volgende:</p>
      <p sl="en">“na zes maanden zal de regering van Tsjaad de eerste resultaten van deze aanwezigheid beoordelen, met het oog op een mogelijk vervolg op de EU-operatie door andere contingenten binnen de Verenigde Naties, en met de toestemming van Tsjaad”.</p>
      <p sl="de">(Dat betekent dus dat Tsjaad vetorecht heeft. Als de regering het er niet mee eens is, dan gebeurt het niet. Om die reden stel ik voor om toe te voegen dat Tsjaad het oordeel van de internationale gemeenschap moet accepteren en geen vetorecht kan aanwenden.</p>
      <a text="(Applaus)"/>
    </intervention>
  </section>
  <section id="creitem14" title="9.5. Situatie in Birma (stemming)">
    <intervention id="4-098" speaker_id="4513" name="Geoffrey VAN ORDEN" is_mep="True" mode="spoken" nationality="United Kingdom" birth_date="10-04-1945" birth_place="Waterlooville" p_group="European Conservatives and Reformists Group" m_state="GB">
      <p sl="en">Mijnheer de Voorzitter, nu wij een delegatie van het Nationale Volkscongres van de Volksrepubliek China op de publieke tribune hebben, wil ik de hoop uitspreken dat de heer Wang Ying-Fan een heel duidelijke boodschap van het Parlement oppakt, namelijk dat wij verwachten dat China zich meer inspant om met een oplossing voor de problemen in Birma te komen.</p>
      <a text="(Langdurig applaus)"/>
      <p sl="en">Mijnheer de Voorzitter, wij hebben er gisteren al over gesproken en ik weet dat hij onze standpunten zal meenemen.</p>
      <p sl="en">Mag ik om tijd te besparen twee mondelinge amendementen voorstellen? De situatie in Birma verandert momenteel zeer snel. Ten eerste stel ik voor om in paragraaf 1 een extra zin aan het einde toe te voegen: “en veroordeelt met klem de brutale reactie van de Birmaanse autoriteiten”.</p>
    </intervention>
    <intervention id="4-100" speaker_id="4513" name="Geoffrey VAN ORDEN" is_mep="True" mode="spoken" nationality="United Kingdom" birth_date="10-04-1945" birth_place="Waterlooville" p_group="European Conservatives and Reformists Group" m_state="GB">
      <p sl="en">Mijnheer de Voorzitter, paragraaf 3 zou nu als volgt luiden: “ spreekt zijn afschuw uit over het doden van vreedzame betogers; dringt erop aan dat de oproerdiensten naar hun kampen terugkeren en roept op tot erkenning van het feit dat de eisen die gesteld worden legitiem zijn; roept voorts op om internationale medische bijstand aan de gewonden te verlenen en gearresteerde demonstranten en andere politieke gevangenen vrij te laten”.</p>
      <a text="(Langdurig applaus)"/>
    </intervention>
    <intervention id="4-102" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Voorzitter, ik ben het met de heer Van Orden en de anderen eens – ook met het oog op de aanwezigheid van de heer Wang Yingfan en de delegatie – dat het Parlement een duidelijk signaal moet geven. Wat paragraaf 5 betreft willen wij verzoeken de tekst als volgt te wijzigen, aangezien wij hebben gezien wat zich in het verleden in de Veiligheidsraad heeft afgespeeld en wij er daarom niet zeker van zijn dat wij de tekst zorgvuldig genoeg hebben geformuleerd. Omdat wij de grootste zorgvuldigheid willen betrachten verzoeken wij om paragraaf 5 als volgt te herformuleren:</p>
      <p sl="en">“verzoekt China en Rusland hun volledige steun te verlenen aan een duidelijke verklaring van de Veiligheidsraad van de VN waarin het gebruik van brutaal geweld tegen vreedzame betogers in Birma wordt veroordeeld”.</p>
      <p sl="de">Of het veto reeds is uitgesproken valt nog te bezien, maar we vragen het Huis wel om ermee in te stemmen dat wij een duidelijke veroordeling van de Veiligheidsraad nodig hebben, en dat China die moet onderschrijven.</p>
    </intervention>
    <intervention id="4-105" speaker_id="1263" name="Elmar BROK" is_mep="True" mode="spoken" nationality="Germany" birth_date="14-05-1946" birth_place="Verl " p_group="Group of the European People's Party (Christian Democrats)" m_state="DE">
      <p sl="de">Voorzitter, onze Fractie wilde ook een mondeling amendement indienen, maar ik denk dat we het wel eens kunnen worden over een gezamenlijke benadering. Ik heb vernomen dat China reeds tegen heeft gestemd, en niet alleen China maar ook het andere permanente lid van de Veiligheidsraad, Rusland. Daarom vind ik het goed als het amendement zoals verwoord door de heer Schulz wordt overgenomen, zodat China en Rusland onder druk worden gezet.</p>
    </intervention>
  </section>
  <section id="creitem15" title="9.6. Verplichtingen van grensoverschrijdende dienstverleners (stemming)"/>
  <section id="creitem16" title="9.7. Gelijkheid van vrouwen en mannen in de Europese Unie ongeacht ras of etnische afstamming (stemming)"/>
  <section id="creitem17" title="9.8. Gelijkheid van vrouwen en mannen in de Europese Unie (stemming)">
    <intervention id="4-113" speaker_id="28131" name="Anna HEDH" is_mep="True" mode="spoken" nationality="Sweden" birth_date="18-03-1967" birth_place="Uppsala" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">Aangezien er een instituut voor gendergelijkheid komt, stel ik voor het volgende toe te voegen aan paragraaf 47: “met de hulp van het Europees Instituut voor gendergelijkheid”. De paragraaf zou dan als volgt luiden: “[het Europees Parlement] vraagt de Commissie om, met de hulp van het Europees Instituut voor gendergelijkheid, in toekomstige jaarverslagen over de gelijkheid van vrouwen en mannen feiten en statistische gegevens van toetredende en kandidaat-lidstaten op te nemen”.</p>
    </intervention>
  </section>
  <section id="creitem18" title="10. Samenstelling commissies en delegaties: zie notulen"/>
  <section id="creitem19" title="11. Goedkeuring van de notulen van de vorige vergadering: zie notulen"/>
  <section id="creitem20" title="12. Verzending van de tijdens deze vergadering aangenomen teksten: zie notulen"/>
  <section id="creitem21" title="13. Mededeling van de gemeenschappelijke standpunten van de Raad: zie notulen"/>
  <section id="creitem22" title="14. Stemverklaringen">
    <intervention id="4-121" speaker_id="26833" name="Milan GAĽA" is_mep="True" mode="spoken" nationality="Slovakia" birth_date="21-01-1953" birth_place="Jarovnice" p_group="Group of the European People's Party (Christian Democrats) and European Democrats" m_state="SK">
      <p sl="sk">Dank u voor de spreektijd en dank u wel, mevrouw Descamps, voor uw verslag, dat het digitaliseringsproces van bibliotheken in de Europese Unie verder helpt.</p>
      <p sl="sk">Ik heb voor het betreffende verslag gestemd omdat het proces van digitalisering van het bibliografische erfgoed, filmopnames en audio- en video-opnames, dat momenteel in alle lidstaten gaande is, traag en gefragmenteerd is. Ik vind het noodzakelijk om de aandacht te richten op de coördinatie van deze nationale initiatieven en, bovenal, om digitaal materiaal te conserveren. Op Europees niveau moet ruime aandacht worden besteed aan het conserveren van digitale kopieën. Het maken van een digitale kopie van een boek of een film vormt niet noodzakelijkerwijs een garantie dat de film op de lange termijn bewaard zal blijven.</p>
      <p sl="sk">Al het digitale materiaal, of het nu een gedigitaliseerd werk is of origineel digitaal materiaal, moet zo bewaard worden dat het permanent toegankelijk is. We hebben maar weinig ervaring met digitale conservering. Bij ontstentenis van een consistente strategie kan digitalisering alleen leiden tot devaluatie van de gedane investering.</p>
    </intervention>
    <intervention id="4-122" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Ik heb voor het zeer goede verslag gestemd van mijn voortreffelijke collega, Marie-Hélène Descamps, over de oprichting van een Europese digitale bibliotheek, waarmee beoogd wordt iedereen toegang te geven tot ons cultureel en wetenschappelijk erfgoed, en wel in alle Europese talen.</p>
      <p sl="fr">Tegelijkertijd wil ik eer betuigen aan de voormalige president van de Franse Republiek, de heer Jacques Chirac, die in april 2005, samen met vijf andere staatshoofden van de Europese Unie, het initiatief voor dit project genomen heeft. Ik ben blij met het dringende beroep dat het Europees Parlement op de Europese Commissie heeft gedaan om een prioriteit van dit project te maken. Evenzo verwelkom ik de praktische oplossingen waarmee is gestart: coördinatie van alle digitale bibliotheken in Europa, algemene toegang, samenwerking met de belanghebbenden van deze sector, met name auteurs, uitgevers en bibliotheken, enzovoort.</p>
      <p sl="fr">Dit instrument verdient onze steun omdat het zal bijdragen aan de strijd tegen de onwetendheid en dus aan de bevordering van democratie, vrede en welvaart. Bravo voor Marie-Hélène Descamps!</p>
    </intervention>
    <intervention id="4-123" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Dit verslag betreft de aanbeveling van de Commissie van 24 augustus 2006 waarin de lidstaten worden opgeroepen hun inspanningen op elkaar af te stemmen met het oogmerk op Europees niveau synergie te bereiken op het gebied van digitalisering, en waarin wordt voorgesteld een Europese digitale bibliotheek in het leven te roepen in de vorm van een gemeenschappelijk, meertalig toegangspunt voor het Europese culturele erfgoed. Op 13 november 2006 heeft de Raad deze aanbevelingen unaniem goedgekeurd.</p>
      <p sl="pt">Het Europees Parlement heeft de aanbeveling goedgekeurd, maar heeft daarbij wel een aantal voorstellen gedaan die waren gericht op verduidelijking. Dit met het oog op de problemen die kunnen optreden, bijvoorbeeld tijdens de werkzaamheden aan de conceptuele en technische organisatie van alle categorieën cultureel materiaal, ten aanzien van de verschillende fasen waarmee rekening moet worden gehouden en het potentieel van tekstmateriaal dat vrij van rechten is.</p>
      <p sl="pt">Hoewel we over verschillende voorstellen in de resolutie van het Europees Parlement zo onze twijfels hebben, hebben we toch vóór het concept gestemd, met de kanttekening dat het auteursrecht moet worden beschermd, de taalkundige en culturele diversiteit moet worden verdedigd en dat er solidariteit en economische en sociale cohesie moet worden gerealiseerd; dit alles om te voorkomen dat een interessant idee verwordt tot de zoveelste bron van discriminatie en sociale uitsluiting.</p>
    </intervention>
    <intervention id="4-124" speaker_id="28139" name="Carl SCHLYTER" is_mep="True" mode="written" nationality="Sweden" birth_date="07-01-1968" birth_place="Danderyd" p_group="Group of the Greens/European Free Alliance" m_state="SE">
      <p sl="sv">Een bibliotheek vol werken waarop geen auteursrecht rust is een uitstekend idee, veel te goed om de EU zich ermee te laten bemoeien en er een puinhoop van te laten maken. Ik onthoud mij dan ook van stemming. Goed idee (+), de EU zal de zaak vertragen met haar bureaucratie (-) = onthouding.</p>
    </intervention>
    <intervention id="4-126" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Ik heb gestemd voor het zeer goede initiatiefverslag van mijn Tsjechische collega Thomás Zatloukal over doelmatigheid en rechtvaardigheid in de Europese onderwijs- en opleidingsstelsels, in antwoord op een mededeling van de Europese Commissie.</p>
      <p sl="fr">Niet alleen levenslang leren is van belang, maar ook de beoogde instelling van een Europees kwalificatiekader voor een leven lang leren, dat de erkenning van het verworven niveau bevordert en een transparante en duidelijke overgang tussen de verschillende opleidingen mogelijk maakt. Ik steun het idee om een evaluatie in beroepsonderwijs- en beroepsopleidingsstelsels in te voeren, met betrouwbare beoordelingen.</p>
      <p sl="fr">Investeringen in levenslang leren zijn van centraal belang voor de sociale samenhang en verschaffen mensen de vaardigheden die ze nodig hebben om zich effectiever aan te passen aan de verschillende veranderingen in hun leven. Ik steun alle voorstellen die in dit verslag worden gedaan met betrekking tot de verschillende onderwijsniveaus: voorschools onderwijs, basisonderwijs, middelbaar onderwijs, hoger onderwijs en beroepsonderwijs.</p>
    </intervention>
    <intervention id="4-127" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Hoewel het verslag positieve elementen bevat, hebben wij ertegen gestemd omdat we het niet eens zijn met de algemene lijn van argumentatie en met sommige standpunten die erin worden ingenomen, of het nu gaat om de doelstellingen van vervolgonderwijs of lesgeld. In onze ogen wordt er voorbijgegaan aan het feit dat de problemen van achtergestelde groepen niet kunnen worden opgelost met het aanbieden van financiële stimulansen zoals die zijn aangekondigd voor Portugal. Dit is niet de manier om ongelijkheid met betrekking tot de toegang tot universitair onderwijs terug te dringen.</p>
      <p sl="pt">Los van de argumenten van de rapporteur dat onderwijs gevolgen heeft voor de economische groei “doordat het menselijk kapitaal en de innoverende kracht erdoor worden vergroot” en dat “meer doelmatigheid in onderwijs en opleiding leidt tot een rendement op investering voor individuen en de maatschappij tot ongeveer acht procent per jaar”, kunnen wij inzien wat landen kunnen verliezen als zij niet resoluut investeren in vervolgonderwijs dat toegankelijk is voor alle rangen en standen.</p>
      <p sl="pt">Volgens recente onderzoeken genieten 75 miljoen EU-burgers – met andere woorden, 32 procent van de beroepsbevolking – gebrekkig onderwijs. In 2010 zal die groep mensen, die voornamelijk afkomstig is uit de minst bevoordeelde lagen van de maatschappij, in aanmerking komen voor slechts vijftien procent van de nieuwe banen. Vandaar de noodzaak zorg te dragen voor gelijke toegang tot onderwijs.</p>
    </intervention>
    <intervention id="4-128" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">De meesten in dit Parlement moeten er regelmatig aan worden herinnerd dat onderwijsbeleid in de Europese Unie een nationale zaak is.</p>
      <p sl="sv">In dit verslag van de Commissie cultuur en onderwijs van het Europees Parlement wordt een aantal zaken naar voren geschoven als zijnde taken voor de EU-instellingen, terwijl deze hier helemaal niets mee te maken hebben. In paragraaf 12 van het ontwerpverslag wordt bijvoorbeeld gesteld dat het Europees Parlement het standpunt moet innemen “dat meer onderzoek op EU-niveau op het gebied van voorschools onderwijs nodig is, met name wat vroege en doelgerichte acties betreft, om uit te vinden welke praktijken leiden tot de beoogde resultaten”.</p>
      <p sl="sv">De ontwerptekst van paragraaf 47 luidt: “[het Europees Parlement] is van mening dat om het EU-optreden doelgerichter te maken een proces moet worden ontwikkeld, zowel op basis van periodiek door de lidstaten in te dienen rapporten als op basis van onafhankelijke controle, om de prestaties van de onderwijs- en opleidingsstelsels in de EU te beoordelen, waarbij bijzondere aandacht moet worden besteed aan de verwerving van basisbekwaamheden door leerlingen en aan het halen van doelstellingen op het gebied van billijkheid”.</p>
      <p sl="sv">Dit zijn pogingen om in te grijpen op gebieden die onder de bevoegdheid van de lidstaten vallen. Het subsidiariteitsbeginsel wordt zoals gewoonlijk opzij geschoven en de institutionele concurrentie op dit belangrijke gebied wordt ondermijnd. Wij stemmen dan ook tegen dit verslag.</p>
    </intervention>
    <intervention id="4-129" speaker_id="23768" name="Bogusław LIBERADZKI" is_mep="True" mode="written" nationality="Poland" birth_date="12-09-1948" birth_place="Sochaczew" m_state="PL">
      <p sl="pl">Voorzitter, ik stem voor het verslag van de heer Zatloukal over doelmatigheid en rechtvaardigheid in de Europese onderwijs- en opleidingsstelsels.</p>
      <p sl="pl">Beleid inzake beroepsonderwijs en opleiding heeft een aanzienlijk positief effect op economische en sociaal-maatschappelijke resultaten, een evenwichtige groei en de sociale samenhang. Een lage efficiëntie en ongelijke toegang resulteren in hoge verborgen kosten – minder belastingontvangsten, hogere eisen in de zorg en ondersteuning uit overheidsfondsen, alsmede de kosten die het gevolg zijn van een toename van asociaal gedrag.</p>
      <p sl="pl">In de conclusie van de Europese Raad van Lissabon in maart 2000 werd onderwijs genoemd als de sleutel tot het realiseren van groei van de Europese economie en de Europese maatschappij.</p>
      <p sl="pl">In dit verslag worden zinnige voorstellen gedaan voor methoden om effectief lesgeven op basisscholen, in het voortgezet onderwijs en aan universiteiten in ere te herstellen.</p>
      <p sl="pl">Ook belangrijk is het feit dat in het verslag een beroep wordt gedaan op de regeringen van de lidstaten om op zowel nationaal als lokaal niveau een langetermijnplanning te maken voor de op het gebied van onderwijs gestelde prioriteiten.</p>
    </intervention>
    <intervention id="4-130" speaker_id="28139" name="Carl SCHLYTER" is_mep="True" mode="written" nationality="Sweden" birth_date="07-01-1968" birth_place="Danderyd" p_group="Group of the Greens/European Free Alliance" m_state="SE">
      <p sl="sv">Het verslag bevat talrijke goede ideeën voor het terugdringen van sociale uitsluiting enzovoort, maar dit alles wordt verpest doordat er vervolgens wordt ingegaan op de vraag hoe collegegelden kunnen worden benut als financiële stimulans! Het ergste is nog wel de preoccupatie met “effectiviteit”, “concurrentievermogen” en “hogere prestatieniveaus”. Wat is er gebeurd met creativiteit en het vermogen om zaken kritisch onder de loep te nemen? De EU wil conformistische productie-eenheden die zijn gericht op consumptie en productie. Gelukkig heeft de EU geen zeggenschap over het onderwijs, en dat moet zo blijven. Ik zal tegen het verslag stemmen.</p>
    </intervention>
    <intervention id="4-132" speaker_id="28377" name="Lidia Joanna GERINGER de OEDENBERG" is_mep="True" mode="spoken" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Mijnheer de Voorzitter, ondanks het feit dat 129 landen de doodstraf hebben afgeschaft, wordt deze straf in de wereld nog altijd zorgwekkend vaak opgelegd. In 2006 alleen al werden 1 591 mensen geëxecuteerd, en op dit moment wachten 3 861 mensen op voltrekking van hun doodvonnis. De Europese Unie loopt voorop in het wereldwijde gevecht tegen de doodstraf. De afschaffing van de doodstraf is in de betrekkingen van de EU met niet-EU-landen in internationale fora, zoals de Verenigde Naties, een elementaire mensenrechtenkwestie. Deze politieke toewijding gaat hand in hand met aanzienlijke financiële steun voor projecten die zijn geïnitieerd in het kader van het Europees initiatief voor democratie en mensenrechten. Daarnaast is afschaffing van de doodstraf geaccepteerd als een voorwaarde voor het lidmaatschap van de Europese Unie en van de Raad van Europa.</p>
      <p sl="pl">Des te spijtiger is het dat Europa de mondiale dag tegen de doodstraf, op 10 oktober, niet zal vieren vanwege de tegenstand van de Poolse regering. Het is te betreuren dat dit standpunt van de Poolse regering, dat deel uitmaakt van haar strategie in de aanloop naar de verkiezingen, het imago van Polen in internationale fora en in de gehele Europese Unie schade toebrengt als het gaat om de promotie van de Poolse fundamentele normen en waarden. Het besluit van de Commissie over het memorandum over de doodstraf en het idee van een gezamenlijke resolutie, dat de Unie ter tafel zal brengen tijdens de volgende Algemene Vergadering van de Verenigde Naties, verdienen onze onverdeelde steun.</p>
    </intervention>
    <intervention id="4-133" speaker_id="24087" name="Marcin LIBICKI" is_mep="True" mode="spoken" nationality="Poland" birth_date="02-02-1939" birth_place="Poznań" p_group="Union for Europe of the Nations Group" m_state="PL">
      <p sl="pl">Mijnheer Voorzitter, ik deel hierbij mede dat ik tegen de resolutie over de doodstraf heb gestemd. Ik wil benadrukken dat in mijn land, Polen, de doodstraf negentien jaar geleden is afgeschaft.</p>
      <p sl="pl">Echter, het oneens zijn met de doodstraf is iets heel anders dan het steunen van fundamentalistische tegenstanders van de doodstraf die hun protesten tegen enige vorm van bestraffing van mensen voor hun misdaden baseren op een stellige overtuiging dat de mens niet verantwoordelijk kan worden gehouden voor zijn daden. Ik ben ervan overtuigd dat mensen wel degelijk verantwoordelijk zijn voor hun daden, zich ervoor moeten verantwoorden en ervoor moeten worden gestraft; ze hebben immers uit vrije wil gehandeld.</p>
      <p sl="pl">De overtuiging van fundamentalistische tegenstanders van de doodstraf dat mensen geen vrije wil hebben en dus niet mogen worden gestraft, is in wezen gebaseerd op minachting van de mensheid en een valse erfenis van de Franse Revolutie.</p>
    </intervention>
    <intervention id="4-134" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">De doodstraf vormt een schending van het meest fundamentele recht dat er bestaat: het recht om te leven!</p>
      <p sl="sv">Er is geen onderzoek waaruit blijkt dat de doodstraf een afschrikkend effect heeft. De doodstraf is inhumaan, barbaars en niet te verdedigen, en kan niet anders worden beschouwd dan als een wraakactie. Het moge dan ook duidelijk zijn waarom de Europese Unie het verwerpen van de doodstraf als een voorwaarde stelt voor het EU-lidmaatschap.</p>
    </intervention>
    <intervention id="4-135" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Krachtens artikel 24, lid 2 van de Portugese grondwet mag de doodstraf onder geen enkele omstandigheid worden toegepast.</p>
      <p sl="pt">Zoals reeds vaak aangegeven zijn wij het eens met het initiatief om op de 62e zitting van de Algemene Vergadering van de Verenigde Naties een voorstel voor een resolutie te presenteren over een universeel moratorium op de doodstraf – een moratorium dat naar verluidt reeds de steun heeft van 95 landen – als een stap in de richting van afschaffing van de doodstraf.</p>
      <p sl="pt">Miljoenen mannen en vrouwen in de hele wereld zien reikhalzend uit naar de afschaffing van de doodstraf, en steeds meer landen hebben een moratorium ingesteld tegen het opleggen van de doodstraf, of deze straf zelfs helemaal afgeschaft in hun interne rechtsorde. Zoals reeds eerder aangegeven vormt deze stap een vooruitgang voor de beschaving en het is belangrijk dat deze navolging vindt in andere landen. Ons initiatief kan hieraan bijdragen.</p>
      <p sl="pt">Op deze wijze verlenen wij onze stem aan diegenen die constant vechten om een einde te maken aan de cultuur van geweld, bagatellisering van de dood, agressie en oorlog.</p>
    </intervention>
    <intervention id="4-136" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">De wereldwijde afschaffing van de doodstraf zou een duidelijk teken zijn dat de mensheid vooruitgaat. We weten allen dat er ook andere verschrikkelijke misdaden worden begaan, met name door landen die mensen doden zonder dat hun schuld is vastgesteld, maar de acceptatie van de doodstraf weerspiegelt een filosofisch concept dat in onze maatschappijen met wortel en tak moet worden uitgeroeid. Het voorstel voor een moratorium op de doodstraf verdient dan ook onze steun en de verbondenheid van de EU-lidstaten. In dit verband zou een mondiale dag tegen de doodstraf, die landen die van deze straf gebruikmaken in verlegenheid kan brengen, daarom nuttig kunnen zijn.</p>
      <p sl="pt">Wat het idee voor een Europese dag tegen de doodstraf betreft, dit komt mij voor als een poging om een Europese viering te houden van iets wat in Europa niet bestaat, terwijl een dergelijk initiatief, zoals we weten, ook andere kwesties oprakelt waarover geen overeenstemming bestaat. Het is om die reden dat ik mijn twijfels heb over de deugdelijkheid van dit initiatief.</p>
      <p sl="pt">Tot slot zou ik [niet] willen dat deze cultuur, waarin het leven als heilig wordt beschouwd, zich uitbreidt naar andere gebieden en kwesties waarvoor mijns inziens ook geldt dat de bescherming van het leven een teken is van beschaving.</p>
    </intervention>
    <intervention id="4-138" speaker_id="2031" name="Marie-Arlette CARLOTTI" is_mep="True" mode="written" nationality="France" birth_date="21-01-1952" birth_place="Béziers" p_group="Socialist Group in the European Parliament" m_state="FR">
      <p sl="fr">Ik ben blij dat het Europees Parlement zijn steun verleent aan de inzet van een Europese troepenmacht in Tsjaad en de Centraal-Afrikaanse Republiek om een einde te maken aan het geweld tegen de burgerbevolking aldaar, en om de juiste omstandigheden te scheppen voor de vrijwillige terugkeer van honderdduizenden vluchtelingen en ontheemden. Het conflict breidt zich nu al uit over de nationale grenzen, maar met de inzet van de gemengde troepenmacht van de Verenigde Naties en de Afrikaanse Unie in de komende dagen kan het wel eens onmogelijk worden om de infectieuze verspreiding van het geweld in de buurlanden een halt toe te roepen!</p>
      <p sl="fr">Om die reden is de Europese troepenmacht cruciaal voor het algehele plan om de veiligheid te herstellen en het vredesproces in de regio te bevorderen. Deze doelen kunnen echter alleen worden bereikt als alle partijen in het conflict hun steentje bijdragen aan de vrede. Daarom moet aan minstens twee voorwaarden worden voldaan, waarop ik de nadruk heb willen leggen bij het opstellen van de resolutie. Ten eerste moet de troepenmacht absoluut neutraal en onpartijdig zijn. Ten tweede moet de troepenmacht een evenwichtige samenstelling hebben: Frankrijk mag er niet naar streven de touwtjes in handen te hebben. De houding van Nicolas Sarkozy is in dat opzicht niet bepaald geruststellend.</p>
      <p sl="fr">Samen met de andere Franse socialistische leden van het Europees Parlement zal ik er nauwgezet op letten dat de belangen van Afrika en Europa prioriteit krijgen in dit gebied, waarvoor Frankrijk verantwoordelijk is.</p>
    </intervention>
    <intervention id="4-139" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">Junilistan is van mening dat een mandaat van de Verenigde Naties noodzakelijk is wil een land of intergouvernementele organisatie vredestroepen naar conflictgebieden kunnen sturen. We hebben er in principe geen bezwaar tegen dat lidstaten de handen ineenslaan en troepen sturen onder een vredesmandaat, maar wel op voorwaarde dat de operatie plaatsvindt onder de vlag van de Verenigde Naties en niet onder die van de EU.</p>
      <p sl="sv">Het stemt ons echter treurig dat de Europese Unie de huidige situatie in Tsjaad en de Centraal-Afrikaanse Republiek gebruikt als een excuus om een militaire troepenmacht op EU-niveau in het leven te roepen. Het buitenland- en veiligheidsbeleid is een puur nationale zaak en dat moet ook zo blijven.</p>
    </intervention>
    <intervention id="4-140" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Het lijdt geen twijfel dat deze operatie, die duidelijk militair van aard is en plaatsvindt onder bescherming van de Verenigde Naties, gericht is op de consolidatie van het interventionistische, militaristische strategische concept van het GBVB/EVDB van de Europese Unie.</p>
      <p sl="pt">Sommigen beschouwen deze militaire operatie als een ware test van de zogenaamde “geloofwaardigheid” en de operationele effectiviteit van het Europese veiligheids- en defensiebeleid, met andere woorden, van de militarisering van de EU onder het bevel en in overeenstemming met de belangen van haar machtigste leden.</p>
      <p sl="pt">Een meerderheid in het Europees Parlement keurt het “mandaat” voor deze militaire operatie van de EU in een Afrikaanse regio goed, met inbegrip van het “gebruik van geweld” in de betekenis van hoofdstuk VII van het Handvest van de Verenigde Naties. Dit is een interventie met een neokolonialistisch oogmerk waarbij gebruik wordt gemaakt van een militaire “aanwezigheid” – een pure oorlogshandeling in een complexe regio waar enorme belangen op het spel staan ten aanzien van de zeggenschap over de daar aanwezige enorme energievoorraden.</p>
      <p sl="pt">De ware redenen voor de sterke “interesse” die de grote EU-machten, met name Frankrijk, voor deze regio aan de dag leggen, houden rechtstreeks verband met de resultaten van prospectie-activiteiten, die erop wijzen dat er enorme hoeveelheden olie en andere natuurlijke grondstoffen aanwezig zijn.</p>
      <p sl="pt">Congo, Tsjaad en de Centraal-Afrikaanse Republiek. Waar zal men hierna zijn zinnen op zetten?</p>
    </intervention>
    <intervention id="4-141" speaker_id="4513" name="Geoffrey VAN ORDEN" is_mep="True" mode="written" nationality="United Kingdom" birth_date="10-04-1945" birth_place="Waterlooville" p_group="European Conservatives and Reformists Group" m_state="GB">
      <p sl="nl">De Britse conservatieve afvaardiging steunt een gecoördineerde strategie onder auspiciën van de Verenigde Naties met het oogmerk een einde te maken aan de problemen in Darfur en de naburige regio’s in het oosten van Tsjaad en de Centraal-Afrikaanse Republiek, met inbegrip van humanitaire hulp en de bescherming van intern ontheemden en vluchtelingen. Wij zijn echter principieel tegen het idee van een “EVDB-operatie” en de onnodige, verkwistende en tot onenigheid leidende poging van de EU om zich bezig te gaan houden met militaire zaken. Derhalve hebben wij tegen de resolutie gestemd.</p>
    </intervention>
    <intervention id="4-143" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Ik heb vóór de resolutie over Birma gestemd, maar ik heb ernstige twijfels over de vrijblijvende aard ervan. We moeten India prijzen omdat het de hervormingen in Birma steunt en we moeten strenge maatregelen nemen tegen China, dat het mandaat van de Verenigde Naties om de onderhandelingen met de militaire junta te openen blokkeert. China is een van de grootste ondersteuners van dictatoriale regimes.</p>
      <p sl="cs">Omdat de Unie zich lang geleden tegen sancties heeft uitgesproken is de Birmese economie nu afhankelijk van China. Daarom wil ik de Unie nu verzoeken haar dreigement aan het adres van China ten aanzien van op te leggen sancties gestand te doen, tenzij het land de junta veroordeelt. Als we de wereldwijde bescherming van mensenrechten en democratie serieus nemen mogen we niet twijfelen. China hecht veel belang aan goede handelsbetrekkingen met Europa, en we willen dat onze normen en warden worden gerespecteerd. De bescherming van de democratie zou ertoe kunnen leiden dat de economische belangen van Europese investeerders in China in het gedrang komen, maar dat zou slechts tijdelijk zijn. Als we eerlijke handel willen moeten we voet bij stuk houden en niet toegeven.</p>
      <p sl="cs">Ik betreur het gedraal van de linkse afgevaardigden met betrekking tot deze kwestie afgelopen maandag, toen zij probeerden de stemming over de gezamenlijke resolutie te blokkeren: alsof zij het jammer vinden dat de steun van West-Europa in 1968 heeft geholpen de communistische regimes in Oost-Europa ten val te brengen.</p>
    </intervention>
    <intervention id="4-144" speaker_id="21817" name="Mario BORGHEZIO" is_mep="True" mode="spoken" nationality="Italy" birth_date="03-12-1947" birth_place="Torino" p_group="Non" m_state="IT">
      <p sl="it">Mijnheer de Voorzitter, dames en heren, we hebben in ruime meerderheid voor deze resolutie gestemd, maar Europa moet meer doen. Ik heb u reeds een brief geschreven, mijnheer de Voorzitter, met het verzoek een afvaardiging van Boeddhistische monniken en wellicht ook de hoge spirituele autoriteit, de Dalai Lama, uit te nodigen. De Brusselse autoriteiten en de Belgische regering hebben hen benadeeld door het dictaat van China schaamteloos te accepteren.</p>
      <p sl="it">Over de Brusselse autoriteiten gesproken, ik ben hoogst verbaasd, mijnheer de Voorzitter, dat u zich nog niet luid en duidelijk hebt uitgesproken tegen de ongerechtvaardigde en doelbewuste actie van de Brusselse autoriteiten tegen bepaalde leden van het Europees Parlement. De strijd om vrijheid is niet alleen de strijd van de Boeddhistische monniken; het is de strijd van al diegenen die op democratische wijze protesteren, bijvoorbeeld tegen de islamisering van Europa! Het zwijgen van het Europees Parlement is schandelijk aangezien afgevaardigden als Vanhecke, Borghezio en anderen hebben gedemonstreerd voor de vrijheid van Europa! Schaam u!</p>
    </intervention>
    <intervention id="4-145" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Waarde collega Borghezio, ik geef u nu bij wijze van uitzondering antwoord. Wij hebben actie ondernomen, en ik herhaal dat wij echt niemand zullen toestaan om welke belangrijke personen of persoonlijkheden dan ook die het Europees Parlement willen bezoeken daarvan te weerhouden. Dit heeft de Voorzitter van het Europees Parlement de desbetreffenden ook duidelijk gemaakt. De Dalai Lama is altijd welkom in het Europees Parlement!</p>
    </intervention>
    <intervention id="4-146" speaker_id="2073" name="Richard HOWITT" is_mep="True" mode="spoken" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijnheer de Voorzitter, in de stemming van vandaag verzoekt het Europees Parlement om vrije toegang tot Birma voor de speciale adviseur inzake Birma van de secretaris-generaal van de Verenigde Naties, terwijl het betreffende land heeft besloten die adviseur geen visum te verstrekken. Er kan geen sprake zijn van morele gelijkwaardigheid tussen het visumverbod voor de Birmaanse generaals en hun visumverbod voor de legitieme vertegenwoordiger van de internationale gemeenschap. Ik ben ingenomen met het Franse verzoek van gisteravond om de financiële tegoeden in Birma te bevriezen. Bevriezen is echter iets anders dan desinvesteren en de beoogde sancties waarom dit Parlement verzoekt zullen niet worden verwezenlijkt tenzij deze tegoeden worden teruggetrokken, en dit heeft ook betrekking op Franse bedrijven zoals Total en Elf. Tot slot verzoeken wij niet alleen om bescherming voor de betogers, maar willen wij hen ook onze solidariteit betuigen. Als dit een saffraanrevolutie is hopen wij dat deze vreedzaam zal zijn, en in naam van de mensenrechten en de democratie hopen wij dat deze succesvol zal verlopen.</p>
    </intervention>
    <intervention id="4-147" speaker_id="997" name="Francesco Enrico SPERONI" is_mep="True" mode="spoken" nationality="Italy" birth_date="04-10-1946" birth_place="Busto Arsizio" p_group="Europe of freedom and democracy Group - Co" m_state="IT">
      <p sl="it">Voorzitter, ik heb niet deelgenomen aan de stemming over Myanmar omdat ik van mening ben dat, niettegenstaande onze goede bedoelingen, het de autoriteiten van dat land geen moer interesseert wat wij vinden.</p>
      <p sl="it">Ik wijs er echter op dat de demonstraties in Myanmar dagen lang doorgang hebben kunnen vinden, zonder al te grote problemen, terwijl in onze hoofdstad Brussel een vreedzame demonstratie meedogenloos uiteen werd gedreven voordat deze goed en wel was begonnen. Laten we het eerst eens hebben over de schending van onze rechten, van ons recht om te demonstreren in ons Europa, voor we ons met anderen gaan bemoeien!</p>
    </intervention>
    <intervention id="4-148" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">De recente gebeurtenissen in Birma vormen een bewijs te over, als er al bewijs nodig is, dat volkeren democratie willen (met alles wat dit impliceert, met name de onderliggende aanname, te weten vrijheid). Het idee dat democratie niet verenigbaar is met bepaalde volkeren of geografische regio’s is een reusachtige leugen die zelfs de meest zelfgenoegzame Realpolitik amper zou kunnen onderschrijven.</p>
      <p sl="pt">Dat gezegd hebbende, het is duidelijk dat onze verklaringen alleen weinig zoden aan de dijk zetten als het gaat om het bespoedigen van een zege voor deze poging tot een democratische revolutie. We maken een ernstige fout door te negeren dat zowel China als Rusland, met betrekking tot deze zaak maar ook met betrekking tot andere kwesties, een buitenlandbeleid nastreven dat op geen enkele wijze verenigbaar is met de normen en waarden van ons Europeanen en onze bondgenoten.</p>
      <p sl="pt">De verspreiding van democratie is cruciaal voor een vreedzame wereld en we zijn het onze eigen normen en waarden verplicht om democratische bewegingen te ondersteunen, samen met onze bondgenoten.</p>
      <p sl="pt">Tot slot ben ik ervan overtuigd dat het zowel in deze zaak als in andere kwesties van belang is de ware geopolitieke realiteit van de regio te doorgronden, uit vrees dat we anders een tegennatuurlijke wereldorde creëren.</p>
    </intervention>
    <intervention id="4-150" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Ik heb voor het initiatiefverslag gestemd van mijn Finse collega, Lasse Lehtinen, over de verplichtingen van grensoverschrijdende dienstverleners.</p>
      <p sl="fr">Het is tijd om de uitvoering van maatregelen die bijdragen tot de voltooiing van de interne markt voor diensten te stimuleren, met een uniform systeem van verplichtingen voor dienstverleners, teneinde de ontwikkeling van een consistente interne markt voor diensten verder te vergemakkelijken. Het is van wezenlijk belang dat niet alleen consumenten maar ook ondernemingen – en met name het kleine en middelgrote ondernemingen (KMO’s), niet alleen als klanten maar ook als leveranciers van grensoverschrijdende diensten – kunnen profiteren van meer rechtszekerheid, eenvoud en kostenvermindering.</p>
      <p sl="fr">Ik steun het in het verslag uiteengezette idee dat er geen verschil mag worden gemaakt tussen particuliere en openbare dienstverleners, die beide dezelfde verplichting zouden moeten hebben om de richtlijnen inzake de bescherming van de consument na te leven.</p>
    </intervention>
    <intervention id="4-151" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Wij hebben tegen dit verslag gestemd omdat erin wordt getracht om, met gebruikmaking van argumenten als “consumentenbescherming” en “juridische onzekerheid”, de zoveelste impuls te geven aan de toch al aanzienlijke deregulering van diensten, in het bijzonder openbare diensten, zoals in de definitieve versie van de resolutie heel duidelijk naar voren komt.</p>
      <p sl="pt">Als het doel deze zo noodzakelijke consumentenbescherming was, zou er uitgebreider zijn gediscussieerd over de redenen van dat lage niveau van consumentenbescherming en de betekenis van die “juridische onzekerheid”, in het bijzonder de deregulering van markten, de privatisering van diensten, de onzekerheid op de arbeidsmarkt en de leefomstandigheden van werknemers en consumenten. Het zijn deze maatregelen, die zijn goedgekeurd in de naam van de “gemeenschappelijke markt” en “mededingingsregels”, die rechten hebben ingeperkt en de toegang tot de meest elementaire diensten hebben bemoeilijkt.</p>
      <p sl="pt">De conclusie dat het noodzakelijk is om deze beleidsmaatregelen door te zetten en zelfs te versterken met het oog op de consumentenbescherming is daarom niet alleen oneerlijk, maar ronduit fout, al helemaal aangezien de Commissie reeds heeft aangekondigd dat zij van zins is de vigerende bepalingen met betrekking tot consumentenrechten grondig te herformuleren en harmoniseren.</p>
      <p sl="pt">Willen wij de consument effectief beschermen, dan zullen wij moeten breken met het huidige beleid en ons gaan toeleggen op de ontwikkeling van openbare diensten van hoge kwaliteit, en de beeldvorming ten aanzien van werk en de beroepsbevolking verbeteren.</p>
    </intervention>
    <intervention id="4-152" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Ik heb voor het verslag-Lehtinen over grensoverschrijdende dienstverleners gestemd en ondersteun maatregelen die het consumentenvertrouwen op dit gebied doen toenemen. De dienstensector maakt bijna zeventig procent van het BBP van de EU uit en blijft voortdurend groeien. Niettemin blijft het consumentenvertrouwen in grensoverschrijdende diensten laag, waardoor er niet optimaal wordt geprofiteerd van de interne markt. Mijn fractie is van mening dat het consumentenvertrouwen er het meest bij gebaat is als de verplichtingen van dienstverleners binnen de gehele EU duidelijk uiteen worden gezet, zodat consumenten adequaat worden beschermd.</p>
    </intervention>
    <intervention id="4-153" speaker_id="28139" name="Carl SCHLYTER" is_mep="True" mode="written" nationality="Sweden" birth_date="07-01-1968" birth_place="Danderyd" p_group="Group of the Greens/European Free Alliance" m_state="SE">
      <p sl="sv">De dienstenrichtlijn is onduidelijk en omslachtig, en plaatst de zeggenschap over de tenuitvoerlegging ervan in de handen van een Hof van Justitie dat niet van zijn taak kan worden ontheven. Nu hebben we een verslag met een duidelijke boodschap: geen nieuwe wetgeving in de dienstensector. Dat is goed en het zal verdere schade voorkomen. Daarnaast wordt in het verslag voorgesteld consumenten toe te staan collectieve, grensoverschrijdende acties te voeren en de aansprakelijkheid van bedrijven tot op zekere hoogte te reguleren. Voor mij zijn dit redenen om voor te stemmen, ondanks de vraag om nieuwe “initiatieven”, te weten wetten op communautair niveau, die niet noodzakelijk zijn. Daar kan ik immers tegen stemmen als ze ons worden voorgelegd …</p>
    </intervention>
    <intervention id="4-155" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">We mogen niet accepteren dat in de Europese Unie mensen worden gediscrimineerd op grond van hun afkomst of geloofsovertuiging.</p>
      <p sl="sk">Sentimenten in sommige EU-lidstaten wijzen erop dat discriminatie veelvuldig voorkomt. We zijn bekend met het voorbeeld uit het verleden van de discriminatie van, en geleidelijke assimilatie van, de Slowaakstalige bevolking in Hongarije door instellingen van uiteenlopende politieke gezindten – fascistisch, communistisch, socialistisch en conservatief – waardoor er van de 500 000 Slowaakstalige burgers in de jaren twintig van de vorige eeuw nog slechts 37 000 resteren.</p>
      <p sl="sk">Anderzijds moeten burgers die migreren naar EU-lidstaten hier geen nieuwe etnische gemeenschappen creëren maar volledig integreren, en de principes van vrijheid en democratie van het gastland omarmen. Enkele Britse collega’s verwezen recentelijk naar een situatie waarbij bepaalde burgers tijdens een vreedzame bijeenkomst via een leus op hun T-shirts openlijk verkondigden “niet Brits maar moslim” te zijn.</p>
      <p sl="sk">De omzetting van een EU-richtlijn in nationale wetgeving moet voldoen aan de strengst mogelijke normen, en is het is terecht dat de lidstaten het bestaan van antidiscriminatiebepalingen moeten notificeren, ook al hebben sommige burgers er geen weet van en zijn ze in dit opzicht slecht op de hoogte van de wet.</p>
    </intervention>
    <intervention id="4-156" speaker_id="24029" name="Koenraad DILLEN" is_mep="True" mode="spoken" nationality="Belgium" birth_date="06-11-1964" birth_place="Mortsel" p_group="Non" m_state="BE">
      <p sl="nl">Mijnheer de Voorzitter, met dit verslag Buitenweg slaat het Europees Parlement een zeer gevaarlijke weg in en ik heb dan ook, samen met mijn fractie, tegen dit verslag gestemd. Want de combinatie van het vervolgingsrecht voor zogenaamde instellingen voor gelijke behandeling met de omkering dan nog wel van de bewijslast in rechtszaken en nog meer verboden discriminatiegronden zullen ongetwijfeld leiden, menen wij, tot een heksenjacht, een jacht op mensen met een andere en kritische mening. Want daarover gaat het. Europa wil een nieuwe inquisitie oprichten tegen eenieder die weigert de dogma’s en de multiculturele samenleving te aanvaarden. Met het wegwerken van discriminatie tegen minderheidsgroepen heeft dit niets te maken, wel met de juridisering van een welbepaalde politieke correctheid.</p>
      <p sl="nl">Als men de échte discriminatie wil aanpakken, dan moet men ook maar eens eindelijk werk maken van de situatie van de vrouwen binnen de moslimgemeenschap in Europa, of de kandidaat-lidstaat Turkije onder druk zetten in verband met de openlijke discriminatie van de religieuze minderheden, maar dat past natuurlijk niet in het plaatje van het Europees Parlement.</p>
    </intervention>
    <intervention id="4-157" speaker_id="2099" name="Robert EVANS" is_mep="True" mode="spoken" nationality="United Kingdom" birth_date="23-10-1956" birth_place="Ashford" p_group="Socialist Group in the European Parliament" m_state="GB">
      <p sl="en">Mijnheer de Voorzitter, ik heb voor deze resolutie gestemd omdat ik geloof in gelijke behandeling van personen, ongeacht ras of etnische afstamming. Ik geloof ook in gelijkwaardigheid in dit Huis, waaruit volgt dat mensen het recht hebben amendementen in te dienen die gelijke behandeling niet ondersteunen. Niettemin ben ik verbaasd over de reeks amendementen die sommige leden van dit Parlement in de stemming hebben gesteund terwijl zij haaks staan op het beginsel van gelijke behandeling van minderheden. Evenzeer verbaas ik mij erover dat sommige afgevaardigden zich van stemming hebben onthouden.</p>
      <p sl="en">De reden hiervan is dat ik denk dat het grondbeginsel van de Europese Unie bestaat uit het respecteren van minderheden, het respecteren van mensen ongeacht hun achtergrond, en ik denk dat wij dit hoe dan ook moeten steunen.</p>
    </intervention>
    <intervention id="4-158" speaker_id="4540" name="Philip BRADBOURN" is_mep="True" mode="written" nationality="United Kingdom" birth_date="09-08-1951" birth_place="Tipton" p_group="European Conservatives and Reformists Group" m_state="GB">
      <p sl="en">De Britse conservatieven staan volledig achter het beginsel van gelijke behandeling ongeacht ras of etnische afstamming. Wij hebben ons echter van stemming over dit verslag onthouden omdat erin wordt verzocht om omkering van de bewijslast, van de aanklager naar de aangeklaagde. Het beginsel “onschuldig totdat het tegendeel is bewezen” is een fundamenteel onderdeel van de Britse wet. Wij vinden bovendien dat de EU zich niet moet mengen in het gerechtelijke proces in soevereine lidstaten.</p>
    </intervention>
    <intervention id="4-159" speaker_id="photo_generic" name="Charlotte Cederschiöld en Christofer Fjellner" is_mep="True" mode="written">
      <p sl="sv">Wij hebben voor het initiatiefverslag van mevrouw Buitenweg over de toepassing van Richtlijn 2000/43/EG houdende toepassing van het beginsel van gelijke behandeling van personen ongeacht ras of etnische afstamming (A6-0278/2007) gestemd.</p>
      <p sl="sv">Wij vinden het belangrijk om alle vormen van discriminatie in de maatschappij te bestrijden, en zijn daarom ingenomen met de herziening door de Commissie van de tenuitvoerlegging van de betreffende richtlijn. De herziening kan een waardevol hulpmiddel zijn bij het beantwoorden van de vraag hoe discriminatie beter kan worden bestreden.</p>
      <p sl="sv">Wij staan gelijkheid voor en verwerpen derhalve het verzoek van de rapporteur om positieve actie. Wij zijn fel gekant tegen het registreren en verzamelen van gegevens met het oogmerk mensen te categoriseren op grond van hun ras of etnische afstamming. Als voorvechters van de fundamentele rechtsprincipes waaraan onze maatschappij onderhevig is, zijn wij het ook niet eens met het verzoek om omkering van de bewijslast.</p>
    </intervention>
    <intervention id="4-160" speaker_id="28183" name="Patrick GAUBERT" is_mep="True" mode="written" nationality="France" birth_date="06-07-1948" birth_place="Paris" p_group="Group of the European People's Party (Christian Democrats) and European Democrats" m_state="FR">
      <p sl="fr">Ik verheug mij over de aanneming van dit verslag, waarin een aantal juiste en evenwichtige punten naar voren wordt gebracht en waarin de voornaamste problemen betreffende de toepassing van de richtlijn uitgebreid worden behandeld. Verder wordt er terecht benadrukt dat bijzonder weinig van onze medeburgers hun rechten goed kennen, en opgeroepen tot een betere informatieverspreiding onder de burgers.</p>
      <p sl="fr">Ik steun met name het idee om voldoende middelen toe te kennen aan de organen die zijn belast met de taak gelijkheid te bevorderen; ze spelen een beslissende rol op dit gebied en het is inderdaad noodzakelijk dat ze onafhankelijk blijven.</p>
      <p sl="fr">In het verslag wordt met bezorgdheid geconstateerd dat de richtlijn in bepaalde lidstaten niet of onvolledig is omgezet.</p>
      <p sl="fr">Ten aanzien van de gevoeligste kwestie, te weten het verzamelen van gegevens, wordt in het verslag benadrukt dat dit met respect voor de privacy moet geschieden en uitsluitend met het oogmerk vormen van discriminatie op te sporen waarvan minderheden het slachtoffer kunnen zijn.</p>
      <p sl="fr">Als het gaat om gelijke behandeling, een beginsel van fundamenteel belang, kan Europa het niet laten bij woorden alleen, kan Europa zich niet tevredenstellen met een minimum aan wetgeving en mag Europa niet werkloos toekijken. Om die redenen heb ik het Huis tijdens de plenaire vergadering dan ook met klem verzocht het verslag aan te nemen.</p>
    </intervention>
    <intervention id="4-161" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Wij hebben reeds gelegenheid gehad om, in verband met het “Europese jaar van gelijke kansen voor iedereen” waarvan zo hoog wordt opgegeven, te benadrukken dat, als het gaat om gelijke kansen, de belangrijkste vraag die zich opwerpt de gegarandeerde uitoefening van rechten betreft.</p>
      <p sl="pt">Met andere woorden, het waarborgen en toepassen van het principe van gelijke kansen – in het bijzonder ten aanzien van nondiscriminatie op grond van ras of etnische afstamming, waarover dit verslag gaat – vereist universele toegang tot en volledige uitoefening van fundamentele rechten, zoals het recht op medische zorg, het recht op voedsel, het recht op onderwijs, het recht op werk, het recht op werknemers- en vakbondsrechten, het recht op een eerlijke beloning, het recht op cultuur, ontspanning en sport, het recht op burgerschap en het recht op maatschappelijke participatie, om er maar enkele te noemen. Het verslag stipt deze zaak echter alleen maar aan, terwijl deze in onze optiek van cruciaal belang is.</p>
      <p sl="pt">Iedereen moet uiteraard volledig op de hoogte zijn van zijn rechten en actie kunnen ondernemen en hulp kunnen krijgen als die rechten worden genegeerd, vooral in het licht van de gegarandeerde, kostenloze en universele toegang tot de rechtspraak – een fundamentele openbare dienst die de democratie ondersteunt – maar de essentiële vereiste is een vergaande sociale transformatie op basis van een aanval op het kapitalisme, de wortel van de ongelijkheid.</p>
    </intervention>
    <intervention id="4-162" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Ik steun het verslag-Buitenweg over gelijke behandeling van personen ongeacht ras of etnische afstamming. Discriminatie op grond van ras of etnische afstamming of op grond van een handicap, de leeftijd, het geslacht, de overtuiging of religie, de sociale achtergrond of de seksuele geaardheid is in de EU nog altijd aan de orde van de dag. Afzonderlijke lidstaten en de EU als geheel moeten in actie komen om discriminatie in al zijn vormen uit te bannen – van afzonderlijke incidenten op straat tot het afschaffen van de Britse Act of Settlement.</p>
    </intervention>
    <intervention id="4-163" speaker_id="28251" name="Jörg LEICHTFRIED" is_mep="True" mode="written" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Ik steun het verslag van Kathalijne Buitenweg over de toepassing van het beginsel van gelijke behandeling ongeacht ras of etnische afstamming.</p>
      <p sl="de">Racisme staat haaks op alle principes van de Europese Unie, en het is schokkend dat het aantal geregistreerde racistische aanvallen in de Europese Unie schrikbarend gestegen is. Daarom ben ik van mening dat er veel meer moet worden gedaan aan voorlichting over de antidiscriminatiewetten en de mogelijkheden om via de rechter verhaal te halen. Voorts steun ik het dringende verzoek van de rapporteur aan de Commissie om niet alleen te letten op de correcte omzetting van de richtlijn, maar ook de problemen in de praktijk in overweging te nemen.</p>
    </intervention>
    <intervention id="4-164" speaker_id="4274" name="Olle SCHMIDT" is_mep="True" mode="written" nationality="Sweden" birth_date="22-07-1949" birth_place="Skärv" p_group="Group of the Alliance of Liberals and Democrats for Europe" m_state="SE">
      <p sl="sv">Soms moet een afgevaardigde tussen twee kwaden kiezen. De stemming over dit verslag is daar een typisch voorbeeld van. Enerzijds hebben we hier een verslag over de introductie van wetgeving waarvan ik een aanzienlijk deel uitermate dubieus vind; anderzijds heeft de ITS-Fractie met haar amendementen in de meeste gevallen de zwakke punten van het verslag niet opgelost, en zelfs nieuwe argumenten voorgesteld die nog slechter zijn. Het is bijna niet mogelijk om voor bijdragen van de ITS-Fractie te stemmen. Ik heb daarom besloten mij van stemming te onthouden.</p>
      <p sl="sv">Het lijdt geen twijfel dat discriminatie in Europa nog steeds een wijdverbreid euvel is, dat moeilijk uit te roeien is. Ik ontken niet dat er goede redenen kunnen zijn om te bespreken hoe wij dit probleem gezamenlijk, op intergouvernementeel niveau, op kunnen lossen. In dit specifieke geval hebben we het echter over wetgeving die zeer verstrekkende gevolgen heeft en die is gebaseerd op een rechtsprincipe dat redelijk ver van ons gedachtegoed af staat. Positieve actie is op zich al een dubieuze methode, maar het registreren van iemands ras – een voorwaarde voor het welslagen van dergelijke positieve actie – is onacceptabel, niet alleen vanuit moreel oogpunt maar ook vanuit het oogpunt van de bescherming van de persoonlijke integriteit. Zo zijn er ook gegronde redenen voor twijfels omtrent de voorgestelde omkering van de bewijslast. Ik ben ervan overtuigd dat ons rechtssysteem, dat is gebaseerd op het principe dat men onschuldig is totdat de schuld is bewezen, moet worden verdedigd, hoe lovenswaardig de initiële intentie ook mag zijn geweest.</p>
    </intervention>
    <intervention id="4-165" speaker_id="28382" name="Andrzej Jan SZEJNA" is_mep="True" mode="written" nationality="Poland" birth_date="28-04-1973" birth_place="Końskie" p_group="Socialist Group in the European Parliament" m_state="PL">
      <p sl="pl">Ik stem voor het verslag van mevrouw Buitenweg over de toepassing van het beginsel van gelijke behandeling van personen ongeacht ras of etnische afstamming.</p>
      <p sl="pl">Mevrouw Buitenweg heeft een uitstekend verslag afgeleverd. Er is weliswaar vooruitgang geboekt met het omzetten van de antidiscriminatierichtlijnen, maar het aantal slachtoffers van discriminatie op grond van ras of etnische afstamming is nog niet afgenomen.</p>
      <p sl="pl">Het moet voor mensen eenvoudiger worden om hun recht te halen via de rechtbanken en ze moeten hulp krijgen bij het juridisch proces; dit zijn uitermate belangrijke kwesties, waarnaar de rapporteur verwijst.</p>
      <p sl="pl">Ik ben ook van mening dat het heel belangrijk is om EU-burgers ruim te voorzien van informatie over hun rechten, aangezien rechten weinig nut hebben als mensen er niet van op de hoogte zijn of niet weten hoe ze er hun voordeel mee kunnen doen. Als oplossing voor deze situatie in de werksfeer zijn werkgevers in Polen verplicht hun werknemers te informeren over antidiscriminatiewetgeving.</p>
      <p sl="pl">In het kader van het Europees Jaar van gelijke kansen voor iedereen moeten we erop toezien dat zowel EU-instellingen als lidstaten alles in het werk stellen om ervoor te zorgen dat alle mensen in Europa hun rechten kennen.</p>
    </intervention>
    <intervention id="4-167" speaker_id="1413" name="Glyn FORD" is_mep="True" mode="spoken" nationality="United Kingdom" birth_date="28-01-1950" birth_place="Gloucester" p_group="Socialist Group in the European Parliament" m_state="GB">
      <p sl="en">Voorzitter, ik heb het verslag-Kauppi over gelijkheid van vrouwen en mannen in de Europese Unie gesteund. In Europa, in de hele Europese Unie, is enorme vooruitgang geboekt op de weg naar gelijkheid.</p>
      <p sl="en">Een specifiek terrein waarop vooruitgang is geboekt, is bij de diensten ter bescherming van de openbare orde, met name bij de brandweer. In mijn eigen kiesdistrict loopt deze vooruitgang echter gevaar, aangezien de overwegend liberale districtsraad – ondanks massale protesten van de brandweervakbond en het grote publiek – dreigt het budget met 700 000 Britse pond te verlagen, waardoor er een einde zal komen aan de 24-uurs beschikbaarheid in de twee resterende brandweerkazernes in Camborne en Falmouth, terwijl deze districtsraad zichzelf 1 miljoen Britse pond extra per jaar aan vergoedingen toebedeelt.</p>
    </intervention>
    <intervention id="4-168" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Het doet mij deugd dat vier van de vijf voorstellen die ik namens onze Fractie in de plenaire vergadering ter stemming heb gebracht, en die deel uitmaakten van mijn advies zoals goedgekeurd door de Commissie landbouw en plattelandsontwikkeling, zijn aangenomen.</p>
      <p sl="pt">Ik vraag uw aandacht voor de ernstige armoede en afzondering waar vrouwen in bepaalde landelijke gebieden mee kampen en wijs met klem op de noodzaak van effectieve maatregelen om gelijke kansen voor vrouwen te waarborgen; deze moeten een centrale doelstelling zijn in alle instrumenten van het gemeenschappelijk landbouwbeleid (GLB) en andere relevante beleidsonderdelen van de Gemeenschap.</p>
      <p sl="pt">Het was ook belangrijk dat er vitaal belang werd gehecht aan het verbeteren van de kwaliteit van leven van vrouwen in landelijke gebieden, door te zorgen voor een betere toegankelijkheid van onderwijs en beroepsopleidingen, levenslang leren, nieuwe media-infrastructuren, efficiënte en geschikte lokale openbare gezondheidsdiensten en infrastructuren en faciliteiten voor kinderen en gezinnen, in het bijzonder plaatselijke crèches, kinderopvangcentra, scholen, culturele centra en markten.</p>
      <p sl="pt">Ook heel belangrijk was het te staan op gelijkheid voor vrouwen in de landbouw, evenals het verzoek aan EUROSTAT om deze categorieën op te nemen in zijn statistieken, waardoor het werk dat vrouwen verzetten zichtbaarder wordt.</p>
    </intervention>
    <intervention id="4-169" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">Junilistan stelt dat gelijkheid van vrouwen en mannen een fundamentele democratische kwestie is die in alle landen van de wereld prioriteit moet krijgen.</p>
      <p sl="sv">In het verslag worden legio voorstellen gedaan met het oog op het bereiken van gelijkheid; een aantal van deze voorstellen behelst maatregelen op het gebied van werkgelegenheidsbeleid, de participatie van vrouwen in de politiek en uiteenlopende plannen op het gebied van opleiding en onderwijs. Het is echter zonneklaar dat het zoals gebruikelijk een kwestie is van het vergroten van de financiële middelen en de macht van de Unie, en van kostbare campagnes onder auspiciën van de Unie. De EU-instellingen zijn niet de aangewezen organen voor kwesties als deze. Harmonisering resulteert er vaak in dat die landen die het verst gevorderd zijn een stap terug moeten doen, aangezien de startpositie van land tot land verschilt.</p>
      <p sl="sv">Gelijkheid van mannen en vrouwen moet een doel zijn voor alle lidstaten, maar de zaak moet op nationaal niveau worden aangepakt. Wij hebben tegen dit verslag gestemd omdat het beoogt de macht van de EU te vergroten ten koste van de soevereiniteit van de landen van de Europese Unie.</p>
    </intervention>
    <intervention id="4-170" speaker_id="28251" name="Jörg LEICHTFRIED" is_mep="True" mode="written" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Ik stem voor de gelijkheid van vrouwen en mannen.</p>
      <p sl="de">De Commissie zet zich weliswaar in voor de gelijkheid van vrouwen en mannen, maar er zijn verdere inspanningen en maatregelen noodzakelijk, aangezien we tot dusver nog geen echte vooruitgang hebben ontwaard bij de toepassing van het principe van gelijke beloning voor gelijk werk.</p>
      <p sl="de">Ik dring aan op geslachtsneutrale salarissen en pensioenen, alsmede op ouderschapsverlof voor mannen en vaderschapsverlof. Tevens moeten de lidstaten concrete maatregelen treffen om de ongelijkheid tussen vrouwen en mannen tegen te gaan die door een onderbreking van de loopbaan ontstaat (bijvoorbeeld door moederschap of de verzorging van zorgafhankelijke personen).</p>
    </intervention>
    <intervention id="4-171" speaker_id="23768" name="Bogusław LIBERADZKI" is_mep="True" mode="written" nationality="Poland" birth_date="12-09-1948" birth_place="Sochaczew" m_state="PL">
      <p sl="pl">Voorzitter, ik stem voor het verslag van mevrouw Kauppi over gelijkheid van vrouwen en mannen in de Europese Unie.</p>
      <p sl="pl">In haar verslag roept mevrouw Kauppi de lidstaten op de strijd aan te gaan met ongelijkheid tussen mannen en vrouwen op de arbeidsmarkt.</p>
      <p sl="pl">De ongelijkheid komt het duidelijkst naar voren op de arbeidsmarkt. Het gemiddelde salarisverschil tussen mannen vrouwen in de EU is vijftien procent, en in sommige landen is het verschil zelfs dertig procent. Maar liefst 32 procent van alle vrouwen heeft een deeltijdbaan, vergeleken met zeven procent van de mannen.</p>
      <p sl="pl">Er moet aandacht worden besteed aan de situatie van vrouwelijke immigranten en vrouwen met een etnische achtergrond, ouders vrouwen en alleenstaande moeders, die in vele opzichten worden gemarginaliseerd en gediscrimineerd.</p>
      <p sl="pl">We moeten strijden tegen genderstereotypen, die voorkomen op het werk, in het onderwijs en in de media. Het zou ook goed zijn om voorlichtingscampagnes te organiseren, zodat vrouwen zelf leren omgaan met situaties waarin hun waardigheid wordt aangetast.</p>
    </intervention>
    <intervention id="4-172" speaker_id="1186" name="Astrid LULLING" is_mep="True" mode="written" nationality="Luxembourg" birth_date="11-06-1929" birth_place="Schifflange" p_group="Group of the European People's Party (Christian Democrats)" m_state="LU">
      <p sl="fr">(Ik heb voor het verslag van mevrouw Kauppi gestemd omdat de Europese Commissie er uitdrukkelijk in wordt verzocht genderanalyse en -mainstreaming te ontwikkelen met betrekking tot het effect van pensioenhervormingen op het leven van vrouwen in de Europese Unie, met het doel pensioenrechten, sociale zekerheid en belastingsystemen te individualiseren.</p>
      <p sl="fr">In 1997 was ik zelf rapporteur inzake de situatie van meewerkende echtgenoten van zelfstandige werknemers in kleine bedrijven en in de landbouwsector. Ik wil erop wijzen dat wij na tien jaar nog altijd wachten op voorstellen van de Europese Commissie om de richtlijn van 1986 te versterken en om een Europees kader te ontwikkelen inzake de rechtspositie van meewerkende echtgenoten – die tientallen miljoenen werknemers die in geen enkele statistiek voorkomen en die vaak geen enkele sociale verzekering tegen ziekte, invaliditeit en ouderdom hebben, vooral in geval van scheiding.</p>
      <p sl="fr">Ik hoop dat de Commissie eindelijk haar verplichtingen op dit terrein zal nakomen en dat zij een concreet gevolg aan deze resolutie zal geven.</p>
    </intervention>
    <intervention id="4-173" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik steun dit verslag, waarin beleidsmaatregelen op het gebied van gendergelijkheid worden voorgesteld als een essentieel middel om het duidelijk gendergerelateerde aspect van de demografische uitdaging van Europa tegemoet te komen.</p>
    </intervention>
  </section>
  <section id="creitem23" title="15. Rectificaties stemgedrag/voorgenomen stemgedrag: zie notulen"/>
  <section id="creitem24" title="16. Besluiten inzake bepaalde documenten: zie notulen"/>
  <section id="creitem25" title="17. In het register ingeschreven schriftelijke verklaringen (artikel 116 van het Reglement): zie notulen"/>
  <section id="creitem26" title="18. Rooster van de volgende vergaderingen: zie notulen"/>
  <section id="creitem27" title="19. Onderbreking van de zitting">
    <intervention id="4-180" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Ik verklaar de zitting van het Europees Parlement te zijn onderbroken.</p>
      <a text="(De vergadering wordt om 12.50 uur gesloten)"/>
    </intervention>
  </section>
</text>
