<?xml version='1.0' encoding='utf-8'?>
<text id="20110119.NL" lang="nl" date="2011-01-19" place="Straatsburg" edition="Uitgave PB">
  <section id="creitem1" title="1. Opening van de vergadering"/>
  <section id="creitem2" title="2. Internationale adoptie in de Europese Unie (ingediende ontwerpresoluties): zie notulen"/>
  <section id="creitem3" title="3. Uitvoeringsmaatregelen (artikel 88 van het Reglement): zie notulen"/>
  <section id="creitem4" title="4. Conclusies van de bijeenkomst van de Europese Raad (16/17 december 2010) (debat)">
    <intervention id="3-008-000" speaker_id="28269" name="De Voorzitter" is_mep="True" mode="spoken">
      <p sl="nl">Aan de orde zijn de verklaringen van de Europese Raad en de Commissie over de conclusies van de bijeenkomst van de Europese Raad (16/17 december 2010). Ingevolge het Verdrag wordt het verslag gepresenteerd door de voorzitter van de Europese Raad, de heer Van Rompuy.</p>
    </intervention>
    <intervention id="3-009-000" speaker_id="photo_generic" name="Herman van Rompuy" is_mep="True" mode="spoken">
      <p sl="en">voorzitter van de Europese Raad. – Om te beginnen wil ik u een gelukkig Nieuwjaar wensen. Dat is mijn wens, en ik wens dat in deze moeilijke tijden voor u persoonlijk en voor de Unie. Nu de laatste Europese Raad alweer een maand achter ons ligt, wil ik u eraan herinneren dat ik elke keer uitgebreid verslag doe van de resultaten van de Europese Raad aan de Conferentie van voorzitters, enkele uren na afloop van de Raad.</p>
      <p sl="en">Tijdens de Europese Raad van december hebben we ons de eerste dag gefocust op economische kwesties en de tweede dag op buitenlands beleid. Met betrekking tot het economisch beleid hebben we enkele belangrijke conclusies getrokken. In de eerste plaats hebben we een besluit genomen over het voorstel voor een beperkte Verdragswijziging, die nodig is om een permanent mechanisme voor het waarborgen van de financiële stabiliteit in de eurozone als geheel in te stellen. Nadat we tijdens onze vergadering in oktober in beginsel waren overeengekomen dat deze Verdragswijziging noodzakelijk was, heb ik de leden van de Europese Raad geraadpleegd over de mogelijke bewoording en de inhoud ervan. Ik heb overeenstemming weten te bereiken over een tekst van twee zinnen, die zullen worden toegevoegd aan artikel 136 van het Verdrag. Ik citeer:</p>
      <p sl="en">“De lidstaten die de euro als munt hebben kunnen een stabiliteitsmechanisme instellen dat geactiveerd wordt indien dat onontbeerlijk is om de stabiliteit van de eurozone in haar geheel te waarborgen. De verlening van financiële steun, indien vereist, uit hoofde van het mechanisme zal aan strikte voorwaarden gebonden zijn.”</p>
      <p sl="en">Dit is een essentieel onderdeel van onze inspanningen om Europa beter tegen crises te wapenen. Dit is niet alleen belangrijk voor de rechtszekerheid, maar ook voor de geloofwaardigheid in de markt. Omdat deze wijziging de bevoegdheden van de Unie niet zal vergroten, hebben alle leden van de Europese Raad ermee ingestemd dat het passend is om een vereenvoudigde herzieningsprocedure te gebruiken. Dit vereist een advies van uw Parlement, evenals van de Europese Commissie en de Europese Centrale Bank. We hopen dat u hiermee zult instemmen. Ik hoef u er nauwelijks aan te herinneren hoe belangrijk het is, in een periode dat de marktvolatiliteit nog steeds een zorg is, dat deze procedure zo snel en zo soepel mogelijk zal verlopen.</p>
      <p sl="en">Ik weet dat u en de verantwoordelijke commissies van het Parlement dit nauwlettend volgen, niet in het minst tijdens het werk van de door mijzelf voorgezeten werkgroep Economisch bestuur, die verschillende vergaderingen met de zeven voorzitters van de meest betrokken parlementaire commissies heeft gehouden. Ik wil Voorzitter Buzek bedanken voor zijn bijdrage tijdens de Europese Raad en voor zijn mededeling aan de Europese Raad dat het Parlement bereid is deze kwestie met spoed te behandelen.</p>
      <p sl="en">Met uw steun zal de Europese Raad dit ontwerpbesluit tijdens zijn vergadering van maart in een definitief besluit kunnen omzetten. Vervolgens zal de Verdragswijziging door elke lidstaat moet worden goedgekeurd. Het doel is om de wijziging uiterlijk op 1 januari 2013 in werking te laten treden, zodat het permanente mechanisme zelf in juni 2013 zal kunnen worden ingesteld.</p>
      <p sl="en">De Europese Raad heeft ook onderzocht wat de voornaamste kenmerken van het toekomstige mechanisme moeten worden. Al in oktober hebben we de Commissie gevraagd de voorbereidende werkzaamheden uit te voeren. Dit resulteerde in de verklaring van de ministers van Financiën van de Eurogroep van 28 november, die volledig is bekrachtigd tijdens de vergadering van de Europese Raad. Daarin wordt bepaald dat het toekomstige Europees Stabiliteitsmechanisme zal worden ontworpen op basis van het huidige mechanisme, waardoor ook de betrokkenheid van het IMF wordt voorzien. De EU zal zich strikt houden aan de standaardpraktijken van het IMF en andere internationale standaardpraktijken. Over de rol van de private sector zal per geval worden besloten, zodat betrokkenheid van de private sector geen voorafgaande voorwaarde voor het ontvangen van steun in het kader van het toekomstige Stabiliteitsmechanisme zal zijn.</p>
      <p sl="en">Tot slot heeft tijdens de Europese Raad ook een zeer goede en diepgaande gedachtewisseling plaatsgevonden over de recente economische ontwikkelingen en de wijze waarop de uitdagingen voor alle Europese economieën op de korte termijn en op de lange termijn het hoofd kan worden geboden. Ook de president van de Europese Centrale Bank was hierbij aanwezig, en een verklaring van de staatshoofden en regeringsleiders van de landen van de eurozone en de aanwezige EU-instellingen werd door de Europese Raad verwelkomd. In deze discussie werd de geest van vastberadenheid en eenheid onder de lidstaten en de instellingen opnieuw bevestigd. Iedereen rond de tafel was het eens met de basisanalyse. Ik herhaal: alle 27 lidstaten waren het eens met de basisanalyse, ook al heeft deze analyse voornamelijk betrekking op de zeventien eurolanden. Er bestaat dus een gemeenschappelijke wil om onze economieën meer crisisbestendig te maken en de structurele economische groei in Europa te versterken.</p>
      <p sl="en">Ik zal nu de elementen van deze gezamenlijke aanpak noemen. Deze elementen zijn ook onderdeel van de verklaring die is aangenomen. Drie punten hebben betrekking op taken voor de nationale regeringen. In de eerste plaats is dat begrotingsverantwoordelijkheid, in de tweede plaats is dat stimulering van de groei, en in de derde plaats moeten de twee landen met steunprogramma’s verplicht de noodzakelijke maatregelen toepassen. We verwelkomen de inspanningen van deze twee regeringen, van Griekenland en Ierland, en hun bevolkingen.</p>
      <p sl="en">Twee andere punten hebben betrekking op het werk dat door de lidstaten en de instellingen samen moet worden verricht. In de eerste plaats vraagt de Europese Raad de andere instellingen, en niet in de laatste plaats uw Parlement, om ervoor te zorgen dat de afspraken over het Stabiliteitspact en macro-economisch toezicht die in oktober zijn gemaakt, op basis van het werk van de werkgroep waarvan ik voorzitter was, tegen de zomer zullen zijn aangenomen. Dat is onze gemeenschappelijke plicht. In de tweede plaats zijn we overeengekomen om nieuwe stresstests uit te voeren in de bankensector teneinde volledige transparantie te krijgen in de bredere context van de jaarlijkse beleidscyclus van de EU.</p>
      <p sl="en">We zijn vastbesloten. De staatshoofden en regeringsleiders van de eurozone en de instellingen van de EU "zijn bereid alles te doen wat nodig is om de stabiliteit van de eurozone in haar geheel te verzekeren". Er wordt momenteel gewerkt aan de ontwikkeling van de afzonderlijke elementen van deze algemene aanpak.</p>
      <p sl="en">Op de tweede dag van onze vergadering hebben we ons geconcentreerd op onze betrekkingen met strategische partners. Mevrouw Ashton heeft voortgangsverslagen gepresenteerd over de wijze waarop we onze strategische partners tegemoet moeten treden, en ik heb de collega’s een korte toelichting gegeven op de positieve resultaten van drie toppen. Dat zijn de top met president Obama, tijdens welke we nieuwe wegen voor trans-Atlantische samenwerking op het gebied van groei, werkgelegenheid en veiligheid hebben geopend, zoals groene groei en cyberveiligheid, de top met president Medvedev, die een bilaterale overeenkomst heeft opgeleverd over de toetreding van Rusland tot de Wereldhandelsorganisatie, wat een zeer belangrijk resultaat is, en de top met premier Singh van India, die tot goede progressie heeft geleid op weg naar een ambitieuze en evenwichtige vrijhandelsovereenkomst, hopelijk met een resultaat in de eerste helft van dit jaar. Tijdens deze laatste top hebben we ook een gezamenlijke verklaring over internationaal terrorisme aangenomen.</p>
      <p sl="en">Deze bijeenkomsten hebben allemaal laten zien dat de Europese Unie voor onze partners niet alleen een economische unie en een handelsblok is, maar ook een geopolitieke partner.</p>
      <p sl="en">De Europese Raad heeft ook besloten om Montenegro de status van kandidaat-lidstaat te geven. Dit onderstreept de overtuiging van de Europese Raad dat de landen van de westelijke Balkan een Europese roeping hebben.</p>
      <p sl="en">Tot slot hebben we een besluit genomen over het standpunt ten aanzien van Ivoorkust, dat in overeenstemming is met het standpunt dat de ministers van Buitenlandse Zaken enkele dagen eerder hadden ingenomen en dat een duidelijk signaal afgeeft over de noodzaak om de resultaten van democratische verkiezingen te respecteren.</p>
      <p sl="en">Zoals u weet, zal tijdens de Europese Raad van 4 februari vooral onze agenda voor groei centraal staan. Innovatie en energie – met name energiezekerheid – zijn in dit verband belangrijke onderwerpen. In maart zullen we ons voor het eerst bezighouden met het zogeheten Europees Semester. Het is niet de bedoeling dat dit een bureaucratisch proces wordt, maar het moet een gelegenheid worden om echt een grondige discussie te voeren over hoe onze economie ervoor staat en welke maatregelen we moeten nemen.</p>
      <p sl="en">Collega’s, we weten natuurlijk dat we de economische coördinatie en de convergentie in de eurozone moeten versterken en verdiepen. We zullen zo veel mogelijk in een alomvattend kader werken en ik ben ervan overtuigd dat we de noodzakelijke consensus zullen bereiken.</p>
    </intervention>
    <intervention id="3-010-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Mijnheer de Voorzitter, vorig jaar werd de Europese Unie meermaals zwaar op de proef gesteld en de Europese Raad van december heeft duidelijk gemaakt dat wij vastbesloten zijn om alle noodzakelijke besluiten te nemen om de door ons behaalde successen te consolideren. Met name het besluit om een Europees Stabiliteitsmechanisme in te stellen en de daarmee samenhangende Verdragsbepalingen aan te passen getuigt van ons rotsvaste voornemen de eurozone te steunen en de lidstaten te steunen die ten voordele van de hele EU van deze zone gebruik maken.</p>
      <p sl="en">De Commissie zal voor de voorjaarsbijeenkomst van de Europese Raad haar officiële standpunt bepalen over het voorstel tot wijziging van het Verdrag. We zullen zeker het onze doen om aan de Europese burgers uit te leggen waarom deze bescheiden aanpassing hun steun verdient. Dit besluit stelt ons in staat om voortvarender te werk te gaan en de Commissie zal nauw samenwerken met de Ministers van Financiën om de laatste geschilpunten over het permanente stabiliteitsmechanisme voor aanvang van de voorjaarsbijeenkomst van de Europese Raad glad te strijken. Hoewel het hier om een intergouvernementeel mechanisme gaat, wat de enige mogelijkheid was die de lidstaten open stond, is het wel zaak om dit mechanisme zo vorm te geven, dat het volledig strookt met het Verdrag en dat het onze stabiliteitsregels sterker maakt, zoals de principes van begrotingstoezicht van ons verlangen.</p>
      <p sl="en">Deze besluiten hangen samen met een algemener beleid dat we voeren in antwoord op zowel de economische crisis en haar gevolgen als op de noodzaak om een groei te verwezenlijken die banen oplevert. De Europese Raad heeft dat ingezien. De staatshoofden en regeringsleiders van de eurozone, maar vooral de Europese instellingen hebben er ook geen misverstand over laten bestaan dat ze klaar staan om al het noodzakelijke te doen om de stabiliteit van de eurozone als geheel te waarborgen. De regeringsleiders hebben in het bijzonder aangedrongen op doortastend optreden om gepaste financiële steun via de Europese Faciliteit voor financiële stabiliteit te waarborgen, zolang het permanente mechanisme nog niet van kracht is. Dat waren de conclusies van de laatste Europese Raad.</p>
      <p sl="en">De Europese Raad drong er verder op aan om de Commissie-voorstellen voor economisch bestuur van vorig jaar september versneld vast te stellen, uiterlijk in juni. Men onderschrijft de belangrijke rol die voor de Europa 2020-strategie ook is weggelegd om Europa weer op het pad van de duurzame groei te brengen. Het Europees Semester, dat we vorige week bij de jaarlijkse groeianalyse ten doop hebben gehouden, brengt al deze intenties op een gemeenschappelijke noemer. Ik geloof echt dat het nieuwe wegen inslaat en voor een aanmerkelijke verbetering zorgt in de manier waarop wij onze onderling afhankelijke economieën binnen de Europese Unie aansturen en op elkaar afstemmen. Het Europees Semester introduceert een waarlijk Europees economisch bestuur. Dit is wat ons nieuwe economische bestuur in de praktijk betekent, een vorm van bestuur die het in zich heeft een integraal antwoord op de crisis te geven.</p>
      <p sl="en">De Commissie heeft dat als stellige overtuiging uitgesproken in de jaarlijkse groeianalyse. Ik zou daar graag wat langer bij stilstaan omdat ik, mede gezien de hoogst belangrijke conclusies van de Europese Raad van december, denk dat het er nu meer dan ooit op aankomt om naar de vervolgstappen te kijken. Ik denk dat een nieuwe realiteit aan het ontstaan is. De politiek is anders aan gaan kijken tegen economisch bestuur en economische coördinatie en heus niet alleen omdat de zogenaamde federalisten daar om vroegen. De markten vragen er zelf om. Onze internationale partners vragen erom. Het zijn simpelweg maatregelen die het gezond verstand ingeeft en wij nemen die maatregelen en zullen die blijven nemen.</p>
      <p sl="en">Het nieuwe Europees Semester paart strakkere fiscale regelgeving via een versterking van het Pact voor Stabiliteit en Groei aan een doeltreffende vorm van economische coördinatie. Het biedt de mogelijkheid van coördinatie vooraf, wat betekent dat we elkaars beleid bespreken, zowel op economisch als fiscaal gebied, vóórdat dit wordt aangenomen. In plaats van achteraf wijzigingen aan te brengen, kijken we vooruit om onze koers te bepalen.</p>
      <p sl="en">Deze anticiperende werkwijze is de eigenlijke reden waarom hier van een historische stap voor de Europese Unie gesproken kan worden. Feitelijk voegen we een werkelijk Europese dimensie toe aan het nationale begrotings- en economische beleid. Voortaan dragen wij al in het eerste uur bij aan de beleidsvorming, in plaats van die achteraf te beoordelen en mogelijkerwijs te corrigeren.</p>
      <p sl="en">Natuurlijk is de uiteindelijke beslissing over de nationale begrotingen aan de parlementen van de lidstaten. Dat is helemaal zoals het hoort, maar tegelijk is deze nieuwe vorm van economisch bestuur niets anders dan de nuchtere erkenning van een nieuwe werkelijkheid.</p>
      <p sl="en">Gezien de grote mate van onderlinge afhankelijkheid in de eurozone en de Europese Unie als geheel moet een lidstaat bij zijn besluiten op de hoogte kunnen zijn van wat zijn buurlanden van plan zijn te doen. Een dergelijke uitwisseling van informatie verstevigt juist de positie van de nationale parlementen en ondermijnt geenszins hun gezag.</p>
      <p sl="en">De jaarlijkse groeianalyse brengt dit proces op gang en doet dat met een niet mis te verstane boodschap: herstel de stabiliteit, stel structuurhervormingen niet langer uit en neem versneld groeibevorderende maatregelen. Eerste deel van de boodschap is het herstel van de stabiliteit door de overheidsfinanciën op orde te brengen. Alleen als we inkomsten en uitgaven weer in evenwicht brengen, keert het vertrouwen in de Europese economieën terug. Als we dat vertrouwen niet herstellen, lopen we het gevaar van economische stagnatie, met alle negatieve sociale gevolgen van dien, vooral op het gebied van de werkgelegenheid.</p>
      <p sl="en">Maar we moeten dat op een nuchtere en weldoordachte manier aanpakken. Begrotingssanering betekent niet het terugdringen van schulden door genadeloos te snijden in de uitgaven. Het is bovenal een kwestie van prioriteiten stellen en bepaalde terreinen, zoals innovatie, onderwijs en nieuwe energiebronnen, komen eerder dan andere voor zo'n voorkeurspositie in aanmerking.</p>
      <p sl="en">De tweede boodschap van de jaarlijkse groeianalyse is doorgaan met structuurhervormingen, zodat we nieuwe vormen van werkgelegenheid kunnen creëren. De keuze is een simpele: willen we een groei met of zonder banen? Is het eerste het geval, dan staan ons een paar dingen te doen. Dan moeten we er bij de lidstaten op aandringen dat zij zich dit jaar op arbeidsmarkthervormingen concentreren en de hindernissen aanpakken die een hogere arbeidsparticipatie in de weg staan. We moeten de mensen helpen weer aan het werk te komen door het werk aantrekkelijker te maken. We moeten de pensioenstelsels hervormen en ervoor zorgen dat werklozen niet slechter af zijn als ze werk vinden.</p>
      <p sl="en">Voor alle duidelijkheid: structuurhervormingen staan niet gelijk aan het aantasten van de sociale zekerheid, maar betekenen re-integratie van hen die momenteel van de arbeidsmarkt zijn uitgesloten, vooral onze jongeren. Het jeugdwerkloosheidspercentage in sommige lidstaten, zelfs in tijden van voorspoed, is een schandaal. Iedereen die werkelijk om een sociaal Europa geeft, weet dat dit zo niet langer kan. In het licht van een verscherpte internationale concurrentie kunnen we onze sociale markteconomie alleen overeind houden door ons aan te passen.</p>
      <p sl="en">De derde boodschap van de jaarlijkse groeianalyse is het voorop stellen en bespoedigen van groeibevorderende maatregelen. Dat staat of valt met ons programma Europa 2020. Daarbij dienen we ons te concentreren op maatregelen die op korte en middellange termijn een duidelijk economisch effect sorteren en die vrij snel door te voeren zijn. Dat betekent investeren in sectoren die groei genereren, betekent het volle potentieel van onze interne markt aanspreken, versterkt investeren in energie, transport en ICT-infrastructuur – deels door innovatieve financieringsvormen, waar naar onze mening de projectobligaties van de Europese Unie zeker bij horen – en erop blijven aandringen de Doha-ronde tot een goed einde te brengen, ondertussen werk makend van vrijhandelsakkoorden met onze voornaamste economische partners. Dit alles dient zijn neerslag te krijgen in het concept voor het eerstvolgende meerjarig financieel kader. Europa's volgende begroting moet een groeibevorderende begroting worden.</p>
      <p sl="en">Dames en heren, onze economieën beginnen zich in de juiste richting te ontwikkelen. Het herstel is aangeslagen en zet momenteel ook in de reële economie door. Dit jaar mogen we een groei van ongeveer 1,5 procent in het bruto binnenlands product verwachten, oplopend tot 2 procent in 2012. De Europese industrie presteert de afgelopen maanden aanmerkelijk beter. We kunnen ook een gestage verbetering van de werkgelegenheidsvooruitzichten tegemoet zien, terwijl op dit moment de staatsschulden weer beginnen af te nemen, wat grotendeels te danken is aan eerder genomen begrotingsmaatregelen, die in sommige gevallen aan kracht winnen door een herlevende groei. Naar verwachting daalt in de Europese Unie de staatsschuld van 6,8 procent dit jaar naar een gemiddelde van 4,2 procent van het bruto binnenlands product in 2012.</p>
      <p sl="en">Maar het zou een ernstige vergissing zijn om nu een zucht van verlichting te slaken en terug te vallen in oude gewoonten. De wereld is veranderd. We kunnen niet terugvallen op de aanpak van vroeger. Als we nu niet handelen, nu we geconfronteerd worden met de grootste crisis sinds het begin van de Europese integratie, wanneer zullen de lidstaten dan wel klaar zijn voor een werkelijk doeltreffend economisch beleid, een beleid dat te rijmen valt met de doelen die zij zelf geformuleerd hebben? Als wij op Europees niveau hen er niet toe aanzetten zulke besluiten te nemen, wie dan wel? Alleen door onze schulden weg te werken en de overheidsfinanciën in evenwicht te brengen, kunnen we van crisismanagement overstappen naar het stimuleren van groei – geen groei zonder meer, dat spreekt voor zich, maar duurzame, sociaal verantwoorde groei.</p>
      <p sl="en">Dat komt neer op structuurhervormingen, waarvan een deel nu al een aantal jaren door ons bepleit wordt – hervormingen die voor geen enkele structuur terugdeinzen, maar dan wel met de bedoeling om de prijzen omlaag te brengen, het ontstaan van nieuwe banen in de hand te werken en innovatieve werkwijzen te bevorderen. Ik ben ervan overtuigd dat we aan onze burgers verplicht zijn om de weg van groei met banen te kiezen. De jaarlijkse groeianalyse wijst daarvoor de weg.</p>
      <p sl="en">Laten we daarom nu volmondig ja zeggen tegen een fatsoenlijke coördinatie van economisch beleid en een echt Europees economische bestuur, in dienst van het gezamenlijk belang en van al onze burgers. Ik dank u voor uw aandacht.</p>
      <a text="(Applaus)"/>
    </intervention>
    <intervention id="3-011-000" speaker_id="4342" name="Joseph Daul" is_mep="True" mode="spoken">
      <p sl="fr">namens de PPE-Fractie . – Mijnheer de Voorzitter, mijnheer Van Rompuy, mijnheer Barroso, de afgelopen Europese Raad heeft duidelijk laten zien dat de euro een essentiële pijler van de Europese integratie is. Wij moeten al het mogelijke doen om de munt te stabiliseren en versterken.</p>
      <p sl="fr">Onze staatshoofden en regeringsleiders hebben dan ook opnieuw hun sterke gehechtheid aan de Europese munt uitgesproken, en het feit dat Estland begin dit jaar tot de eurozone is toegetreden, is nog een signaal in die richting, waarmee tevens een heel goed voorbeeld wordt gesteld van hoe aan de criteria moet worden voldaan voor de grote landen die hier niet aan voldoen.</p>
      <p sl="fr">Dit gezegd hebbende, onderschat niemand de ernst van de situatie die Europa momenteel op economisch en sociaal vlak doormaakt binnen de eurozone. In 2011 moet alles in het werk worden gesteld om deze problemen te boven te komen en de markten gerust te stellen, niet op een oppervlakkige maar op een structurele manier, dat wil zeggen door de juiste voorwaarden te scheppen voor groei en werkgelegenheid op de lange termijn. Ik denk dat wij op dit punt dezelfde taal spreken.</p>
      <p sl="fr">Dit betekent in de eerste plaats dat de nationale overheidsfinanciën weer gezond moeten worden gemaakt. Laten wij hier hard aan werken en niet zwichten! Het betekent in de tweede plaats dat de lidstaten hun begrotingsbeleid, maar ook hun fiscale en sociale beleid meer op elkaar moeten afstemmen.</p>
      <p sl="fr">Het betekent ook dat wij snel overeenstemming moeten bereiken over het steunfonds voor de eurozone en dat dit fonds enkel zin heeft als het gepaard gaat met een strikte toepassing van de regels inzake begrotingsdiscipline. Onze burgers moeten weten dat de landen die zij in moeilijke omstandigheden bijstaan, hun overheidsrekeningen scherp in de gaten houden, want anders zullen ze niet langer bereid zijn om geld op te hoesten, als ik het zo mag stellen.</p>
      <p sl="fr">Tot slot moeten wij, zoals ik al zei, de voorwaarden scheppen voor groei en werkgelegenheid. Dat betekent ook dat de Europese interne markt moet worden voltooid en dat er meer moet worden geïnvesteerd in onderzoek en innovatie, en in onderwijs en scholing tijdens het gehele leven. Mijn fractie wil dat op al deze gebieden de voorkeur wordt gegeven aan de communautaire aanpak boven de intergouvernementele aanpak, simpelweg omdat dit veel doeltreffender en veel duurzamer is.</p>
      <p sl="fr">Mijnheer Van Rompuy, ik verzoek u ervoor te zorgen dat de Verdragswijziging, die bekrachtigd is tijdens de afgelopen Europese Raad, zo spoedig en zo snel mogelijk wordt afgerond.</p>
      <p sl="fr">Het begrotingsdebat is nog maar net begonnen. Mijn fractie zal blijven oproepen tot een grondig heronderzoek van de Europese overheidsfinanciën in de komende jaren, met als doel, eens te meer, om de voorwaarden te scheppen voor groei en werkgelegenheid in Europa.</p>
      <p sl="fr">Mijnheer Barroso, laten wij alles in detail onderzoeken, laten wij niet bang zijn en, zoals ik al verschillende keren heb gezegd, laten wij een, twee of drie voorbeelden van begrotingen nemen: bijvoorbeeld, hoe kunnen wij Europa er, na de huidige problemen, weer bovenop laten komen met 1, 2 of 5 procent? Dat zal ons niet lukken door te snijden in de financiële middelen. Als wij banen willen creëren, dan hebben wij meer Europese middelen nodig, hetgeen niet wil zeggen dat de lidstaten meer geld moeten uitgeven.</p>
      <p sl="fr">Laten wij niet bang zijn, mijnheer Van Rompuy en voorzitter Barroso. Leg ons deze voorstellen voor en dan zullen wij – de staatshoofden en regeringsleiders, evenals het Parlement – verplicht zijn de goede oplossing te vinden; maar geef ons in ieder geval een paar opties waaruit we kunnen kiezen.</p>
    </intervention>
    <intervention id="3-012-000" speaker_id="1407" name="Stephen Hughes" is_mep="True" mode="spoken">
      <p sl="en">namens de S&amp;D-Fractie . – Mijnheer de Voorzitter, de Europese Raad van december gaf ons in elk geval een politiek akkoord over een permanent crisismechanisme, maar – gezien de reactie van de markten na Kerstmis, met nieuwe angsten over de solvabiliteit van Portugal, Spanje en België – we moeten ons afvragen of dit niet opnieuw een geval van 'als het kalf verdronken is' was. Het voorgestelde Europese stabilisatiemechanisme zelf wierp nieuwe vragen op over de financiële markten en het bestaande financiële stabilisatiemechanisme wordt nu als ontoereikend beschouwd. Opnieuw hebben we kansen gemist.</p>
      <p sl="en">In december gaf het Parlement een duidelijk signaal over euro-obligaties af aan de Raad, maar hierop is geen constructieve reactie gekomen van de Raad of de Commissie. Sinds 2008 is er herhaaldelijk sprake geweest van aarzeling en intern geruzie tussen de lidstaten en de instellingen, en elke keer kwam er een pijnlijk afgedwongen reactie – maar deze kwam te laat en leverde minder op dan nodig was.</p>
      <p sl="en">Het duidelijkste voorbeeld van het probleem is het feit dat we, in het licht van de huidige economische en monetaire uitdagingen, eenvoudigweg niet beschikken over de instrumenten die we nodig hebben. Alle instrumenten zijn ontoereikend of ontbreken in het geheel. Onze institutionele besluitvormingsprocessen zijn complex en weinig democratisch, en de strategie van ons economisch beleid is verdeeld en ineffectief.</p>
      <p sl="en">De financiële markten houden ons niet alleen onder druk wegens hoge schulden en tekorten, voorzitter Barroso: ze doen dit ook omdat ze willen worden gecompenseerd voor het risico dat komt kijken bij het lenen van geld aan een project dat niet in staat lijkt te zijn volledig tot ontwikkeling te komen of zijn eigen doestellingen te realiseren.</p>
      <p sl="en">Wat de eurozone op dit moment bij elkaar houdt, is niet zozeer de droom van de grondleggers, maar eerder de nachtmerrie van het alternatief: een totale ineenstorting van het systeem. Het totale onvermogen om met de crisis om te gaan, zorgt ervoor dat het Europese project in een politieke impasse raakt. Welke kans bestaat er momenteel op sterkere en meer democratische instellingen die voortkomen uit een herzien verdrag?</p>
      <p sl="en">Intelligente oproepen tot meer politieke integratie, zoals die van het hoofd van de Duitse Bundesbank, maken werkelijk geen enkele kans. Tegen deze achtergrond, voorzitter Barroso, schokt mij de frontale aanval van de Commissie op het sociale Europa en de inmenging in de nationale arbeidsmarkten, zoals in Ierland het geval is. De jaarlijkse groeianalyse is in wezen een frontale aanval op reeds lang bestaande rechten van de werkenden die van sociaal en economisch belang zijn, en op het wezenlijke concept van collectieve onderhandelingen.</p>
      <p sl="en">Als de analyse door de Europese Raad wordt geratificeerd, is dit naar mijn mening de slechtst denkbare strategie in de situatie waarin we ons momenteel bevinden. Deze strategie zal niet alleen economische waanzin blijken te zijn, maar zal ook ernstige schade toebrengen aan het Europese project.</p>
      <p sl="en">Grote ideeën kunnen ook mislukken, mijnheer de Voorzitter, en ik maak me oprecht zorgen over dit Europese project. Uit de geschiedenis blijkt dat mensen de kans op mislukking tot het allerlaatste moment blijven ontkennen. Laten we de kans op mislukking nu al erkennen.</p>
      <p sl="en">Mijnheer Farage knikt instemmend. Als wij het nalaten om actie te ondernemen, voorzitter Van Rompuy, voorzitter Barroso, is dit koren op de molen van de heer Farage en zijn bondgenoten. Laten we in hemelsnaam actie ondernemen!</p>
    </intervention>
    <intervention id="3-013-000" speaker_id="97137" name="Sylvie Goulard" is_mep="True" mode="spoken">
      <p sl="fr">namens de ALDE-Fractie . – Mijnheer de Voorzitter, mijnheer Van Rompuy, mijnheer Barroso, ik zou twee opmerkingen willen maken over de conclusies van de Europese Raad van afgelopen december.</p>
      <p sl="fr">Ten eerste wil ik u erop wijzen dat er een simpele reden is waarom de crisis zo´n uitzonderlijke invloed op de Europese Unie heeft: wij zijn van het begin af aan een rechtsgemeenschap geweest, en in een rechtsgemeenschap is de wet heel belangrijk. Het gaat er niet om de eerbiediging van de wet ter discussie te stellen, maar als wij te maken hebben met een dergelijke ernstige crisis – zoals blijkt uit de jaarlijkse groeianalyse die u onlangs hebt gepubliceerd, mijnheer de voorzitter – dan is het tijd voor actie, en niet voor formalisme.</p>
      <p sl="fr">U zegt ons dat deze herziening van de Verdragen van essentieel belang is om de markten gerust te stellen. Om te beginnen – als u mij een kleine impertinentie toestaat – waren de markten volgens mij na de bijeenkomst van de Europese Raad in oktober niet bepaald gerustgesteld. Pas dus op, als u van plan bent de markten gerust te stellen. Stelt u zich eens voor wat er zou gebeuren als deze herziening mocht mislukken.</p>
      <p sl="fr">Ik kom uit een land dat het trauma heeft ervaren van een negatief referendum zonder dat er een plan B was. U hebt dit zelf meegemaakt, mijnheer Barroso. Soms moeten wij ons afvragen wat er gebeurt als wij tegen de markten zeggen: "Wij moeten de Verdragen wijzigen; voor die en die datum moet alles klaar zijn", en dan hopen dat het ook gebeurt. Het is dus logisch dat u voor de vereenvoudigde procedure kiest, in de hoop dat het gebeurt. Als het dan echter gebeurt, zult u misschien de markten geruststellen, maar de bevolking zeker niet.</p>
      <p sl="fr">En daarin ligt mijn tweede punt: much ado about nothing . U wijzigt de Verdragen vanwege een rechtsvraag. U verandert ze niet om de burgers de antwoorden te geven die zij verwachten. Wij werken hier met zes rapporteurs aan het pakket "economische governance", dat de Commissie heeft opgesteld zonder dat het nodig was de Verdragen te wijzigen. Wij waren het erover eens dat er bij deze werkzaamheden geen noodzaak was om de Verdragen te wijzigen, maar in de loop van het proces kregen wij te horen: "We gaan de Verdragen wijzigen." Het lijkt alsof wij tegen de mensen zeggen dat wij de Verdragen kunnen veranderen, dat wij ondanks alle juridische rompslomp zo ver kunnen gaan, maar dat wij het – als het er echt op aankomt – niet doen om ervoor te zorgen dat de 2020-strategie serieus wordt genomen of dat er werkgelegenheid en groei voor hen wordt gecreëerd.</p>
      <p sl="fr">Daar komt dus nog bij dat de Europese Raad van december ons verzoekt onze werkzaamheden te bespoedigen. Prima, laten wij het tempo opvoeren! Ik zou willen dat de Raad wat sneller was, mijnheer Van Rompuy. Het Parlement heeft zijn verslagen al gepresenteerd. Er is een heel eenvoudige manier om sneller te gaan: u schuift iets meer op in de richting van onze standpunten en wij beschouwen de medebeslissing niet langer als een procedure waarin de Raad besluit en het Parlement zich aanpast.</p>
    </intervention>
    <intervention id="3-014-000" speaker_id="28233" name="Rebecca Harms" is_mep="True" mode="spoken">
      <p sl="de">namens de Verts/ALE-Fractie . – Mijnheer de Voorzitter, mijnheer Van Rompuy, hetgeen ik mij in de eerste plaats herinner van de laatste bijeenkomst van de Raad, kwam in uw samenvatting niet voor, en daarom kom ik ook tot een andere slotsom. Als ik vandaag terugkijk, dan is het belangrijkste wat ik me herinner het feit dat ratingbureau Moody's nog tijdens de top van staatshoofden en regeringsleiders de kredietwaardigheid van Ierland verlaagde.</p>
      <p sl="de">Dat was het punt waarop we beseften hoezeer we er niet in zijn geslaagd om de crisis, die we vandaag nog altijd te boven moeten komen, aan te pakken. Wie de belangrijkste cijfers voor de schuldencrisis vergelijkt, kan niet anders dan verbaasd zijn over hoe succesvol er nog altijd tegen de euro wordt gespeculeerd, terwijl een land dat veel grotere problemen heeft dan Portugal of Spanje, namelijk de VS, uit het vizier van de speculanten blijft die de euro aanvallen. Dat is de stand van zaken.</p>
      <p sl="de">Er is een nieuw jaar aangebroken waarin we voor nieuwe problemen gesteld worden. We zouden ons hier en nu bezig moeten houden met het probleem dat we nog tijdens de vergadering hadden voorspeld, namelijk dat wat daar werd vastgesteld, niet volstaat. Ik denk dat we intussen allemaal hebben ingezien dat veel Europese landen in moeilijkheden verkeren. Ze kampen met een enorme schuldenlast, zowel particuliere schulden als een onaanvaardbaar grote staatsschuld. Veel van de lidstaten van de Europese Unie zullen hun problemen niet zonder hulp kunnen oplossen.</p>
      <p sl="de">Wat moet onze volgende stap zijn? Volgens ons volstaat het op zichzelf niet om de staatsschuld terug te dringen, zoals veel landen nu beginnen te doen en waartoe ze worden aangespoord door de Europese Unie en haar gemeenschappelijke resoluties, en volgens ons worden de landen gedwongen de grenzen van het aanvaardbare af te tasten. Er moet nieuwe overeenstemming worden bereikt over de manier waarop dit kan functioneren zonder onaanvaardbaar te zijn. Ik denk dat bijvoorbeeld ontwikkelingen in Hongarije de alarmbel doen rinkelen met betrekking tot datgene wat er gebeurt als de verdeling van de welvaart in de landen van de Europese Unie te onrechtvaardig en de kloof te groot is. We moeten bij het verminderen van de staatsschuld veel meer aandacht schenken aan rechtvaardigheid dan we tot dusver hebben gedaan.</p>
      <p sl="de">Wij zijn verder van mening, en dat zeg ik hier met nadruk, dat de bankensector geherstructureerd moet worden. Wij zijn er niet van overtuigd dat we een verdere stijging van de staatsschuld kunnen rechtvaardigen om financiële instellingen te redden die ten dode zijn opgeschreven. Ik zou met nadruk willen bevestigen wat mevrouw Goulard heeft gezegd: we hebben een benadering nodig die ons in het kader van een Green New Deal daadwerkelijk in staat stelt om de Europeanen voor te bereiden op de toekomst en om in deze crisis een nieuwe koers uit te zetten. Ik zou nogmaals willen benadrukken dat Europa een schitterende plaats is om te leven, en we hebben veel werk voor de boeg om ervoor te zorgen dat dit zo blijft.</p>
    </intervention>
    <intervention id="3-015-000" speaker_id="4542" name="Timothy Kirkhope" is_mep="True" mode="spoken">
      <p sl="en">namens de ECR-Fractie . – Mijnheer de Voorzitter, de Europese Raad heeft belangrijke beslissingen genomen over crisisbeheersing in de toekomst, maar ik ben het met Voorzitter Barroso eens dat de onderliggende problemen blijven bestaan: de noodzaak om terug te keren naar begrotingsdiscipline en de onwil van sommige lidstaten om te streven naar vergaande economische hervorming.</p>
      <p sl="en">Er werd ons verteld dat lidstaten bij een gemeenschappelijke munt niet langer zouden kunnen devalueren om hun problemen op te lossen, maar dat zij in plaats daarvan hun economie zouden moeten hervormen om hun concurrentiepositie te verbeteren. Hoewel dit oppervlakkig gezien een aantrekkelijke bewering was, hebben velen van ons er verstandig aan gedaan zich hierdoor niet in de luren te laten leggen, aangezien dit een onjuist vooruitzicht is gebleken. Sommige lidstaten hebben andere oplossingen kunnen vinden om hun economie kunstmatig te ondersteunen: door inflatie van activaprijzen, deels veroorzaakt door een ongepast laag rentepercentage en de weigering om op andere manieren corrigerende maatregelen te nemen; of door op niet-verdedigbare schaal overheidsmiddelen te injecteren en in sommige gevallen de omvang van het resulterende begrotingstekort te verhullen.</p>
      <p sl="en">Hoewel we uiteraard oplossingen moeten vinden om te kunnen omgaan met de directe gevolgen van dergelijk beleid en fiscale bezuinigingen essentieel zijn, moeten we onszelf evengoed toeleggen op economische hervorming: we moeten de flexibiliteit van de arbeidsmarkt verbeteren om banen te scheppen, markten openstellen, handelsbarrières wegnemen en particuliere investeringen stimuleren, zodat we het gat kunnen opvullen dat door verminderde uitgaven in de publieke sector is ontstaan.</p>
      <p sl="en">De financiële en economische crisis heeft ertoe geleid dat grootschalige overheidsinterventie in de economie onvermijdelijk werd, maar we mogen een lapmiddel niet verwarren met een oplossing. Een grotere overheid is niet de oplossing op lange termijn. De oplossing op lange termijn is economische groei die wordt gerealiseerd door succesvolle bedrijven en ondernemers die actief zijn op concurrerende markten, die de consument toegevoegde waarde kunnen bieden en banen kunnen scheppen voor onze burgers.</p>
      <p sl="en">Daarom zijn bijvoorbeeld de strategie Europa 2020, de interne markt en de Innovatie-Unie zo belangrijk; deze concepten moeten dan ook de aandacht krijgen die ze verdienen. Er staat veel op het spel. Terwijl wij bezig waren deze actuele crisis te bedwingen, hebben andere landen over de hele wereld – waarvan er sommige hele andere politieke waarden lijken te hebben dan wij – gestaag vorderingen gemaakt. Als we niet uit deze crisis komen op een progressieve koers naar hervorming, zullen we worden veroordeeld tot een onverbiddelijk relatief verval met zeer ingrijpende gevolgen voor het uitdragen van onze waarden en zelfs voor de toekomst van de hele planeet.</p>
    </intervention>
    <intervention id="3-016-000" speaker_id="96669" name="Joe Higgins" is_mep="True" mode="spoken">
      <p sl="en">namens de GUE/NGL-Fractie. – Mijnheer de Voorzitter, het permanente financiële stabiliteitsmechanisme dat momenteel van kracht is, is niets meer dan het zoveelste instrument om de grote Europese banken te beschermen tegen de gevolgen van hun roekeloze speculaties op de financiële markten. Het is een mechanisme om de arbeidersklasse in heel Europa te laten betalen voor de crisis van een gebrekkig financieel systeem en het door crisissen geteisterde Europese kapitalisme.</p>
      <p sl="en">Mijnheer Barroso en mijnheer Van Rompuy, vertel mij deze ochtend eens – want dat hebt u nog niet gedaan – over de ethiek achter de overdracht van tientallen miljarden euro's aan particuliere oninbare vorderingen die door speculanten en bankiers wild zijn vergokt op de Ierse vastgoedmarkt, om die schulden vervolgens te laten neerkomen op de schouders van het Ierse volk, dat hier geen enkele verantwoordelijkheid voor draagt. De interventie van het IMF en de EU in Ierland is alles behalve een financiële reddingsoperatie, maar juist een mechanisme om de Ierse belastingbetalers vazallen van de Europese banken te maken. U maakt onze diensten en de levensstandaard van onze bevolking kapot. U beweert democratisch te zijn, maar u maakt de beroepsbevolking van Europa tot slaven van de markten, de financiële markten die met u kunnen doen wat zij willen.</p>
      <p sl="en">Uw financieel stabiliteitsmechanisme is een gevaarlijk wapen dat door de markten wordt voorgeschreven onder het mom van iets goedaardigs. Wij, links Ierland, staan erop dat het mechanisme in een referendum aan het Ierse volk wordt voorgelegd voordat het wordt doorgevoerd.</p>
    </intervention>
    <intervention id="3-017-000" speaker_id="4525" name="Nigel Farage" is_mep="True" mode="spoken">
      <p sl="en">namens de EFD-Fractie . – Mijnheer de Voorzitter, wat is het meest gebruikte woord in verband met de euro? Nee, het is niet 'mislukking' – hoewel het dat ook heel goed had kunnen zijn. Het is 'stabiliteit', toch? Tien jaar geleden zei iedereen dat de euro ons stabiliteit zou brengen als deze eenmaal was ingevoerd. Nou, tien jaar later zou ik eerder willen zeggen dat de euro enkel chaos, onenigheid en ellende heeft gebracht voor miljoenen mensen, en desondanks wordt hier deze ochtend nog steeds het woord 'stabiliteit' gebruikt. Zowel mijnheer Barroso als mijnheer Van Rompuy hebben gesproken van 'stabiliteit'.</p>
      <p sl="en">We geven elkaar zelfs schouderklopjes omdat de obligatieveilingen in Portugal vorige week goed gingen, terwijl de realiteit is dat de Europese Centrale Bank in feite het geld van belastingbetalers heeft gebruikt om haar eigen schuld te kopen. Uw geruststellingen dat alles goed gaat, werken niet.</p>
      <p sl="en">Wie denkt u eigenlijk voor de gek te houden, mijnheer Van Rompuy? Het rendement van obligaties steeg gisteren naar bijna 7 procent in Portugal. Het publiek in de hele Unie steunt de valuta niet langer, en de strijd om Spanje is nog niet eens begonnen. Het model zelf mislukt en toch is het enige wat u wilt, de omvang van het reddingsfonds verdubbelen. U wilt zelfs de reikwijdte van het reddingsfonds vergroten zodat u, net als de ECB, ook nog meer van uw eigen schuld kunt kopen.</p>
      <p sl="en">U gebruikt de crisis als machtsmiddel om ons in de richting van een fiscale unie te leiden. Als u daarin slaagt, moeten we de naam veranderen: de 'Europese Unie' wordt dan omgedoopt tot de 'Schuldenunie'. Als u hierin slaagt, sluit u de zuidelijke landen op in een economische gevangenis waarin het lijden van de bevolking ongehoord zal zijn, terwijl de noordelijke landen tot in de eeuwigheid een enorme rekening en rentetarieven moeten betalen die veel te hoog zijn voor hun eigen economieën. We hebben een punt bereikt waarop het eigenlijk niet uitmaakt wat iemand van u zegt. Niemand gelooft u nog. Het publiek steunt u niet. Ik hoop en bid dat de markten u zullen breken.</p>
    </intervention>
    <intervention id="3-018-000" speaker_id="96904" name="Barry Madlener" is_mep="True" mode="spoken">
      <p sl="nl">Voorzitter, geachte Europese leden, tussen alle mooie holle woorden van mijnheer Barroso heb ik vooral één ding gehoord, namelijk dat de rijke landen betalen voor de zwakke lidstaten, want dat is de realiteit. Dat lijkt ook nog heel lang te gaan duren. We moeten andere landen helpen horen we, maar hoe we dat doen, dat zegt men er niet bij. Het komt er vooral op neer dat de Nederlandse burgers de portemonnee moeten trekken en moeten opdraaien voor de zwakke lidstaten die soms met fraude zijn toegetreden tot deze euro.</p>
      <p sl="nl">Barroso zegt, kiezen voor duurzame groei. Al die holle woorden. Maar hoe we dat moeten doen, dat zegt hij er niet bij. En wat als het niet lukt? Waarom werken we geen scenario uit dat landen als Griekenland hun eigen munt weer kunnen invoeren? Dat lijkt niet mogelijk te zijn en u bent niet bereid om dit soort scenario's uit te werken, terwijl die scenario's volgens veel economen wel heel goed zouden kunnen werken en het misschien wel de beste keuze is.</p>
      <p sl="nl">Dan de voorwaarden voor groei en werkgelegenheid scheppen. Hoe moeten we dat doen? Ik hoor vooral dat dat moet gebeuren door minder overheidsuitgaven en dat is precies wat wij in Nederland doen. En wat doet de Europese Unie? Die beloont Nederland met nóg meer uitgaven. Weet u nog, u wilde 6 procent meer budget voor de EU en dat betaalt natuurlijk vooral de Nederlandse burger, dus ook daar bent u zeer ongeloofwaardig.</p>
      <p sl="nl">Kortom, wat mijn hier punt is: Nederland betaalt voor de zwakke landen door een lagere economische groei in Nederland. Nederlandse burgers staan voor 27 miljard aan risicokapitaal bloot en dat lijkt alleen maar te stijgen. Ieder jaar betalen we 4,5 miljard netto aan deze EU die vooral naar de zwakke landen toevloeit, de EU-uitgaven stijgen, terwijl wíj moeten bezuinigen en de euro wordt steeds minder waard, waardoor ook de prijs voor de Nederlandse burger stijgt. Voorzitter, deze EU is ongeloofwaardig.</p>
    </intervention>
    <intervention id="3-019-000" speaker_id="4274" name="Olle Schmidt" is_mep="True" mode="spoken">
      <p sl="en">Mijnheer de Voorzitter, het is altijd – of in elk geval soms – amusant om te luisteren naar de heer Farage, omdat hij altijd alle antwoorden al weet en zichzelf vervolgens alle vragen stelt.</p>
      <p sl="en">Maar mijnheer Farage, zou het alternatief van zestien, zeventien of misschien wel twintig verschillende munteenheden – zoals we hadden in de jaren negentig, toen de pond sterling instortte – de voorkeur verdienen? Zou dat de huidige situatie in Europa hebben verbeterd? Geen enkele econoom zou het op dat punt met u eens zijn, mijnheer Farage. U kunt niet eenvoudigweg beweren dat we in het verleden leven. We hebben nu te maken met kwesties die het Europa van vandaag de dag aangaan. U geeft nooit antwoord op de vraag hoe we met de huidige situatie en met de toekomst moeten omgaan. U bent een populist en het is te gemakkelijk voor u om al uw eigen vragen te beantwoorden.</p>
    </intervention>
    <intervention id="3-020-000" speaker_id="4525" name="Nigel Farage" is_mep="True" mode="spoken">
      <p sl="en">Mijnheer de Voorzitter, tien jaar geleden heb ik inderdaad gezegd dat Griekenland en Duitsland niet samen lid zouden kunnen zijn van één monetaire unie en dat dit niet zou werken. Als u naar de geschiedenis kijkt, dan ziet u dat als mensen in een bedrieglijke monetaire unie bij elkaar worden gevoegd, als regeringen denken dat zij het beter weten dan de markten, regeringen altijd het onderspit delven.</p>
      <p sl="en">U vraagt mij wat mijn oplossing nu is. Dat lijdt geen twijfel. Griekenland, Portugal en Ierland horen niet thuis bij de euro. Wat wij moeten doen, wat de heer Van Rompuy moet doen om echt leiderschap te tonen, is een alternatief plan lanceren en deze landen de mogelijkheid bieden om hun eigen valuta weer in te voeren, zodat zij kunnen concurreren met devaluaties en zodoende een kans maken, want met dit beleid zorgen we ervoor dat zij ten onder gaan.</p>
    </intervention>
    <intervention id="3-021-000" speaker_id="1992" name="José Manuel García-Margallo y Marfil" is_mep="True" mode="spoken">
      <p sl="es">Mijnheer de Voorzitter, iedereen die de krant leest, zal vandaag twee conclusies trekken: we bevinden ons op dit moment op een cruciaal moment van de staatsschuldcrisis en dat het antwoord van Europa een opeenvolging is van geïsoleerde maatregelen zonder onderlinge coherentie.</p>
      <p sl="es">Alleen nu al zullen de volgende onderwerpen aan de orde komen: het Europees Semester, het pakket voor economische governance, een permanent en voorlopig crisismechanisme, de euro-obligaties – de zogenaamde eurobonds – om het gedeelte van de staatsschuld, dat als veilig wordt beschouwd, te dekken en een noodplan, gebaseerd op de Europese Investeringsbank en obligaties voor specifieke projecten, die in het voorstel staan dat de Commissie ons heeft gestuurd over de interne markt.</p>
      <p sl="es">De rapporteurs proberen allereerst deze maatregelen samen te voegen zodat ze aan de burgers een compleet ontwerp, een definitieve blauwdruk, kunnen presenteren aan de burgers. Ten tweede moet dit ontwerp een Europees ontwerp zijn dat Europa niet in tweeën deelt – we mogen geen Europa van twee snelheden worden – en er moet met dezelfde intensiteit twee doelen worden nagestreefd: begrotingsdiscipline – zoveel als maar nodig is – en economische groei om aan de crisis te kunnen ontsnappen.</p>
      <p sl="es">Ik heb een opmerking bij het crisismechanisme waarover de fungerend voorzitter van de Raad sprak. In zijn eerste verklaring zei hij dat particuliere investeerders deel zouden uitmaken van het reddingsplan, tot ontzetting van de voorzitter van de Europese Centrale Bank, die hiertegen protesteerde. Vervolgens werd dit genuanceerd, zoals de heer van Rompuy zojuist ook gedaan heeft, eerst door te zeggen dat dit per geval bekeken zou worden – maar wie bepaalt dit en op basis van welke criteria? – en ten tweede werd vermeld dat de criteria van het Internationaal Monetair Fonds gevolgd zullen worden. De enige keer dat het Internationaal Monetair Fonds gebruik heeft gemaakt van een dergelijk reddingsplan was in 2003 in Argentinië. Het land kwam vervolgens in een chaos terecht waar het nog altijd niet uit is en waarbij de particuliere bezitters van obligaties hun geld nog altijd niet gezien hebben.</p>
      <p sl="es">Er is al veel gezegd over de euro-obligaties. Ik wil slechts twee aanvullingen doen. De euro-obligaties zullen zorgen voor net zo’n liquide markt als de Verenigde Staten en de euro als reservemunt zal een duwtje in de rug krijgen door de centrale banken en de staatsinvesteringsfondsen de mogelijkheid te bieden om hier hun reserves te investeren.</p>
      <p sl="es">Nog één laatste opmerking: dit moet aangevuld worden door de Europese Investeringsbank en de specifieke obligaties die bijdragen aan de groei.</p>
    </intervention>
    <intervention id="3-022-000" speaker_id="1985" name="Pervenche Berès" is_mep="True" mode="spoken">
      <p sl="fr">Mijnheer de Voorzitter, mijnheer Van Rompuy, u hebt ermee ingestemd om een zogenoemde Groep van Wijzen voor te zitten. Deze bestond uit ministers van Financiën die het risico liepen dat hun staatsschuld zou verslechteren. Waren zij in staat een groep van wijzen te vormen? Het gekrakeel waarvan het debat tussen de heer Trichet, voorzitter Barroso en bondskanselier Merkel momenteel is doordrongen, en de onrust op de markten leren ons dat deze groep niet bepaald een groep van wijzen was.</p>
      <p sl="fr">Er is u gevraagd de crisis rond de euro in goede banen te leiden. Het beheer van de euro moet ten goede komen aan de Europese burgers en niet aan speculanten. Daartoe hebt u gemakshalve ingestemd met een herziening van het Verdrag, ook al had onze Conferentie van voorzitters gezegd dat deze herziening onnodig was – woorden die bevestigd zijn door de voorzitter van de Eurogroep.</p>
      <p sl="fr">Het gevaar bestaat echter, mijnheer de Voorzitter, mijnheer Van Rompuy, dat u ons een pad laat inslaan dat wel eens naar de weg van ´te weinig, te laat´ zou kunnen leiden. Er komt namelijk een dag waarop u behoefte hebt aan de wijsheid van dit Parlement, aan een conventie om het Verdrag te herzien, zodat er in de toekomst sprake zou kunnen zijn van belastingharmonisatie, een Europese schatkist, en leningen voor het onderling beheren van de schulden en om werkgelegenheid weer tot de kern van ons economisch beleid te maken.</p>
      <p sl="fr">Als u niet wilt dat het Verdrag wordt herzien, dan moet u de koe bij de horens vatten en een nauwere samenwerking voor de eurozone instellen, teneinde sturing te geven aan de problemen en verantwoordelijkheden van de lidstaten van deze zone, in plaats van de eurozone op en neer te laten golven met de markten.</p>
    </intervention>
    <intervention id="3-023-000" speaker_id="4536" name="Martin Callanan" is_mep="True" mode="spoken">
      <p sl="en">Mijnheer de Voorzitter, aangezien dit een bijzonder belangrijke aangelegenheid voor de Europese economie als geheel is, ook al maakt mijn land - gelukkig - geen deel uit van de eurozone, verwelkom ik in ieder geval een aantal maatregelen waarover de Raad voor de eurozone overeenstemming heeft bereikt, met name het feit dat landen van de eurozone zelf verantwoordelijk zijn voor het oplossen van hun eigen problemen.</p>
      <p sl="en">Ik ben eveneens ingenomen met het feit dat de Raad, zij het aan de late kant, erkent dat artikel 122 van het Verdrag volkomen ongeschikt is ter ondersteuning van het reddingsmechanisme. Het gaat hier niet om natuurrampen en het was niet zo dat dit buiten de invloedssfeer van de betreffende lidstaten lag. Bij de voorbereidingen van de basis voor de inwerkingtreding van dit mechanisme, wellicht in 2013, mogen we echter niet vergeten dat we ons nog steeds in een ernstige crisis bevinden.</p>
      <p sl="en">De situatie in een aantal lidstaten is vooralsnog bijzonder bedroevend: Portugal zal zo goed als zeker in de problemen komen, Spanje en België wellicht eveneens. Waar ik me echter voornamelijk zorgen over maak, zijn de gevolgen hiervan voor de democratie in deze landen. Feitelijk worden deze landen steeds meer economische protectoraten onder leiding van de heer Barroso, de heer Van Rompuy en anderen. De besluiten van nationale electoraten in deze landen met betrekking tot hun prioritaire uitgaven en het economisch beleid dat zij nu volgen, hebben nauwelijks effect. Zij staan onder de controle van Brussel evenals van internationale financiële instellingen.</p>
      <p sl="en">Zodra we deze crisis hebben overwonnen, moeten we dringend bekijken hoe de democratie in deze landen kan worden hersteld en hoe hun nationale electoraten weer de bereidheid tonen om de controle over hun eigen nationale economische beleid te hebben.</p>
    </intervention>
    <intervention id="3-024-000" speaker_id="28406" name="Miguel Portas" is_mep="True" mode="spoken">
      <p sl="pt">Mijnheer de Voorzitter, in de politiek zijn er redelijke maatregelen, verkeerde maatregelen en ongepaste maatregelen. Het is redelijk dat Europa Europese overheidsobligaties uitgeeft, al is mevrouw Merkel daar niet voor te vinden. Het is redelijk dat Europa een gedeelte van onze staatsschuld spreidt, al is mevrouw Merkel daar niet voor te vinden. Wat echter ongepast is, is het recentelijk bekendgemaakte nieuws dat het Europees Stabiliteitsmechanisme en het Internationaal Monetair Fonds wellicht een deel van de door privébanken geaccumuleerde staatsschuld zullen spreiden tegen een rente van 6 of 7 procent, in het geval van Portugal, nadat diezelfde banken zichzelf gefinancierd hebben bij de Europese Centrale Bank tegen een rente van 1 procent.</p>
      <p sl="pt">Mijnheer Van Rompuy, mijn vraag luidt als volgt: hoelang denkt Europa op te treden als het wondermiddel van het financieel kapitaal? Hoelang denken wij private schuld te blijven omzetten in overheidsschuld? Hoelang denken wij de Europese belastingbetalers, de werknemers en de gepensioneerden te laten opdraaien voor de schuld die is veroorzaakt door de private bankensector die ons aanvalt?</p>
      <p sl="pt">Dat is de kwestie waarom het hier vandaag werkelijk gaat.</p>
    </intervention>
    <intervention id="3-025-000" speaker_id="21817" name="Mario Borghezio" is_mep="True" mode="spoken">
      <p sl="it">Mijnheer de Voorzitter, dames en heren, in de Verenigde Staten is een wet ingevoerd die de Federal Reserve verplicht aan te geven hoeveel van de 3 300 miljard dollar aan kapitaalinjecties naar welke banken is gegaan.</p>
      <p sl="it">Ik vraag me af of het brutaal zou zijn om u te vragen dezelfde transparantiecriteria te hanteren, tenzij de superlobby van financiële en bancaire instellingen dit tegenhoudt. Laten we de situatie eens bekijken: welke toekomst heeft deze geforceerde unie van vrije landen, een unie waarin de sterkste landen de schulden van de zwakste landen overnemen?</p>
      <p sl="it">Willen wij, in technische zin, erkennen dat de euro een munt is die aan de rand van de afgrond staat? Hoe kunnen wij denken dat we landen met een zwakke economie kunnen verplichten deze munt te gebruiken? Is een gecentraliseerd monetair beleid aanvaardbaar voor landen die zulke uiteenlopende rentevoeten hebben?</p>
      <p sl="it">Zelfs de heer Trichet, die ontkent dat het risico bestaat dat de ECB failliet gaat, geeft toe dat een van de redenen voor het verhogen van de kapitaalvoorraad het aanpakken van een kredietrisico is, met andere woorden, dat aangeschafte obligaties waardeloos worden. Het is bovendien tijd om de grootste banken aan nieuwe stresstests te onderwerpen en om meer rekening te houden met risicovolle bankschulden, zoals de minister van Economie heeft verzocht.</p>
      <a text="(Spreker wordt door de Voorzitter onderbroken)"/>
    </intervention>
    <intervention id="3-026-000" speaker_id="28474" name="Ioannis Kasoulides" is_mep="True" mode="spoken">
      <p sl="en">Mijnheer de Voorzitter, de politieke boodschap van de recente besluiten van de Raad aan speculanten, de media en de markten is dat EU-lidstaten al het mogelijke zullen doen om de eurozone veilig te stellen en de euro te beschermen. Welke discussies er intern ook worden gevoerd, onder meer over de vraag of de middelen van het financiële instrument moeten worden verdubbeld, evenals het recht om obligaties te kopen, of het financieel stabiliteitsmechanisme na 2013 bezuinigingen dan wel de verkoop van euro-obligaties met zich mee zal brengen, dat zijn allemaal ideeën die door geen enkele lidstaat worden uitgesloten. Alleen het tijdpad staat ter discussie; in hoeverre zijn deze maatregelen noodzakelijk en zo ja, wanneer en op welke wijze. De media en analisten mogen zich geen illusies maken. De EU zal alle vereiste maatregelen nemen, op het moment waarop dat noodzakelijk is.</p>
      <p sl="en">Volgens het besluit van de Raad is het financieel stabiliteitsmechanisme een mechanisme "dat moet worden geactiveerd indien dat onontbeerlijk is om de stabiliteit van de eurozone in haar geheel te waarborgen". Kan ik als afgevaardigde uit een kleine lidstaat de verzekering krijgen dat dit eveneens geldt voor lidstaten als Malta, Cyprus, Estland en Slovenië? Als zij in moeilijkheden komen, zijn zij wellicht immers niet onontbeerlijk voor de stabiliteit van de eurozone in haar geheel.</p>
    </intervention>
    <intervention id="3-027-000" speaker_id="39317" name="Anni Podimata" is_mep="True" mode="spoken">
      <p sl="el">Mijnheer de Voorzitter, wij moeten toegeven dat alhoewel Europa institutioneel en politiek gezien volledig onvoorbereid was op de crisis, het vanaf het begin serieus heeft geprobeerd om deze het hoofd te bieden. Zo werd een jaar geleden een steunpakket voor Griekenland vastgesteld en heeft nu de laatste Europese Raad besloten om een permanent stabiliteitsmechanisme in het leven te roepen. Dat zijn dus belangrijke stappen vooruit. Toch oefenen de markten meer en meer druk uit op niet alleen de meest kwetsbare economieën van de eurozone. Daaruit blijkt dat onze besluiten als los zand aan elkaar hangen en niet afdoende zijn om een integraal antwoord te geven op de crisis.</p>
      <p sl="el">Wij hebben dus behoefte aan een alomvattend Europees antwoord op de crisis. Dat mag echter geen antwoord zijn waarmee de verantwoordelijkheid van de lidstaten wordt weggenomen of wordt genegeerd, want de lidstaten moeten hun verplichtingen nakomen en hun overheidsfinanciën saneren Veeleer moet dat een antwoord zijn waarmee deze economieën worden beschermd tegen de aanvallen van de markten en waarmee hun inspanningen in goede banen worden geleid.</p>
      <p sl="el">Mijnheer de Voorzitter, het Europees Parlement heeft met zijn resolutie van enkele dagen geleden de Commissie verzocht om onmiddellijk een haalbaarheidsstudie uit te voeren voor de uitgifte van euro-obligaties.</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="3-028-000" speaker_id="4466" name="Ilda Figueiredo" is_mep="True" mode="spoken">
      <p sl="pt">Mijnheer de Voorzitter, het Europees Jaar van de bestrijding van armoede en sociale uitsluiting is afgelopen. Hebben de leden van de Raad de balans opgemaakt van de resultaten? Het antwoord is nee.</p>
      <p sl="pt">Indien dat wel was gebeurd, zouden zij tot de conclusie zijn gekomen dat de armoede nooit eerder zo sterk is toegenomen en dat in het welvarende Europa thans meer dan honderd miljoen mensen in armoede leven. Zij zouden tevens hebben geconcludeerd dat de beslissingen die zij hebben genomen alleen maar zullen leiden tot nog meer werkloosheid, nog meer ongelijkheid en nog meer sociale uitsluiting. De winsten van de grote economische en financiële groepen blijven echter stijgen, alsook de woekerwinst op overheidsschuld. Deze ontwikkeling wordt mede in de hand gewerkt door de richtsnoeren van de Europese Centrale Bank en het beleid van de Raad en de Commissie.</p>
      <p sl="pt">Is dit het doel van de eurozone?</p>
      <p sl="pt">Landen met een zwakkere economie worden nog steeds onder druk gezet en blijven het slachtoffer van chantage. En de regeringen, die het hoofd moeten bieden aan de protestacties en de strijd van de werknemers, maken gebruik van repressie en geweld tegen de vakverenigingen en de werknemers, zoals gisteren in Portugal.</p>
      <p sl="pt">De reden van ons protest, onze verontwaardiging en onze sterke overtuiging is dat wij een ander soort Europa willen: een Europa gebaseerd op sociale vooruitgang, een Europa dat mensen die werken en strijden voor hun rechten met de nodige eerbied behandelt. Neemt u van mij aan dat wij schouder aan schouder met de werknemers zullen strijden om met uw beleid te breken.</p>
    </intervention>
    <intervention id="3-029-000" speaker_id="28424" name="Tunne Kelam" is_mep="True" mode="spoken">
      <p sl="en">Mijnheer de Voorzitter, met vreugde kan ik zeggen dat Estland vandaag negentien dagen lid is van de eurozone, maar Estland heeft hier al sinds zijn toetreding naartoe gewerkt. Zelfs het ontwerp van de Estse euromunt was zes jaar geleden al tijdens een referendum goedgekeurd. Lid worden van de eurozone is echter niet zomaar een kwestie van een individuele keuze - het gaat daarbij om solidariteit, gezamenlijk verantwoordelijkheid nemen en actief bijdragen aan de stabiliteit van het continent in zijn geheel.</p>
      <p sl="en">In tijden van economische crisis zijn morele normen en waarden belangrijker geworden. We kunnen constateren dat economisch potentieel alleen niet voldoende is. Het is daarentegen van fundamenteel belang of men er bij een land op kan vertrouwen dat het bereid en in staat is om tijdig aan zijn verplichtingen te voldoen en om ingrijpende structurele hervormingen door te voeren.</p>
      <p sl="en">Ik ben ingenomen met het feit dat de Raad kon instemmen met het Europees stabiliteitsmechanisme, maar een praktische manier om economische groei en stabiliteit te bereiken is op de eerste plaats de voltooiing van de interne markt, meer in het bijzonder van de Europese digitale interne markt. Deze moet worden opgenomen in de routekaart voor de Europese interne markt en op de Europese digitale agenda worden gezet.</p>
      <p sl="en">Dit zou daadwerkelijk een kans zijn om het Europese concurrentievermogen in de wereld een stevige impuls te geven. De Europese burgers verwachten dat wij commerciële activiteiten eenvoudiger maken in de digitale sfeer, waar handelingen zoals elektronische betalingen en e-identificatie coherent en begrijpelijk moeten zijn. Een digitale interne markt vereist bovendien resolute maatregelen ter ontwikkeling van een dienstenmarkt.</p>
    </intervention>
    <intervention id="3-030-000" speaker_id="33775" name="Jean-Pierre Audy" is_mep="True" mode="spoken">
      <p sl="fr">Mijnheer de Voorzitter, mijnheer Van Rompuy, mijnheer Barroso, ik zou twee gedachten aan de orde willen stellen.</p>
      <p sl="fr">De eerste gedachte betreft de toepassingssfeer van het permanente crisismechanisme. De staten die geen lid zijn van de eurozone kunnen feitelijk worden onderverdeeld in twee categorieën: ten eerste het Verenigd Koninkrijk en Zweden, die niet verplicht zijn de euro aan te nemen, en ten tweede de overige staten, die, samen met de leden, 25 staten vertegenwoordigen. Ik stel voor dat deze staten, die verbonden zijn aan de euro, een speciale behandeling krijgen binnen het mechanisme, iets waarin momenteel niet is voorzien.</p>
      <p sl="fr">Ten tweede zou ik uw aandacht willen vestigen op de nationale parlementen. De nationale parlementen zijn niet betrokken bij de vereenvoudigde procedure, behalve als het om de ratificatieprocedures gaat. Ik stel voor om de nationale parlementen, op vrijwillige basis, op te nemen in de raadplegingsprocedure, omdat het de vraag is wie de politieke controle van het toekomstige mechanisme zal waarborgen. Zal dat het Europees Parlement zijn of de nationale parlementen? Aangezien de eurozone echter geen parlementaire dimensie heeft, weten wij niet hoe wij de politieke controle van dit mechanisme gaan regelen. Dit is een vraag die ik aan u voorleg.</p>
    </intervention>
    <intervention id="3-031-000" speaker_id="96892" name="Roberto Gualtieri" is_mep="True" mode="spoken">
      <p sl="it">Mijnheer de Voorzitter, mijnheer Van Rompuy, dames en heren, ik zie twee grote problemen met betrekking tot het voorstel tot wijziging van artikel 136, namelijk een institutioneel probleem en een politiek probleem.</p>
      <p sl="it">Allereerst het institutionele probleem. Artikel 3 van het Verdrag betreffende de werking van de Europese Unie stelt dat het monetaire beleid van de landen met de euro een exclusieve bevoegdheid is van de Unie. Artikel 2 stelt echter dat de lidstaten een exclusieve bevoegdheid mogen uitvoeren, mits de Unie daar toestemming voor heeft gegeven. Het is lastig te begrijpen waarom de tenuitvoerlegging van een voorschrift dat duidelijk in het Verdrag is vastgelegd een hervorming van datzelfde Verdrag zou vereisen.</p>
      <p sl="it">Dan is er nog het politieke probleem. De keuze voor de optie om het Verdrag te hervormen, in plaats van artikel 2 of de artikelen 352 en 136 te gebruiken, betekent dat het Europees stabiliteitsmechanisme 27 ratificeringsprocessen moet doorlopen.</p>
      <p sl="it">Realiseert men zich dat als maar een van deze ratificeringsprocessen mislukt, het heel lastig zal worden om een plan B voor de euro te vinden? Realiseert de Europese Raad zich dat de toekomst van de euro met de keuze voor deze procedure op het spel komt te staan?</p>
    </intervention>
    <intervention id="3-032-000" speaker_id="102886" name="Ildikó Gáll-Pelcz" is_mep="True" mode="spoken">
      <p sl="hu">Mijnheer de Voorzitter, mijnheer Van Rompuy, mijnheer Barroso, de stabiliteit van de euro en het opzetten van het crisisbeheersingsmechanisme zijn onze belangrijkste operationele taken met het lanceren van een zodanige groei waarmee nieuwe banen worden gecreëerd en tegelijkertijd de staatsschulden van de lidstaten worden verlaagd – daarover zijn alle lidstaten het eens. De uitvoering van deze taken mag echter niet betekenen dat we de behandeling van andere kwesties van strategisch belang, zoals innovatie, voor ons uitschuiven, zoals in december al is gebeurd. De volgende top in februari is een goede gelegenheid om belangrijke strategische beslissingen te nemen over belangrijke onderwerpen als energie. Het Hongaarse voorzitterschap is begonnen met de voorbereiding van de energietop. De belangrijkste regels zijn vorig jaar al vastgesteld. De verordening inzake de zekerheid van de aardgasvoorziening is inmiddels van kracht geworden. Mijnheer de Voorzitter, stelt u me gerust dat het onderwerp van de energietop niet wordt overschaduwd door de bezorgdheid voor de stabiliteit van de eurozone.</p>
    </intervention>
    <intervention id="3-033-000" speaker_id="99416" name="Nikolaos Salavrakos" is_mep="True" mode="spoken">
      <p sl="el">Mijnheer de Voorzitter, zoals bekend werd de regering van de Verenigde Staten voor de tweede keer in deze financiële crisis gedwongen drastische maartregelen te nemen en steun te verlenen aan de twee grote ingestorte banken en aan de verzekeringsonderneming ING. Aldus heeft zij 700 miljard dollar financiële steun toegekend aan haar bankensector. Toch had de economie van de VS ondanks deze maatregelen nog meer hulp nodig en daarom heeft de Amerikaanse regering onlangs nog eens, heel royaal, 600 miljard dollar beschikbaar gesteld om de economie uit de recessie te halen. Het is duidelijk dat de Verenigde Staten geld drukken.</p>
      <p sl="el">Mijnheer de Voorzitter, in tegenstelling tot de Amerikaanse economie houdt de eurozone vast aan het beginsel van begrotingsdiscipline en aan een streng gecontroleerd monetair beleid, waardoor de diverse speculanten ruimte krijgen om te speculeren ten koste van de minst drukbestendige lidstaten. Ik stel daarom voor, mijnheer de Voorzitter, om na te denken over de mogelijkheid van monetaire verruiming in de eurozone. Dat zou wel eens het ei van Columbus kunnen blijken te zijn.</p>
    </intervention>
    <intervention id="3-034-000" speaker_id="96684" name="Liisa Jaakonsaari" is_mep="True" mode="spoken">
      <p sl="fi">Mijnheer de Voorzitter, er bestaat geen twijfel over dat er een tweesnijdend zwaard van Damocles boven Europa hangt, namelijk de economische crisis en het toenemende nationalisme, en beide zijn met elkaar verbonden.</p>
      <p sl="fi">De heer Hughes vroeg namens de Fractie van de Progressieve Alliantie van Socialisten en Democraten in het Europees Parlement of de Europese Unie op dit moment bijeen wordt gehouden door de dromen van haar oprichters of door de nachtmerrie van haar ondergang. Helaas is de nachtmerrie nu de voornaamste trend. Ik hoop daarom dat de Commissie krachtiger optreedt als het gaat om kwesties met betrekking tot een sociaal Europa. Het is zeer vreemd dat zij op dit gebied zwak is. Het gaat er momenteel niet eens om of het beleid wordt beheerst door de markt of door de politiek, want de politiek gaat nu de straat op. Zij schuift op in de richting van demonstraties en komt in handen van verschillende extremistische groepen en extreem rechts. De Commissie zou daarom de voorkeur moeten geven aan kwesties met betrekking tot een sociaal Europa, maar helaas gebeurt er niets.</p>
    </intervention>
    <intervention id="3-035-000" speaker_id="96668" name="Seán Kelly" is_mep="True" mode="spoken">
      <p sl="en">Mijnheer de Voorzitter, in tegenstelling tot vele sprekers wil ik de heer Van Rompuy en de heer Barroso complimenteren met het feit dat ze in ieder geval proactief optreden in de huidige crisis en maatregelen nemen die in de toekomst hopelijk succes opleveren. Of dit nu wel of niet zal gebeuren, dat kunnen we op dit moment niet met zekerheid zeggen. Als dat wel het geval is, zullen ze als helden worden beschouwd. Als dat niet gebeurt, zullen ze wellicht in een kwaad daglicht worden gesteld, maar geef hun het nodige voordeel van de twijfel. Hopelijk zal de architectuur voor het financiële toezicht ervoor zorgen dat vele tekortkomingen die tot de huidige situatie hebben geleid in de toekomst niet meer voorkomen.</p>
      <p sl="en">Met betrekking tot mijn eigen land moet ik helaas opmerken dat wij om steun hebben moeten verzoeken en dat was grotendeels te wijten aan de roekeloosheid van onze banken en slecht bestuur. Over een paar maanden zullen wij een nieuwe regering hebben en hopelijk zal die politieke stabiliteit brengen, maar ik wil er bij de heer Van Rompuy en de heer Barroso op aandringen om te proberen het huidige rentepercentage voor de steun te verlagen. Dit percentage is te hoog en zou ons land ernstige schade kunnen berokkenen.</p>
    </intervention>
    <intervention id="3-036-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Mijnheer de Voorzitter, dit debat heeft op de eerste plaats aangetoond hoe complex de crisis en de antwoorden daarop zijn. Er is één ding dat ik tegen u wil zeggen - en er is duidelijk een overgrote meerderheid die de Europese idealen deelt en Europese antwoorden wil - en dat is dat we niet verdeeld moeten zijn door enkele meningsverschillen die er niet daadwerkelijk toe doen.</p>
      <p sl="en">Zoals enkelen onder u reeds hebben opgemerkt, is er sprake van een echte uitdaging - soms een bedreiging - voor de Europese integratie op dit moment. We hebben deze dreiging kunnen zien tijdens het debat van vandaag. Ik heb uitspraken gehoord, nationalistische uitspraken, bevooroordeelde uitspraken, die ik eerlijk gezegd niet gewend ben te horen in het Europees Parlement.</p>
      <p sl="en">Deze uitspraken waren afkomstig van een minderheid, maar ze waren erop gericht de verdeeldheid te vergroten tussen Europeanen onderling, tussen zogenaamd rijke en zogenaamd arme Europeanen. En tegen degenen die deze uitspraken deden - en ik ben verbaasd over deze uitspraken - tegen Europese solidariteit, teneinde de kloof tussen arm en rijk te vergroten, wil ik het volgende zeggen: waar was u toen Europa uw boeren na de oorlog financiële steun verleende om uw eigen mensen te eten te geven? Waar was u toen Europa financiële steun voor uw infrastructuur verleende met het oog op de ontwikkeling en het concurrentievermogen van uw landen? Waar was u toen Europa zorgde voor de interne markt waar u uw diensten en goederen kunt aanbieden? Waar was u toen Europa na de oorlog de basis voor de welvaart en groei van uw landen vormde?</p>
      <p sl="en">Alleen egoïstische, kortzichtige kortetermijnvisies kunnen de basis voor dergelijke uitspraken tegen Europese eenheid vormen. Dat is mijns inziens een ernstig probleem dat door enkelen onder u is benadrukt. Ik wil iedereen die het Europese ideaal deelt, oproepen om eensgezind te streven naar een adequaat antwoord op een serieus vraagstuk waarvoor, toegegeven, een consensus moet worden bereikt. Dat is niet altijd eenvoudig in een Europese Unie met 27 lidstaten, met een eurozone die nu 17 lidstaten telt - en hierbij wil ik Estland van harte welkom heten als nieuw lid - en met een besluitvormingsproces dat niet altijd het meest eenvoudige is, deels omdat we uitgaan van het beginsel van democratie. We hebben niet alleen de Europese instellingen; we hebben 27 democratieën.</p>
      <p sl="en">De taak die ons te wachten staat, is uiterst lastig. Om die reden wil ik iedereen die het Europese ideaal deelt oproepen om zich niet te laten afleiden door mogelijke meningsverschillen ten aanzien van beleidsoriëntatie.</p>
      <p sl="en">Mijnheer Hughes, ik heb groot respect voor uw streven naar een sociaal Europa, maar laten we hier volledig open over zijn. Wat is de beste manier om regeringen zoals de Griekse regering, de Spaanse regering en de Portugese regering te ondersteunen, die door bijzonder vooraanstaande leden van onze politieke familie worden geleid? Moeten we de hervormingen stimuleren die zij zo moedig doorvoeren, of moeten wij eenvoudigweg zeggen dat deze hervormingen in strijd zijn met de Europese waarden?</p>
      <p sl="en">We hebben structurele hervormingen nodig in Europa, ook van de arbeidsmarkt. Dat is de realiteit. Als u het premier Papandreou, premier Zapatero of premier Sócrates vraagt, dan zullen zij antwoorden dat dit precies is wat ze aan het doen zijn of dat ze zelfs ingrijpender hervormingen willen doorvoeren. Mijns inziens kunnen we de moedige inspanningen die we in Europa allemaal in een ander tempo willen doen, het beste ondersteunen door eerlijk te zijn.</p>
      <p sl="en">In de huidige concurrerende wereld, waarin we nu te maken hebben met de druk van een aantal sterkere opkomende economieën, moeten we ons aanpassen, anders brengen we onze sociale markteconomie in gevaar. Die hebben we nodig. Ik ben ervan overtuigd dat we dit gaan doen zonder de rechten van werknemers ter discussie te stellen. Ik herhaal nogmaals - ik zal zo meteen antwoord geven op uw vraag, die ben ik niet vergeten - dat het mijns inziens bijzonder belangrijk is dat wij de beginselen van de sociale dialoog eerbiedigen. Dat heb ik gisteren gezegd en dat wil ik vandaag onderstrepen. Als u echter niet bereid bent tot een dergelijke consolidatie van de begroting en sociale hervormingen, is er geen vertrouwen en zonder vertrouwen is er geen groei, en zonder groei kunnen we onze burgers geen banen bieden.</p>
      <p sl="en">Tegen het geachte lid van dit Parlement uit Ierland dat in zijn vraag suggereerde dat de problemen in Ierland zijn veroorzaakt door Europa, wil ik het volgende zeggen: de problemen in Ierland zijn veroorzaakt door onverantwoorde financiële praktijken van een aantal Ierse instellingen en door het gebrek aan toezicht op de Ierse markt. Europa levert nu een bijdrage aan de oplossing en wil Ierland helpen. Het was echter niet Europa dat deze onverantwoorde budgettaire situatie en deze onverantwoorde financiële praktijken heeft veroorzaakt.</p>
      <p sl="en">Europa wil Ierland steunen omdat het belangrijk is te weten waar verantwoordelijkheden liggen. Het is daarom belangrijk voor degenen onder ons - en dat is duidelijk de meerderheid - die in Europese idealen geloven, dat wij zoveel mogelijk een gemeenschappelijk antwoord moeten kunnen geven.</p>
      <p sl="en">Een andere vraag die door enkelen onder u aan de orde werd gesteld was: wat is het ambitieniveau? Ik wil nogmaals het standpunt van de Commissie duidelijk maken. Wij pleiten voor het meest ambitieuze geïntegreerde antwoord. Daarom wil de Commissie diverse maatregelen ondersteunen die een aantal van u heeft voorgesteld. We bevinden ons echter in een situatie waarin wij van mening zijn dat het in tijden van crisis zoals nu, in tijden van marktinstabiliteit, van essentieel belang is dat wij bijdragen aan een consensus ten aanzien van lidstaten en er was inderdaad sprake van enige verdeeldheid bij de aanpak van deze crisis.</p>
      <p sl="en">Met betrekking tot herziening van het Verdrag wil ik het volgende opmerken: u kent het standpunt van de Commissie. Wij hebben van begin af aan gezegd dat wij ervan uit gingen dat het mogelijk was om een permanent mechanisme in te voeren zonder dat het Verdrag moest worden herzien. In ieder geval één lidstaat van de Europese Unie - bij dergelijke vraagstukken is unanimiteit vereist - heeft duidelijk aangegeven dat een herziening van het Verdrag noodzakelijk was. Aangezien het volgens ons belangrijk is dat er een permanent stabiliteitsmechanisme is, heeft de Commissie een constructieve bijdrage aan een beperkte herziening van het Verdrag geleverd. Mijns inziens zou het een complete vergissing zijn om nu verdeeld te zijn over deze aangelegenheid; aangezien wij de stabiliteit willen versterken, is het belangrijk dat we het eens worden over de beperkte herziening van het Verdrag.</p>
      <p sl="en">Sommigen onder ons willen nog verder gaan. Persoonlijk wil ik verder gaan in de zin van het aanbrengen van structuur en diepgang in de communautaire aanpak. Juist nu moeten we echter verstandig zijn en streven naar de meest ambitieuze en niet naar de minst ambitieuze gemeenschappelijke deler. Daarom wil ik nogmaals benadrukken dat enkele van de voorstellen die zijn gedaan als zodanig inderdaad interessant zijn, maar dat ze niet de nodige consensus kunnen behalen, en dat de Commissie bijzonder omzichtig moet zijn in haar bijdrage aan de totstandkoming van deze consensus.</p>
      <p sl="en">Tot slot moet iedereen mijns inziens een bijdrage leveren. Ik ben geen voorstander van verdeeldheid op grond van het verschil tussen rijk en arm, nieuw en oud of centrum en periferie. Alle landen in Europa zijn allemaal even gelijkwaardig en dergelijke ideeën van discriminatie onder lidstaten vormen feitelijk een groot gevaar voor het Europese project. Hoe moeten we dan te werk gaan? We moeten alle lidstaten in een kwetsbare positie vragen al het nodige te doen om het vertrouwen in hun economieën te herstellen door middel van adequate macro-economische stabiliteit, consolidatie van de begroting en structurele hervormingen; dat is van doorslaggevend belang op dit moment. Wij helpen hen niet door te suggereren dat ze aan deze weg kunnen ontsnappen; dat is geen hulp.</p>
      <p sl="en">Tegelijkertijd moeten de landen die zich in een betere positie bevinden, tevens solidariteit met deze landen betonen. Het is mijns inziens van cruciaal belang dat wij een sterk antwoord kunnen geven met betrekking tot de stabiliteit van de eurozone; dat we niet, zoals in het verleden dikwijls is gebeurd, achter de feiten aanhollen, maar het voortouw nemen; dat we adequaat reageren, zodat het vertrouwen in de vastberadenheid van de eurozone en de Europese Unie in haar geheel wordt hersteld, niet alleen met woorden, maar ook met daden. Dat is belangrijk, dat is een kwestie van geloofwaardigheid. Woorden zijn belangrijk, maar woorden alleen zijn onvoldoende; het is belangrijk dat we in actie komen en gezamenlijk streven naar een sterker bestuur van de eurozone en de Europese Unie. Dat is inderdaad wat de markten van ons vragen.</p>
      <p sl="en">Er is een verschil van inzicht ten aanzien van de vraag hoe we besluiten kunnen nemen en op welke wijze we deze besluiten ten uitvoer leggen. We hebben dus een sterker bestuur van de eurozone nodig; we hebben een versterkte coördinatie van het economisch beleid in de Europese Unie in haar geheel nodig en in feite moeten we allemaal de beginselen van solidariteit en verantwoordelijkheid nastreven. Het is niet alleen een kwestie van verantwoordelijkheid; het is ook een kwestie van solidariteit. Het is niet alleen een kwestie van solidariteit; het is ook een kwestie van verantwoordelijkheid. Alleen dan kunnen we stabiliteit bereiken, en stabiliteit is de basis voor onze welvaart in de toekomst.</p>
    </intervention>
    <intervention id="3-037-000" speaker_id="photo_generic" name="Herman Van Rompuy" is_mep="True" mode="spoken">
      <p sl="fr">voorzitter van de Europese Raad . − Mijnheer de Voorzitter, dames en heren, ik wil allereerst beginnen met een aantal positieve aspecten. Neemt u mij niet kwalijk dat ik mij zo nu en dan van mijn positieve kant laat zien.</p>
      <p sl="fr">Ten eerste is de economische groei nu veel sterker dan wij een paar weken of maanden geleden dachten. De werkloosheid daalt in sommige landen. Wie had dat in 2008 of in 2009 kunnen denken? Wat de Europese Unie in het algemeen betreft, zal de werkgelegenheid vanaf 2010-2011 over het geheel genomen opnieuw toenemen, na de grootste crisis sinds zeventig jaar. Ik zeg het nogmaals: een paar maanden geleden zag het daar niet naar uit, en toch gebeurt het.</p>
      <p sl="fr">Ten tweede: natuurlijk is er sprake van een crisis, maar onze gemeenschappelijke munt – in ieder geval de gemeenschappelijke munt van zeventien landen – is stabiel, in die zin dat de wisselkoers van de euro ten opzichte van de Amerikaanse dollar nu 1,30 is. Er is een tijd geweest waarin dit 0,85 was. In die tijd zei niemand dat de euro in gevaar was. Vergeleken met andere continenten en andere belangrijke munteenheden hebben wij een evenwichtige betalingsbalans, en vergeleken met andere grote landen hebben wij een begrotingstekort dat maar half zo groot is als dat van hen. Dit verklaart dan ook waarom de euro, ondanks al onze problemen, een stabiele munt is. Ik wilde dit even benadrukken alvorens in te gaan op andere punten.</p>
      <p sl="fr">Natuurlijk zijn wij ons er volkomen van bewust dat wij vorderingen moeten maken, maar wij moeten ons realiseren, zoals ik de laatste keer dat ik hier was al zei, dat wij de crisis van de eurozone – die eerder een crisis van de eurozone is dan van de euro – zijn ingegaan zonder de juiste instrumenten. Wij hebben ze praktisch ter plekke moeten verzinnen. Dat is een gezamenlijke verantwoordelijkheid, maar het verklaart ook waarom wij niet zo snel gingen als we in het begin dachten, of niet zo snel als de omstandigheden vereisten.</p>
      <p sl="fr">Wij hadden echter niets. Er was een stabiliteits- en groeipact dat niet werd nageleefd. Er was geen macro-economisch toezicht. Er was geen crisismechanisme – noch tijdelijk, noch permanent – en er waren geen krachtige instellingen om financieel toezicht te verschaffen. Wij moesten alles ter plekke verzinnen, midden in de crisis, en dat is een gezamenlijke verantwoordelijkheid. Sommigen van u hebben gezegd: "Het is te weinig en te laat" (too little and too late). Welnu, het feit dat wij weinig of geen instrumenten hadden, verklaart waarom wij ons niet in een too little and too late-scenario, maar in een stapsgewijze (step by step) situatie bevinden. Dat is een plausibele verklaring.</p>
      <p sl="fr">Een tweede punt dat ik aan de orde wil stellen, is dat sommigen van u hebben gezegd: "Ja, maar de crisis is niet onder controle. Kijk naar de ontwikkelingen op de markten." Tegelijkertijd, en in dezelfde adem, zeggen andere – en soms precies dezelfde – mensen echter: "Je kunt je handelingen niet laten bepalen door de markten." Het is het ene argument of het andere, maar het is niet altijd even coherent.</p>
      <p sl="fr">Wat de genomen maatregelen betreft, moeten er natuurlijk hervormingen worden doorgevoerd in de lidstaten, niet alleen in de landen die te kampen hebben met problemen, maar in alle lidstaten: hervormingen om het werkgelegenheids- en groeipotentieel vrij te maken. Natuurlijk zijn hervormingen vaak pijnlijk. Natuurlijk moet er een enorme klus worden geklaard om de inspanningen die van de mensen moeten worden gevraagd, op een rechtvaardige manier te verdelen.</p>
      <p sl="fr">Ik wil u er echter op wijzen dat sommige grote landen die de economische crisis nu sneller te boven komen, vier, vijf of zelfs zes jaar geleden maatregelen hebben genomen, zeer harde maatregelen in het eigen land, die destijds op veel weerstand stuitten in het sociale kamp. Maar deze maatregelen hebben wél effect gehad voor de groei en voor de toename van de werkgelegenheid. Wij moeten door een moeilijke tijd heen, maar we moeten beter ons best doen om de last eerlijk te spreiden. Onze Unie kan dit ondersteunen met belangrijke voorbeelden om aan te tonen dat dit de juiste aanpak is.</p>
      <p sl="fr">Hervormingen zijn nodig op het niveau van de lidstaten, en hervormingen zijn – natuurlijk – nodig op het niveau van de Unie zelf en van de eurozone in het bijzonder. Daarom is het heel belangrijk om de economische governance, waartoe besloten is in de taskforce en waarover gediscussieerd is op basis van de zes voorstellen van de Commissie aan het Parlement, zo snel mogelijk op poten te zetten en om overeenstemming te bereiken met alle partijen die betrokken zijn bij de medebeslissingsprocedure. Dat is dringend noodzakelijk.</p>
      <p sl="fr">Dit moet gebeuren als wij nog een stap verder willen gaan in de onderlinge afstemming van de economische ontwikkelingen en in het economisch beleid binnen het kader van de eurozone. Als wij dit kunnen bereiken door middel van overeenkomsten tussen de landen van de eurozone, dan moeten wij hier niet alleen over nadenken, maar eraan werken om de komende weken en de komende maanden tot een besluit te komen. Misschien moeten wij in de eurozone echter nog verder gaan dan besloten is binnen de taskforce die betrokken was bij de voorstellen van de Commissie. Want als er namelijk een gemeenschappelijke munt is, dan is er meer behoefte aan een gemeenschappelijk economisch beleid en aan een gelijklopende economische ontwikkeling tussen alle leden van de eurozone.</p>
      <p sl="fr">Zijn wij de structurele economische groei vergeten? Nee! Dat is waarom wij midden in de crisis, in maart, tot de Europa-2020 strategie hebben besloten. Dat is waarom wij over een paar dagen, tijdens de Europese Raad van februari, over het innovatie- en energiebeleid zullen discussiëren. Want te midden van alle problemen die de crisis ons dwingt op te lossen, mogen wij niet voorbijgaan aan de vooruitzichten op de lange termijn, aan de structurele vooruitzichten voor groei en werkgelegenheid. Bovendien zijn wij op de zeer korte termijn bezig met het ontwikkelen van een totaalaanpak ter versterking van de instrumenten die in 2010 zijn gecreëerd om de crisis te boven te komen.</p>
      <p sl="fr">Er ligt een agenda – een duidelijke agenda. Kunnen wij sneller te werk gaan? Jazeker! Zoals ik al zei, waren er twee obstakels. Het eerste hing samen met het feit dat wij alles ter plekke moesten uitvinden, en het tweede hing samen met de noodzaak – aangezien wij in een democratie leven – om overeenstemming te bereiken onder onze 27 lidstaten, onze 27 democratieën.</p>
      <p sl="fr">Dames en heren, degenen die het Europese project een warm hart toedragen, zijn veruit in de meerderheid in dit Europees Parlement. Laten wij niet toegeven aan de neiging om tegen elkaar op te bieden om te zien wie het meest Europees is. Ik denk dat de kloof tussen degenen die het Europese project steunen en degenen die dat niet doen, steeds groter wordt, maar ondanks al onze problemen is het belangrijk om op koers te blijven, om de ingeslagen richting te volgen en om gefocust te blijven. Dat is veel belangrijker dan vooruitgang die afzonderlijk wordt geboekt. Wat telt, is de gezamenlijke wil om wat het Europese project betreft in dezelfde richting te werken, zoals ook meerdere malen tijdens de Europese Raad van december is gezegd.</p>
      <p sl="fr">Aan de hand van deze geleidelijke, progressieve aanpak zullen wij hierin slagen. Ik ben ervan overtuigd dat wij de goede richting opgaan. Ik ben ervan overtuigd dat er sprake is van een gezamenlijke wil. Ik ben ervan overtuigd dat wij uiteindelijk succesvol zullen zijn.</p>
      <a text="(Applaus)"/>
    </intervention>
    <intervention id="3-038-000" speaker_id="28269" name="De Voorzitter" is_mep="True" mode="spoken">
      <p sl="nl">Mijnheer de voorzitter, dank u wel voor uw verslag. De volgende bijeenkomst van de Europese Raad vindt op 4 februari plaats. Daarna, ook in februari, wordt het volgende verslag van voorzitter Van Rompuy behandeld.</p>
      <p sl="nl">Het debat is gesloten.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-039-000" speaker_id="4507" name="Bastiaan Belder" is_mep="True" mode="written">
      <p sl="nl">De Europese Raad stelt een permanent noodfonds in voor de eurozone. Dat kan nodig zijn om het vertrouwen van de financiële markten in de staatsobligaties van zwakke eurolanden te herwinnen. Toch doet het vragen rijzen bij de fundamenten van onze economische en monetaire unie. Degenen die het fonds instellen, zijn er blijkbaar niet gerust op dat de lidstaten prudent begroten en zich houden aan de regels van het stabiliteits- en groeipact. Ik had graag gezien dat de Europese Raad meer zegt over wezenlijke ongelijkheden binnen de eurozone, waaronder het verschil in concurrentiepositie tussen lidstaten.</p>
      <p sl="nl">Zal de diversiteit binnen de monetaire unie te groot blijken voor een uniforme rente? Of zijn er afdoende oplossingen voor de verschillen in concurrentiepositie, begroting en sociale en economische structuur?</p>
      <p sl="nl">Met het oog hierop moeten eventuele extra garanties voor het tijdelijke noodfonds gepaard gaan met concrete afspraken en vooruitgang bij de structurele hervormingen en bezuinigingen van de zwakke eurolanden. Ik wens de lidstaten in Raadsverband veel wijsheid bij het besluiten hierover! Het doel moet zijn dat de afspraken worden nagekomen en dat we het niet opnieuw veel te ver laten komen. Op zowel de lidstaten als de Europese Commissie rust daarom een grote verantwoordelijkheid.</p>
    </intervention>
    <intervention id="3-040-000" speaker_id="96706" name="João Ferreira" is_mep="True" mode="written">
      <p sl="pt">De aard en de doelstellingen van het Europese kapitalistische integratieproces worden steeds duidelijker naarmate de gevolgen van de crisis van het kapitalisme in de Europese Unie schrijnender worden, de economische en sociale situatie in tal van lidstaten achteruitboert en de ongelijkheden de pan uit rijzen. Dat is nog maar eens gebleken tijdens de jongste bijeenkomst van de Europese Raad. Daar is met geen woord gerept van de sociale situatie in de Europese Unie, de werkloosheid, de armoede en de sociale uitsluiting, die is toegenomen in de loop van 2010, dat was uitgeroepen tot het Europees Jaar van de bestrijding van armoede en sociale uitsluiting. Er is met geen woord gerept van de oorzaken van deze ontwikkelingen. Geen woord over de belasting op financiële transacties of het opdoeken van belastingparadijzen. Het Verdrag dat zogezegd een hele generatie moest meegaan, zou nu gewijzigd worden op basis van een vereenvoudigde procedure omdat de heren van de Europese Unie dat wensen. Doel hiervan is een mechanisme in het leven te roepen dat volgens hen “naadloos aansluit op het beleid van het Internationaal Monetair Fonds”. In de toekomst zullen landen als Portugal nog steviger in een dwangbuis worden gekluisterd en het doelwit worden van abjecte drukmiddelen, chantage en bedreigingen vanwege het financiële kapitaal, met de actieve medeplichtigheid van de Europese Unie. Dit alles gaat gepaard met een verdieping van de antisociale en antidemocratische maatregelen die gerelateerd zijn aan het zogenaamde economisch bestuur en de opgelegde “structurele hervormingen”.</p>
    </intervention>
    <intervention id="3-041-000" speaker_id="96660" name="Niki Tzavela" is_mep="True" mode="written">
      <p sl="el">In zijn onlangs verschenen boek zegt de Britse ex-premier Gordon Brown dat door de trage besluitvorming van de EU met betrekking tot de economische crisis in Griekenland de kredietbehoefte van Griekenland met nog eens 90 miljard is toegenomen. Duitsland pleegde obstructie toen werd geprobeerd meer vaart te zetten achter de procedure voor de verhoging en de kwalitatieve structurering van het leningsfonds, waardoor nog grotere financiële lasten ontstonden voor Griekenland en Ierland. Daarom wil ik de Commissie vragen met welke maatregelen zij de lidstaten kan helpen die het slachtoffer zijn van de trage besluitvorming van de Raad. Zal de Commissie Griekenland steunen als het probeert te ontdekken waarom de schuld sinds de aankondiging van de Griekse crisis is toegenomen?</p>
    </intervention>
  </section>
  <section id="creitem5" title="5. Activiteitenprogramma van het Hongaars voorzitterschap van de Raad (debat)">
    <intervention id="3-044-000" speaker_id="28269" name="De Voorzitter" is_mep="True" mode="spoken">
      <p sl="nl">Aan de orde zijn de verklaringen van de Raad en de Commissie over het activiteitenprogramma van het Hongaars voorzitterschap van de Raad.</p>
      <p sl="nl">Het roulerend voorzitterschap is thans in handen van een ander land. Hongarije bekleedt voor het eerst in de geschiedenis het voorzitterschap en dat is altijd een belangrijke gebeurtenis in de Europese Unie. Tijdens het Belgisch voorzitterschap hebben wij nieuwe vormen van samenwerking ontwikkeld tussen het voorzitterschap en de Raad, gepaard gaande met vergaderingen op administratief, Commissie-, ministerieel en voorzittersniveau, of, met andere woorden, bijeenkomsten tussen het voorzitterschap en de Voorzitter van het Europees Parlement. Met de premier, de heer Orbán heb ik al afgesproken dat wij deze vormen van samenwerking ook tijdens het Hongaarse voorzitterschap zullen voortzetten. Vandaag buigen wij ons over het activiteitenprogramma van het Hongaars voorzitterschap. Ik heet premier Orbán welkom in het Europees Parlement. Het doet ons deugd dat wij een gedegen bespreking kunnen houden van een groot aantal kwesties in verband met deze halfjaarlijkse periode en onze samenwerking.</p>
    </intervention>
    <intervention id="3-045-000" speaker_id="photo_generic" name="Viktor Orbán" is_mep="True" mode="spoken">
      <p sl="hu">fungerend voorzitter van de Raad. – Zeer geëerde dames en heren, ik ben blij dat onze aanwezigheid op zo’n grote interesse kan rekenen in het Europees …</p>
      <p sl="hu">(Spreker wordt door de Voorzitter onderbroken).</p>
    </intervention>
    <intervention id="3-046-000" speaker_id="28269" name="De Voorzitter" is_mep="True" mode="spoken">
      <p sl="nl">Collega's, we begrijpen dat dit een demonstratie is en u hebt uw punt gemaakt. Ik verzoek u het daar bij te laten. We moeten verder met ons debat.</p>
    </intervention>
    <intervention id="3-047-000" speaker_id="photo_generic" name="Viktor Orbán" is_mep="True" mode="spoken">
      <p sl="hu">fungerend voorzitter van de Raad. – Ik ben blij dat de vergaderingen van het Europees Parlement qua bedrijvigheid en beleving niet onderdoen voor de vergaderingen van het Hongaarse parlement, dus ik voel me thuis.</p>
      <p sl="hu">Ik dank u zeer voor de uitnodiging, ik begroet de leden van het Parlement, voorzitter Barroso en de Voorzitter van het Europees Parlement, een goede oude vriend, met respect.</p>
      <p sl="hu">Dames en heren, allereerst wil ik graag laten weten dat het een eer voor me is dat ik hier als fungerend voorzitter van de Raad mag spreken. Voor u is dit natuurlijk een halfjaarlijks terugkerende routine: u ziet hier elk half jaar een premier die het programma van het voorzitterschap presenteert. Vanuit ons oogpunt, het oogpunt van de Hongaren, is dit veel belangrijker dan een halfjaarlijkse routine. Voor ons is het een teken van historische gerechtigheid dat we hier vandaag kunnen staan. Ik help u er graag aan herinneren dat Hongarije na de Tweede Wereldoorlog het grootste aantal mensenlevens en het meeste bloed heeft opgeofferd voor vrijheid en democratie, zowel tijdens de revolutie in 1956 als bij de vergeldingsacties die daarop volgden. Wij waren de eersten die het communistische systeem begonnen te ontwrichten en een gewapende strijd aanbonden tegen het Sovjetimperium, en wij hebben de wereld bewezen dat de communistische doctrine niet een onschuldige ideologie is, maar een gevaarlijke bedreiging voor de westerse civilisatie. We hebben de eerste steen uit de muur van het communisme geslagen en de tocht die door dit gat kwam, vaagde het hele communistische regime weg.</p>
      <p sl="hu">Dames en heren, om deze reden ben ik van mening dat wij Hongaren met recht kunnen zeggen dat we er veel aan hebben gedaan om Europa weer een eenheid te laten worden. Daarom is het voor de Hongaren een kwestie van historische gerechtigheid dat hier de premier van Hongarije vandaag als fungerend voorzitter van de Raad mag spreken. Ik kan u verzekeren dat wij in de voetsporen van de opstandelingen van 1956 treden en met hun ideeën en overtuiging de Europese eenheid willen dienen.</p>
      <p sl="hu">Dames en heren, wij in Midden-Europa, dus ook de Hongaren, hebben altijd belang gehad bij een verenigd Europa en dat is nog steeds zo. Voor de totstandbrenging en handhaving van de Europese eenheid is echter ook daadkracht nodig. Twintig jaar geleden had Europa de kracht om verdeeldheid te boven te komen en een eenheid te vormen. Europa begreep dat dit historische moment moest worden aangegrepen om Europa opnieuw één te laten worden. Aan deze daadkracht herinnert ook het motto van het Hongaarse voorzitterschap: "Een sterk Europa".</p>
      <p sl="hu">Dames en heren, we staan nu voor een even zware uitdaging als twintig jaar geleden, en daarom is het misschien niet overdreven om te stellen dat de Europese Unie het moeilijkste jaar van de afgelopen twintig jaar voor de boeg heeft. We moeten de stormen van een wereldcrisis beteugelen en de plaats van Europa vinden in een wereldeconomie die een volledige transformatie en herordening ondergaat. Ik ben van mening dat Europa verenigd moet blijven om stand te kunnen houden, en ook nu is voor die eenheid daadkracht nodig. Ik ben ervan overtuigd dat alle lidstaten van de Europese Unie, dus ook mijn eigen land, alleen sterk en succesvol kunnen zijn als de Europese Unie zelf ook sterk is. Als zij sterk is, kan zij anticiperen op de uitdagingen die voortkomen uit het mondiale concurrentievermogen, en op uitdagingen op het vlak van demografie, milieu, klimaat en veiligheid. De vraag is alleen waaruit Europa kracht kan putten. Het antwoord op deze vraag krijgen we als we eerst een andere vraag stellen, namelijk: waardoor wordt Europa vandaag de dag verzwakt? Waardoor wordt het concurrentievermogen van onze hele civilisatie aangetast? Het is duidelijk dat we niet worden bedreigd door andere werelddelen of door een vreemde ideologie, integendeel: ons echte probleem is heel praktisch van aard. De Engelse taal heeft daar een heel kort, simpel woord voor: “debt”. De kracht van Europa wordt op dit moment door een gigantische schuldenlast ondermijnd en uitgeput. In de nieuwe concurrentiestrijd van de nieuwe wereld na de crisis is de schuldenlast de grootste remmende kracht en het grootste risico voor de westerse wereld met daarbinnen Europa.</p>
      <p sl="hu">Dames en heren, het Hongaarse voorzitterschap is ervan overtuigd dat de schulden maar op één manier kunnen worden ingelost en dat is met werk. Wij Hongaren weten dit maar al te goed, want het probleem van de Hongaarse economie wordt juist veroorzaakt door het feit dat bij ons de werkgelegenheid het laagst is in heel Europa, in de hele Europese Unie. Ik schaam me zelfs om dit getal hardop uit te spreken: dit is slechts 55 procent. En als er geen werk is en geen banen, dan is er ook geen geld en steken mensen zich in de schulden en gaan ze leningen aan. Welnu, dames en heren, de traditionele Europese mentaliteit die respect heeft voor werk is onze echte hulpbron voor de toekomst. De Europese mentaliteit die werk respecteert, heeft onze beschaving succes gebracht. We hebben een Europese gedragscode waarvan al eeuwen een van de hoekstenen het gebod van prudent financieel beleid is, dat wil zeggen dat we niet meer mogen uitgeven dan we kunnen produceren. Een andere fundamentele Europese waarde is dat we onze kinderen en kleinkinderen niet mogen opzadelen met onze schulden. Ik ben ervan overtuigd dat bij respect voor werk ook de overweging, de opvatting hoort dat we alleen recht op iets hebben als we er eerst voor hebben gewerkt. Als we van tevoren alles kunnen krijgen waar we anders alleen als vrucht van jarenlang werken recht op zouden hebben, kunnen we vraagtekens zetten bij de zin van ons werk, en dan verschuift de zin van ons werk steeds meer richting de aflossing van onze toenemende schulden, en dan zal onze hele houding over werk veranderen. Dit is de crisis waarmee we allemaal geconfronteerd worden.</p>
      <p sl="hu">Dames en heren, iedereen is het eens met de diagnose van de schuldenlast. Dit is voor ons, debatterende Europese politici, net een ziekte. Iedereen is het eens over de diagnose, maar er worden verhitte discussies gevoerd over de behandeling. De ziekte is echter wel gevaarlijk en de tijd dringt. Ik ben dus van mening dat we niet veel tijd hebben voor discussies, vooral niet over de afweging om bepaalde therapieën die ongebruikelijk en nieuw zijn bij voorbaat van de hand te wijzen, juist omdat ze ongebruikelijk en nieuw zijn. We hebben moed en openheid nodig zodat de regeringen en parlementen van de afzonderlijke natiestaten hun schuldencrises de baas kunnen worden. Maar ik ben ervan overtuigd dat de burgers van Europa dit ook van ons verwachten. Ze verwachten banen, groei en zekerheid, en daarom, dames en heren, wordt het centrale thema van het Hongaarse voorzitterschap, waarvan u de precieze beschrijving puntsgewijs in dit boekje kunt terugvinden, gevormd door economische kwesties, en bovenaan het prioriteitenlijstje van het Hongaarse voorzitterschap prijken juist kwesties en problemen die samenhangen met de economische- en de schuldencrisis.</p>
      <p sl="hu">Dames en heren, het Hongaarse voorzitterschap onderschrijft de richting die de Raad heeft uitgestippeld, de richting van crisisbeheersing, maar er zijn verdere inspanningen nodig, en daarom zijn wij ervan overtuigd dat het basisverdrag moet worden gewijzigd, en dat er een wettelijke basis moet worden gelegd om het huidige, tijdelijke mechanisme voor crisisbeheer vanaf 2013 te vervangen door een permanent stabiliteitsmechanisme. Het Hongaarse voorzitterschap zal alles in het werk stellen om dat te bereiken. Verder staan de versterking van de coördinatie van het economische beleid, bevordering van economische groei en het bereiken van duurzame economische groei met het oog op het creëren van banen centraal in de visie van het Hongaarse voorzitterschap. Het is daarom een prioriteit van ons voorzitterschap, en hiervoor wil ik graag uw medewerking vragen, om zes wetten in te voeren die dit doel, coördinatie van het economisch beleid, dienen. Graag vraag ik hiervoor uw toegewijde medewerking. Het Hongaarse voorzitterschap stelt zich op als Parlementsvriendelijk voorzitterschap, en daarom vraag ik u om alles in het werk te stellen zodat deze zes wetten in samenwerking met ons zo snel mogelijk kunnen worden aangenomen.</p>
      <p sl="hu">Het Hongaarse voorzitterschap is ervan overtuigd dat de structurele hervormingen van de lidstaten consequenter moeten worden doorgevoerd en beter op elkaar moeten worden afgestemd dan tot nu toe het geval was. Het Europees Semester is van start gegaan en dat is nieuw voor ons allemaal: niet alleen voor ons, Hongaren, maar ook voor u, aangezien dit een geheel nieuw programma van de Europese Unie is. Het semester is begonnen met het jaarlijkse verslag van de Commissie over de macro-economische groei, en graag feliciteer ik voorzitter Barroso met dit uitstekende document, dat geschikt is om de eerste stap te zetten, en dat de koers en de inhoud aangeeft voor de debatten die tijdens ons voorzitterschap in diverse Raadsformaties zullen worden gevoerd.</p>
      <p sl="hu">Dames en heren, uiteraard zullen wij op nationaal niveau een geloofwaardig beleid moeten voeren voordat we een gemeenschappelijk economisch beleid voor Europa kunnen vaststellen. Graag informeer ik u dat er een goede kans bestaat dat mijn land, dat lange tijd op het strafbankje van de Europese Unie heeft gezeten vanwege de procedure voor buitensporige tekorten, nu een reële kans heeft om uit deze situatie te komen. In het jaar 2011 zal het begrotingstekort in Hongarije al minder dan 3 procent bedragen en zullen we een van de twee EU-lidstaten zijn waar de staatsschuld in 2011 zal dalen. Dit is cruciaal voor de geloofwaardigheid van het programma van ons voorzitterschap.</p>
      <p sl="hu">Dames en heren, voor het Hongaarse voorzitterschap is het van bijzonder groot belang dat we de interne markt versterken. Wij denken dat de versterking van de interne markt een van de mogelijke bronnen is voor economische groei. We willen de bestaande beperkingen opheffen, we willen deregulering en we willen de interne markt uitbreiden naar nieuwe terreinen, zoals digitalisering. We steunen het gunstige bedrijfsklimaat dat moet worden geschapen voor kleine en middelgrote ondernemingen.</p>
      <p sl="hu">Het energiebeleid en innovatie zijn twee van de prioriteiten van het Hongaarse voorzitterschap, die we op 4 februari zullen bespreken op een gezamenlijke top. Graag informeer ik u dat het in de optiek van Hongarije van doorslaggevend belang is dat we de bestaande wettelijke barrières in het energiebeleid uit de weg ruimen en dat we de ontbrekende infrastructurele verbindingen aanleggen, zodat er een echte en interoperabele energiemarkt tot stand komt in Europa. Een even belangrijke doelstelling van het Hongaarse voorzitterschap is dat Europa op energiegebied moet beschikken over gediversifieerde toeleveringsroutes. Het Europese energiebeleid staat voor een doorbraak, de lidstaten hebben de akkoorden gesloten – volgende week onderteken ik met de Slowaakse premier het Slowaaks-Hongaarse akkoord – waarmee het eerste Noord-Zuid-gasdistributienetwerk van de Oostzee tot de Adriatische Zee, en via Roemenië tot aan de Zwarte Zee, in bedrijf kan worden gesteld en er een volledige interconnectie kan ontstaan. Aangezien we de afgelopen veertig jaar in termen van oost en west hebben gedacht, ontbreekt een noord-zuidverbinding en in dat opzicht zie ik de verdragen die zullen worden ondertekend als een doorbraak.</p>
      <p sl="hu">Dames en heren, de Roma-strategie is een prioriteit van het Hongaarse voorzitterschap, want een slim Europa zonder hart is niets waard. Dat betekent dat Europa de meest benadeelde sociale groepen mogelijkheden moeten bieden voor sociale integratie. Dit is nu niet het moment voor het debat over de Roma-strategie, maar als leider van een land dat te maken heeft met deze kwestie wil ik u slechts meegeven dat we allemaal met vuur spelen, en als het ons niet lukt om op Europees niveau een Roma-strategie te ontwikkelen, zullen de al gevestigde en in zekere mate geïntegreerde Roma-gemeenschappen in Europa opnieuw voor een nomadische levensvorm kiezen, waarmee het probleem van de landen waar dit nu speelt naar andere landen overgaat. Dit geeft aanleiding voor het formuleren van een Europees strategisch antwoord op de Roma-kwestie die normaal gesproken onder de bevoegdheid van de lidstaten valt. Persoonlijk zou ik erg trots zijn als het ons samen zou lukken om aan het eind van het Hongaarse voorzitterschap in juni een gemeenschappelijke Europese strategie ten aanzien van de Roma aan te nemen.</p>
      <p sl="hu">Dames en heren, ik moet ook de uitbreidingskwestie aanstippen, hoewel ook ik zie dat er uitbreidingsangst heerst in Europa, die begrijpelijk is. We kunnen onze eigen interne problemen niet eens de baas worden, en onder die omstandigheden is het een uitermate riskante zaak om steeds met nieuwe uitbreidingsideeën op de proppen te komen. Toch zou het Hongaarse voorzitterschap graag zien dat de optimistische houding ten opzichte van uitbreiding in Europa terugkeert. We hopen dat de Europese Unie zal onderkennen dat de klus nog niet geklaard is. Er zijn immers landen in Europa die weliswaar zouden kunnen toetreden, maar nog geen lid zijn van de Europese Unie. Persoonlijk vind ik het zelfs onrechtvaardig dat een land als Kroatië dat de laatste jaren betere prestaties heeft geleverd dan bijvoorbeeld Hongarije, een EU-lidstaat, nog altijd buiten de deur wordt gehouden en niet wordt toegelaten als nieuwe lidstaat. Daarom wil het Hongaarse voorzitterschap de toetredingsonderhandelingen met Kroatië tot aan de ondertekening, de periode van afronding, voltooien.</p>
      <p sl="hu">Ik weet dat de uitbreiding van het Schengengebied een controversieel onderwerp is. Het gaat hier om Roemenië en Bulgarije, maar als goede kenner van deze regio en bovendien als inwoner van een buurland van dit gebied, weet ik heel goed dat deze landen klaar zijn, en al weet ik dat het Hongaarse voorzitterschap op discussies kan rekenen, ik zal altijd persoonlijk opkomen voor Bulgarije en Roemenië zodat zij, zodra dit kan, dat wil zeggen zo snel mogelijk, moeten worden toegelaten tot het Schengengebied.</p>
      <p sl="hu">Dames en heren, in de programma’s van het Hongaarse voorzitterschap komt ook de Donaustrategie aan bod alsmede de overtuiging dat de Europese Unie ook in de toekomst een leidende rol op zich moet nemen in de mondiale strijd tegen de klimaatverandering, en daarom willen we graag dat als de resultaten van de top in Cancún van december 2010 in de uitvoeringsfase komen, we de onderhandelingen kunnen voortzetten zodat er aan het eind van 2011 wettelijk bindende beslissingen kunnen worden genomen.</p>
      <p sl="hu">Dames en heren, mijn spreektijd bereikt langzaam de grens van het onbeleefde en daarom wil ik alleen nog noemen dat het Hongaarse voorzitterschap zich ook zal richten op het debat over het gezinsbeleid en de demografische situatie. Ik wil graag, zonder interinstitutionele debatten te provoceren, dat Hongarije eraan kan bijdragen dat de Europese Unie een duidelijk en vastberaden standpunt inneemt over godsdienstvrijheid, en optreedt tegen de vervolging van christenen. Dit is een belangrijke kwestie voor het komende half jaar.</p>
      <p sl="hu">Dames en heren, ten slotte wil ik u vertellen dat ik besef dat ieder van ons die in deze zaal staat of zit politicus is. We hebben onze eigen opvattingen, onze eigen principes, onze eigen kameraden en onze eigen belangen. Dit alles in overweging nemend, wend ik me met het respectvolle voorstel tot u dat welke mening u ook bent toegedaan over de Hongaarse binnenlandse politiek, u uw kritische opmerkingen en acties in verband met de Hongaarse binnenlandse politiek niet mag laten interfereren met de komende zes maanden van het Hongaarse voorzitterschap van de Europese Unie. Als u dat wel doet, ben ik uiteraard bereid de strijd aan te gaan, maar als u deze zaken samenneemt, ondervindt niet Hongarije daar schade van, maar in de eerste plaats de hele gemeenschap van de Europese Unie. Daarom verzoek ik u in het belang van de Europese Unie en de moeilijke taken die wij in het verschiet hebben dit onderscheid te maken, als u daar de mogelijkheid toe ziet. Hongarije heeft ook het laatste debat weten terug te voeren naar de kaders van het gezonde verstand en een rationele dialoog, toen voorzitter Barroso en ik overeenkwamen dat we het onderzoek van de Europese Unie in verband met de bekritiseerde mediawet met genoegen zouden aanvaarden, en we voortdurend overleg zouden plegen over de op- en aanmerkingen, en dat als er enig bezwaar kan worden vastgesteld en geverifieerd, we uiteraard bereid zijn om de wet te wijzigen. Voor ons zijn dit geen prestigekwesties, krachtmetingen of gevallen van ijdelheid. Overigens wil ik slechts terzijde opmerken dat als iemand wil opkomen voor Europese persvrijheid, diegene in de toekomst altijd kan rekenen op de Hongaarse regering die haar aandeel in de strijd tegen het communisme heeft gehad.</p>
      <p sl="hu">Dames en heren, we weten dat Europa een bijzonder moeilijk half jaar voor de boeg heeft, maar ik ben optimistisch, en ik denk dat Europa tegen deze taak is opgewassen. Na de Tweede Wereldoorlog was Europa ook te midden van haat en puinhopen in staat om een samenwerkingsverband van Europese volkeren tot stand te brengen. In 1989 en 1990 was Europa in staat zich te herenigen en dus heb ik alle reden om aan te nemen dat Europa ook nu een antwoord kan geven op de vergelijkbare historische uitdaging die voor ons ligt. Dat betekent dat we tijdens, maar ook na het Hongaarse voorzitterschap meer nodig hebben dan ambitieuze administratie. We moeten verder kijken dan de dossiers die zich op de bureaus opstapelen en we moeten zelfs verder kijken dan de horizon van zaken die in een half jaar of één à twee jaar kunnen worden afgehandeld. Het Hongaarse voorzitterschap is ervan overtuigd dat een gemeenschap alleen bij elkaar kan worden gehouden met gemeenschappelijke doelen en waarden. Gemeenschappelijke doelen kunnen alleen worden gebaseerd op gemeenschappelijke waarden. Het Hongaarse voorzitterschap zal zijn dagelijks werk uitvoeren in het belang van dit grote, toekomstgerichte Europese doel, respect tonen voor iedereen en zich met volledige nederigheid aan het doel wijden. Ik dank u voor uw aandacht.</p>
    </intervention>
    <intervention id="3-048-000" speaker_id="28269" name="De Voorzitter" is_mep="True" mode="spoken">
      <p sl="nl">Mijnheer de premier, dank u wel voor uw toespraak en voor uw presentatie van het activiteitenprogramma van het Hongaars voorzitterschap van de Raad.</p>
    </intervention>
    <intervention id="3-049-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Mijnheer de Voorzitter, de start van 2011 is een historisch moment voor Hongarije, aangezien het land voor het eerst aan het roer komt te staan van de Raad van de Europese Unie. Het is echter ook een cruciaal moment voor de Europese Unie in haar geheel. Het Hongaars voorzitterschap valt namelijk in een tijdsgewricht dat om een uitzonderlijk gevoel van verantwoordelijkheid vraagt ten aanzien van de taken die wij in Europa de komende tijd moeten vervullen.</p>
      <p sl="en">Het is bijzonder passend dat het Hongaars voorzitterschap als motto heeft gekozen voor een “sterk Europa”. Europa is immers op zijn sterkst en effectiefst als wij als eenheid opereren, als wij op gecoördineerde wijze handelen op basis van krachtige instellingen, als wij blijk geven van een gemeenschappelijke vastberadenheid om ons goed door deze woelige tijden heen te slaan, en als wij laten zien dat wij door samen te werken in staat zijn oplossingen te vinden voor de meest prangende problemen.</p>
      <p sl="en">Het is van belang dat wij hier goed van doordrongen blijven, want wij zijn nog lang niet in veilige wateren. Er is geen weg terug en wij kunnen niet doen alsof alles maar zijn gangetje gaat. Als wij onze visie voor Europa 2020 willen verwezenlijken, zullen wij onverwijld hervormingen moeten doorvoeren en innovatieve beleidsmaatregelen moeten ontwikkelen. Ik zie dan ook uit naar mijn samenwerking met minister-president Orbán en het Hongaars voorzitterschap om deze samenwerking tot een succes te maken. Laat ik hier op dit moment minister-president Orbán op het hart drukken dat hij kan rekenen op de onvoorwaardelijke steun van de Commissie in dezen.</p>
      <p sl="en">Tegelijkertijd hoopt de Commissie ook zeer dat zij kan rekenen op de steun van het Hongaars voorzitterschap. Een vruchtbaar partnerschap is met name van belang op vlakken als financiële diensten, economische governance, de tenuitvoerlegging van de Europa 2020-strategie, energie en de interne markt. Ik ben dan ook verheugd dat de prioriteiten van het voorzitterschap hier geheel en al een weerslag van vormen.</p>
      <p sl="en">Een solide partnerschap met het Europees Parlement is evenzeer cruciaal, omdat in sommige gevallen een snelle behandeling van voorstellen van belang is. Zo zullen wij bijvoorbeeld zo snel mogelijk moeten beschikken over betere middelen voor economische governance. De Europese Raad heeft daarvoor het duidelijke doel bepaald van verwezenlijking in juni 2011. In dat opzicht zijn het werkritme dat door het Hongaars voorzitterschap in gang is gezet en de opmerkingen die wij zojuist hebben gehoord van de minister-president, bemoedigend.</p>
      <p sl="en">Aan het begin van dit nieuwe voorzitterschap is er reeds een uitgebreide EU-agenda opgesteld, met inbegrip van bijbehorende bestuursinstrumenten. Het Europees Semester, de Europa 2020-strategie en haar kerninitiatieven, en de Single Market Act – al deze belangrijke initiatieven zijn reeds besproken en goedgekeurd door de instellingen van de EU. Maar wij zullen uiteraard nog meer moeten doen en het is dan ook de hoogste tijd om gedecideerd een alomvattend programma door te voeren.</p>
      <p sl="en">Het Europees Semester vormt het hart van de hervormde economische strategie van de Europese Unie. De goede tenuitvoerlegging daarvan zal voor de komende maanden de belangrijkste opdracht zijn. Met de goedkeuring van de jaarlijkse groeianalyse heeft de Commissie vorige week het startsein gegeven voor het Semester. Volgend op gesprekken in diverse samenstellingen van de Raad moet dit proces culmineren in de bijeenkomst van de Europese Raad in maart, die belangrijke beleidsrichtsnoeren zal bieden voor de lidstaten, die hun weerslag moeten vinden in hun stabiliteits- en convergentieprogramma’s, alsmede in hun nationale hervormingsprogramma’s, die beide in april verwacht worden.</p>
      <p sl="en">Omdat deze zaken reeds besproken zijn in het vorige debat, zal ik er nu niet te gedetailleerd op ingaan, maar de prioriteit ligt vanzelfsprekend bij macro-economische stabiliteit, namelijk consolidatie van de begroting, structurele hervorming en, uiteraard, een aanzet tot hernieuwde economische groei, waarbij werkgelegenheid vanzelfsprekend ons belangrijkste punt van zorg is.</p>
      <p sl="en">Definitieve overeenstemming ten aanzien van het resolutiemechanisme voor Europees crisisbeheer is eveneens een belangrijke mijlpaal die tijdens het Hongaars voorzitterschap moet worden behaald. Het Hongaars voorzitterschap speelt daarnaast een belangrijke rol bij het in banen leiden van onze inspanningen ten aanzien van de herintroductie van de interne markt. Naar aanleiding van de openbare raadpleging die door de Commissie over de Single Market Act is opgezet, worden de EU-instellingen gevraagd in te stemmen met een definitief actieplan dat eind 2012 moet worden gerealiseerd.</p>
      <p sl="en">Energie is al evenzeer een cruciaal beleidsterrein voor de komende maanden, en dit staat reeds op de agenda voor de Europese Raad van 4 februari. De Commissie heeft inmiddels een reeks belangrijke energie-initiatieven ter tafel gebracht, die het uitgangspunt zullen vormen van de Europese Raad van februari. Daarbij gaat het onder meer om de energieagenda voor 2020, onze mededeling inzake energie-infrastructuurprojecten. Wij zullen op korte termijn een kerninitiatief voor efficiënt gebruik van hulpbronnen goedkeuren, waarin energie eveneens een belangrijke rol speelt.</p>
      <p sl="en">De Commissie is van plan haar werkzaamheden te baseren op de volgende vijf pijlers: een krachtig energiebeleid als sleutel voor concurrerende en duurzame groei en energieveiligheid; de interne energiemarkt als voordeel; de bouw van de nieuwe energie-infrastructuur van de Europese Unie; aanzienlijke vordering op het vlak van energie-efficiëntie; en de ontwikkeling van een doelmatige en gemeenschappelijke nieuwe benadering voor een buitenlands energiebeleid.</p>
      <p sl="en">De steun van het voorzitterschap en het Europees Parlement is eveneens vereist om tot overeenstemming te komen ten aanzien van het EU-octrooi. Op verzoek van diverse lidstaten heeft de Commissie op 14 december een voorstel voor betere samenwerking op dit vlak aangenomen. De Commissie is verheugd over het voornemen van Hongarije om onder zijn voorzitterschap verder te gaan met het werk ten aanzien van het EU-octrooi.</p>
      <p sl="en">De onderhandelingen met Kroatië zijn nu een eindfase ingegaan. Het afronden van die onderhandelingen onder het Hongaars voorzitterschap is een ambitieuze doelstelling, met name gelet op de resterende vereisten waaraan Kroatië nog zal moeten voldoen. Dit zal van de kant van Kroatië een ultieme inspanning vereisen.</p>
      <p sl="en">Ik verwelkom het feit dat het Hongaars voorzitterschap de sociale en economische integratie van de Roma als een van zijn prioriteiten stelt. De Commissie heeft een Roma-taskforce ingesteld om het gebruik en de doelmatigheid van de Europese en nationale fondsen ten behoeve van de integratie van de Roma te onderzoeken. Op basis hiervan zal de Commissie in april een EU-kader voor de nationale strategieën voor integratie van de Roma presenteren.</p>
      <p sl="en">Het nieuwe voorzitterschap zal ook zijn schijnwerpers richten op de Donaustrategie. De Donauregio heeft enorme potentie, die vooralsnog niet wordt aangeboord vanwege ineffectieve samenwerking. De bedoeling is een meer gecoördineerde benadering te ontwikkelen om de Europese meerwaarde naar deze regio te brengen. De Commissie is verheugd dat het voorzitterschap zich volledig voor deze strategie wil inzetten. Hongarije heeft reeds een aanzienlijke bijdrage geleverd aan de voorbereiding ervan, met inbegrip van het opstellen van beleidsdocumenten en het organiseren van een conferentie in Boedapest, waar ik tot mijn genoegen bij aanwezig was. Het voorzitterschap zal de Donaustrategie door de Raad moeten loodsen en vervolgens de tenuitvoerlegging ervan moeten lanceren.</p>
      <p sl="en">Tot slot zal het debat over het cohesiebeleid de komende maanden worden verscherpt. De Commissie verwelkomt de voorstellen van het voorzitterschap om de voorstellen in het vijfde cohesieverslag te gaan bespreken. Wij zullen deze zomer naar aanleiding van voorstellen inzake het volgend financieel kader wetsvoorstellen indienen voor het toekomstige cohesiebeleid. Het vijfde Cohesieforum, dat eind januari in Brussel wordt gehouden, biedt gelegenheid voor een debat tussen de belangrijkste belanghebbenden. Het is bemoedigend dat minister-president Orbán daar zelf bij aanwezig zal zijn. Effectiviteit en Europese meerwaarde moeten de leidende beginselen van de hervorming zijn. Het is de overtuiging van de Commissie dat het cohesiebeleid krachtiger de beleidsprioriteiten en hervormingsagenda voor Europa 2020 moet schragen. Ik reken in dit opzicht op de steun van het voorzitterschap. Het is in ons aller belang en ons aller verantwoordelijkheid om dit beleid doelmatiger te maken. Alleen zo kunnen wij de ambitieuze begroting voor het cohesiebeleid rechtvaardigen.</p>
      <p sl="en">Omdat ik weet dat dit een punt van politieke zorg is, wil ik nog een laatste opmerking maken over de Hongaarse mediawet. Het beginsel van de persvrijheid is heilig binnen de Europese Unie. Dit heb ik gezegd in Brussel en in Boedapest toen ik de eer had te spreken met minister-president Orbán. De Commissie heeft de wet nader bekeken en schrijft deze week de Hongaarse autoriteiten aan om opheldering te vragen over een aantal aspecten die juridische complicaties zouden kunnen veroorzaken en die tot enige bezorgdheid hebben geleid. Uitgaande van de antwoorden van de Hongaarse autoriteiten zullen wij de situatie verder beoordelen. De minister-president heeft reeds aangegeven dat er wijzigingen worden doorgevoerd, mocht de Commissie na haar juridische beoordeling van mening zijn dat dit nodig is.</p>
      <p sl="en">Minister-president Orbán zei zojuist dat hij een politicus is. Ik twijfel er niet aan dat hij een zeer toegewijde politicus is en ik denk dat u allemaal zult onderschrijven dat wij ons, een aantal juridische zaken daargelaten (die zullen worden behandeld op een objectieve en onpartijdige manier, omdat wij Hongarije zullen behandelen als elke andere lidstaat), zullen moeten richten op politieke zaken. Om het voorzitterschap tot een succes te maken heeft Hongarije, net als iedere andere lidstaat die het roulerend voorzitterschap vervult, de volledige steun nodig van alle overige lidstaten en de Europese instellingen. Ik hoop dat minister-president Orbán dit in ogenschouw neemt.</p>
      <p sl="en">Ik twijfel er niet aan dat dit voorzitterschap, dat een zeer kritieke fase voor de Europese Unie markeert, een succes wordt. Laten wij zorgen dat de juiste procedures hun beslag krijgen en laten wij tegelijkertijd onze volledige steun aan Hongarije geven bij de vervulling van deze zware taak. Tijdens een recent bezoek aan Hongarije sprak ik regelmatig met jonge mensen die zeiden dat ze trots waren dat hun land voor het eerst belast was met het leiderschap over de Raad en de Europese Unie. Laten wij daarom zorgen dat Hongarije Europa dichter nadert en dat Europa Hongarije dichter nadert.</p>
      <p sl="en">Er is nog veel werk te verrichten. Het Hongaars voorzitterschap kan rekenen op alle steun van de Europese Commissie bij het nastreven van zijn prioriteiten. Alleen door deze doelstellingen te verwezenlijken, kunnen wij een sterk Europa creëren, een Europa dat zorgt voor groei en banen, dat zorgt dat onze waarden – namelijk de heilige waarden van vrijheid en rechtvaardigheid – behouden blijven en versterkt worden, en dat zorgt dat onze samenlevingen kunnen floreren in een veranderende wereld.</p>
      <a text="(Applaus)"/>
    </intervention>
    <intervention id="3-050-000" speaker_id="4342" name="Joseph Daul" is_mep="True" mode="spoken">
      <p sl="fr">namens de PPE-Fractie . – Mijnheer de Voorzitter, zelden heeft het voorzitterschap van de Raad van ministers voor zoveel uitdagingen gestaan: de uitdaging van de euro, die we moeten stabiliseren, de uitdaging van de werkgelegenheid, waarvoor een sterkere groei en dus een beter functionerende economie nodig is, de uitdaging van de energieonafhankelijkheid en van de voedselveiligheid, terwijl de prijzen van grondstoffen alarmerend aan het stijgen zijn. Ik twijfel er niet aan dat het Hongaarse voorzitterschap deze uitdagingen het hoofd kan bieden, samen met de Commissie, de Raad en het Parlement.</p>
      <p sl="fr">Mijnheer Orbán, u heeft het vertrouwen van uw kiezers in Hongarije gekregen. Uw partij, Fiatal Demokraták Szövetsége (FIDESZ), is gebaseerd op een idee, een ideaal, een waarde: vrijheid en democratie. U heeft sinds u gekozen bent, samen met het Hongaarse parlement, een hele serie hervormingen doorgevoerd waar uw bevolking om gevraagd heeft door u op democratische wijze een ruime meerderheid te geven.</p>
      <p sl="fr">Momenteel wordt een van die hervormingen – die van de media – juridisch onderzocht door de Europese Commissie, hoedster van de verdragen. U heeft vorige week – en ik dank u daarvoor – tijdens gesprekken met mijnheer Barroso en ook daarna gezegd dat u, indien mocht blijken dat deze wet niet in overeenstemming is met het Europees recht, de benodigde wijzigingen zult voorleggen aan uw parlement. Ik vertrouw u volledig op uw woord. Van mijn kant stel ik, net als u, vertrouwen in de Europese Commissie in haar rol van hoedster van de verdragen, en ook stel ik vertrouwen in u, dat u de Europese regels naar de letter en de geest zult respecteren.</p>
      <p sl="fr">Mijnheer Orbán, we kennen elkaar al een hele tijd en ik beschouw u als een groot Europeaan. Ik heb geen enkele reden te betwijfelen dat u zult doen wat u gezegd heeft met betrekking tot de mediawet en de andere prioriteiten van uw voorzitterschap.</p>
      <p sl="fr">Dan kom ik nu bij die prioriteiten, te beginnen met de eerste: de stabiliteit van Europa. Het is wellicht een goede zaak dat de twee voorzitterschappen van de Raad die elkaar in 2011 opvolgen, bekleed zullen worden door landen die niet tot de eurozone behoren, maar daar wel binnenkort toe willen toetreden.</p>
      <p sl="fr">Zowel Hongarije als Polen willen tot de eurozone toetreden. Ze hebben er dus belang bij, de munt te stabiliseren. Ik herhaal nog maar eens dat we alleen door onze overheidsfinanciën te saneren de speculatieve aanvallen op de euro kunnen stoppen en de basis van de Europese economie kunnen versterken. Dat vraagt om meer coördinatie tussen onze landen op budgettair, fiscaal en sociaal gebied, zoals voorzien voor de nieuwe begrotingsperiode van het Europees Semester. Verder is een grotere flexibiliteit van onze arbeidsmarkt nodig en een stijging van de productiviteit.</p>
      <p sl="fr">De Fractie van de Europese Volkspartij (Christen-Democraten) is er net als het Hongaarse voorzitterschap van de Raad stellig van overtuigd dat de toekomst van de 500 miljoen Europeanen afhangt van een sterker, meer verenigd en meer samenhangend Europa. Van méér Europa, en zeker niet minder Europa.</p>
      <p sl="fr">Mijnheer Orbán, we hebben een Europees economisch bestuur nodig. We hebben meer communitarisme nodig, en ik weet dat u daaraan gaat werken.</p>
      <p sl="fr">Mijnheer Orbán, u heeft het uitwerken van een gemeenschappelijk energiebeleid aangeduid als een van uw hoogste prioriteiten. Ik denk dat dat terecht is. Onze Voorzitter, de heer Buzek, heeft dit ook – terecht – tot een van de hoofdpunten van zijn voorzitterschap gemaakt. Ik ben het op dit punt met u eens, maar ook wil ik u wijzen op de uiterst zorgwekkende gevolgen die de enorme stijging van de grondstofprijzen op alle gebieden, die we de afgelopen maanden zien, kan hebben. We hebben al in verschillende landen in het Middellandse Zeegebied kunnen zien welke sociale gevolgen de stijging van de prijzen van landbouwgrondstoffen kan hebben, vooral in de armere landen. Ik hoop dat Europa dit probleem serieus neemt en hard optreedt tegen speculanten.</p>
      <p sl="fr">Ik hoop ook dat het Hongaarse voorzitterschap – ik dacht dat de Fractie De Groenen stil zou zijn, maar ik hoor ze praten, dat is storend, iedereen moet van het begin tot het einde stil zijn – achter de Commissie zal staan bij haar ondersteuning van Tunesië, dat een belangrijk moment doormaakt en ondersteund moet worden bij het doorvoeren van veranderingen.</p>
      <p sl="fr">Mijnheer Orbán, om uw mandaat succesvol te kunnen volbrengen en Europa te kunnen helpen deze moeilijke periode door te komen, weet u dat u het vertrouwen van het Europees Parlement nodig heeft. In december, toen we ons in de Raad in een moeilijke situatie bevonden, had u de moed de befaamde brieven voor ons te ondertekenen, wat een grote steun was voor het Parlement om zijn begroting aan te kunnen nemen. Dank u wel voor wat u in december gedaan heeft.</p>
      <p sl="fr">U bent al vóór januari begonnen met de fracties te betrekken bij het bepalen van de prioriteiten, en natuurlijk heeft u mevrouw Győri, een voormalig en uitstekend collega, benoemd tot minister van EU-zaken. Dat zijn allemaal positieve signalen die vergezeld zullen gaan – daaraan twijfel ik geen moment – van een perfecte afstemming tussen de hervormingen die u aan het doorvoeren bent en de Europese waarden waar wij hier allemaal voor staan.</p>
    </intervention>
    <intervention id="3-051-000" speaker_id="1911" name="Martin Schulz" is_mep="True" mode="spoken">
      <p sl="de">namens de S&amp;D-Fractie . – Mijnheer de Voorzitter, ik denk dat de situatie waarin we ons nu bevinden, ernstig is.</p>
      <p sl="de">Om te beginnen, mijnheer Orbán, kennen veel Europeanen u als tegenstander van het communistische regime en als voorvechter voor de vrijheid van uw land. Daar hebben we respect voor.</p>
      <p sl="de">Ik was blij dat wij beiden gisterenmiddag over een andere man konden praten, op wie de Hongaren trots kunnen zijn, namelijk de voormalige premier en minister van Buitenlandse Zaken van uw land, die samen met Alois Mock de grens tussen Hongarije en Oostenrijk neerhaalde en daardoor de weg baande voor de Duitse eenmaking, namelijk de man die aan het hoofd van mijn partij staat, Gyula Horn. Ook aan hem willen wij hier hulde brengen als een groot Hongaar.</p>
      <a text="(Applaus)"/>
      <p sl="de">Mijnheer Orbán, met datgene wat u als fungerend voorzitter van de Raad hebt geantwoord, hebt u iets erkend. U hebt gezegd dat als de mediawet niet met Europese normen verenigbaar is, u hem zal aanpassen. Dat is een goede zaak. Door dat te zeggen, hebt u echter erkend dat het hier niet gaat om een debat dat alleen de Hongaarse binnenlandse politiek betreft, maar om een Europees debat. Het is immers duidelijk dat deze wet verband houdt met de basisregels en de fundamentele waarden van de op de rechtsstaat gebaseerde gemeenschap die de Europese Unie is.</p>
      <p sl="de">Ik zou twee elementen van de mediawet onder de loep willen nemen. Deze wet roept een mediaraad in het leven die erover moet waken dat de berichtgeving in de media evenwichtig is. Daarnaast voert de wet de verplichting voor de media in om evenwichtig te zijn. U beschikt over een tweederdemeerderheid in het Parlement en die meerderheid is legitiem. Met behulp van die tweederdemeerderheid hebt u een mediaraad benoemd die uitsluitend bestaat uit leden van uw partij, uit de regering of uit de groep mensen die er nauwe banden mee hebben. Dat betekent dat een mediaraad met leden van slechts één kant van het politieke spectrum zal controleren wat evenwichtige berichtgeving is. Dat is onaanvaardbaar in een Europese gemeenschap die gebaseerd is op de rechtsstaat.</p>
      <a text="(Applaus)"/>
      <p sl="de">In een democratie, mijnheer Orbán, controleren de media diegenen die aan de macht zijn. Het resultaat van deze wet is dat diegenen die aan de macht zijn de media controleren. Dat is eveneens onaanvaardbaar in een democratie en dat is de reden waarom de Europeanen zich zulke zorgen maken over deze wet.</p>
      <a text="(Applaus)"/>
      <p sl="de">U hebt er terecht op gewezen dat we heel wat problemen moeten oplossen. We zitten in een zware financiële crisis en we hebben problemen met de begroting. Een andere bijzonder dringende kwestie voor de Europese Unie zijn de stijgende voedselprijzen, met name in de ons omringende regio's, maar binnen afzienbare tijd ook in de Europese Unie. Dat is een probleem dat we snel moeten aanpakken. We moeten onze aandacht ook vestigen op de werkloosheid in de lidstaten. Uw programma bevat veel onderwerpen waar we samen aan kunnen werken. In dat opzicht bent u een echte vertegenwoordiger van de Fractie van de Europese Volkspartij (Christen-Democraten).</p>
      <p sl="de">Toen de heer Sarkozy, de president van Frankrijk, fungerend voorzitter van de Raad was, hield hij hier ook een linkse redevoering om vervolgens thuis een rechts beleid te voeren. Ik heb hem gezegd dat hij sprak als Karl Marx in ballingschap. Alles wat u hebt gezegd, klinkt goed. Als u nu ook de daad bij het woord voegt, zou dat al voldoende zijn.</p>
      <a text="(Interrupties)"/>
      <p sl="de">Daarom denk ik dat we uw prestaties moeten en zullen meten op basis van het programma dat u hier hebt voorgesteld. U, mijnheer Orbán, hebt erop gewezen dat u thuis over een ruime meerderheid beschikt. Dat is positief. We hebben te maken gehad met veel regeringen, waaronder een aantal van uw partij, die niets anders deden dan vanuit hier naar huis telefoneren om te zien of ze nog aan de macht waren. Dat kunnen we ons nu niet veroorloven. In dat opzicht is uw tweederdemeerderheid uitstekend. Ze geeft u voldoende tijd, maar ze geeft u ook de plicht om uw sterke positie te gebruiken om Hongarije en ook de Europese Unie sterker te maken.</p>
      <p sl="de">Ik zou u een vraag willen stellen. Wat is de bedoeling van het tapijt dat u als geschenk in het gebouw van de Raad in Brussel uitrolt en waarop Hongarije is afgebeeld met de grenzen van 1848? Welke boodschap zit daarachter in de context van de Europese symboolpolitiek? Aangezien u met zulke symbolen terugkeert naar de negentiende eeuw, zou ik u daarom willen zeggen wat de Duitse filosoof Friedrich Nietzsche in de negentiende eeuw aan het Duitse volk heeft gezegd. Hij zei: "Een grote overwinning is een groot gevaar. De menselijke natuur kan haar moeilijker verdragen dan een nederlaag. Het lijkt bijna gemakkelijker om een overwinning te behalen dan ze op zo een manier te verdragen dat ze niet tot een zware nederlaag leidt."</p>
      <p sl="de">Ik denk dat u er rekening mee dient te houden dat een ruime meerderheid een grote steun is, maar ook een grote plicht met zich meebrengt. Daarom richt ik me tot u in uw rol als fungerend voorzitter van de Raad en niet in uw rol als premier. De fungerend voorzitter van de Raad moet er alles aan doen om elke vorm van twijfel met betrekking tot zijn bereidheid om de fundamentele Europese democratische waarden te verdedigen, de kop in te drukken. Het beste zou zijn als u het onderzoek door de Commissie niet zou afwachten. Mijnheer Barroso, ik zou u erop willen wijzen dat de Commissie een zware identiteitscrisis beleefde en onmiddellijk maatregelen nam tegen Oostenrijk nadat een deelstaat vrachtwagens verbood om over zijn grondgebied te rijden. Nu hier echter een van de fundamentele beginselen van de Europese democratie gevaar loopt, is het enige wat u doet de zaak met een onderzoek op de lange baan schuiven.</p>
      <a text="(Applaus)"/>
      <p sl="de">Zorg ervoor dat we snel over het resultaat van het onderzoek beschikken. Anders zal deze kwestie het Hongaarse voorzitterschap bezwaren. We willen echter allemaal dat het voorzitterschap een succes wordt en we willen niet dat ze geblokkeerd raakt. U, mijnheer Orbán hebt dat voor een deel zelf in handen. Trek de wet in en stel een nieuwe en betere wet voor. Hongarije heeft een evenwichtige mediawet nodig.</p>
      <a text="(Applaus)"/>
    </intervention>
    <intervention id="3-052-000" speaker_id="97058" name="Guy Verhofstadt" is_mep="True" mode="spoken">
      <p sl="en">namens de ALDE-Fractie. − Mijnheer de Voorzitter, ik wil allereerst heel duidelijk tegen de heer Orbán zeggen dat mijn fractie de prioriteiten van het Hongaarse voorzitterschap steunt. Mijnheer de minister-president, net als u geloven wij in een sterke euro, dus steunen wij uw prioriteiten voor dit voorzitterschap volledig. Ik denk dat u in de zes maanden van dit voorzitterschap één topprioriteit heeft en dat is om zo snel mogelijk concrete economische governance in de Europese Unie en de eurozone te bereiken. Laat ons duidelijk zijn: 2010 was geen goed voorbeeld voor de euro en de Europese Unie. Wij liepen steeds achter de feiten en gebeurtenissen aan. Wat wij nu zo snel mogelijk nodig hebben, onder leiding van u en de voorzitter van de Commissie, is een totaalpakket voor economische governance, een echte economische en fiscale unie, omdat het onzinnig is om een monetaire unie te hebben zonder economische en fiscale unie.</p>
      <p sl="en">Ik vraag u niet om met nieuwe ideeën te komen, maar om het pakket aan te nemen dat de afgelopen week door de voorzitter van de Commissie en commissaris Olli Rehn is gepresenteerd en dit pakket met zijn vier hoekstenen op tafel te leggen bij de Raad en uw collega’s. Mijnheer Orbán en mijnheer Barroso, slechts één aspect, één hoeksteen, ontbreekt in dit pakket. Nergens in de wereld bestaat een munt zonder één ondersteunende obligatiemarkt. In Europa hebben wij nog steeds 27 obligatiemarkten, 27 speculaties en 27 spreads. In de eurozone hebben wij nog steeds 17 obligatiemarkten, 17 speculaties en 17 spreads. De markten houden zich nu niet bezig met het speculeren tegen de euro maar met het speculeren op de verschillen binnen de euro. De enige manier om daar iets aan te doen is om een echte obligatiemarkt in Europa te creëren van 4 000 miljard of 5 000 miljard euro, wat vergelijkbaar is met wat in andere delen van de wereld bestaat, met een speciale behandeling van de triple-A-landen.</p>
      <a text="(Applaus)"/>
      <p sl="en">Tot slot, mijnheer Orbán, wil ik iets zeggen over de olifant in de porseleinkast. De olifant in deze mooie porseleinkast is natuurlijk de mediawet in Hongarije. Ik wil het niet hebben over de wet zelf, maar het voorbeeld gebruiken van een van mijn favoriete schrijvers, de grote Hongaarse schrijver Sándor Márai. Met het taalbeleid van de vorige Slowaakse regering en de huidige mediawet in Hongarije, betwijfel ik of Márai ooit zou hebben bestaan. Waarom? Márai leefde in Kassa, het huidige Košice. Hij schreef in het Hongaars, dat, zoals u weet, tot kort geleden een probleem was in Slowakije. Ook belangrijk is dat hij een journalist was, wat binnenkort een probleem wordt, omdat ik denk dat Márai en zijn boeken met de nieuwe wetgeving, die de media verplicht gepaste informatie en adequate informatie over het openbare leven te verschaffen, nooit bestaan zouden hebben. Bekentenissen van een burger , zijn meesterwerk, is nogal ongepast en in veel opzichten volkomen inadequaat, maar het is een literair meesterwerk.</p>
      <p sl="en">Naar mijn mening is het doel van media-governance niet het waarborgen van gepaste en adequate informatie. Nee, het doel van media-governance is het handhaven van pluralisme en het waarborgen dat er initiatief in de media kan worden ontwikkeld.</p>
      <a text="(Applaus)"/>
      <p sl="en">Ik hoop dat u uw meerderheid, uw twee derde meerderheid zult gebruiken, iets waar alle politici van dromen …</p>
      <a text="(Interruptie van de heer Cohn-Bendit: ‘Nee! Nee!’)"/>
      <p sl="en">U niet - u bent een uitzondering.</p>
      <p sl="en">Ik hoop dat u uw twee derde meerderheid zult gebruiken om dat pluralisme te waarborgen en dat u de wet zo snel mogelijk zult wijzigen.</p>
    </intervention>
    <intervention id="3-053-000" speaker_id="1934" name="Daniel Cohn-Bendit" is_mep="True" mode="spoken">
      <p sl="fr">namens de Verts/ALE-Fractie . – Mijnheer de Voorzitter, ik wil eerst even iets zeggen, om misverstanden te voorkomen.</p>
      <p sl="fr">De Groenen, en ik persoonlijk, houden van Hongarije. In 1954, toen Hongarije de wereldfinale verloor, heb ik gehuild. Mijn eerste demonstratie, aan de hand van mijn broer, was in 1956, tegen de inval van de Sovjet-Unie in Boedapest. Zoals de heer Verhofstadt al zei, hebben veel Hongaarse intellectuelen en schrijvers ons jarenlang politiek en intellectueel gesteund.</p>
      <p sl="fr">Ik stond achter premier Orbán toen deze eind jaren 80, begin jaren 90 tegen de communisten vocht. Ik stond achter premier Orbán toen deze de Europese liberalen vroeg Jörg Haider uit de Europese liberale partij te zetten. Er was een Viktor Orbán die voor mij een politicus was die gerespecteerd moest worden. Maar op dit moment bent u op weg om een Europese Chavez te worden, mijnheer Orbán, een nationaal-populist die niet helemaal de essentie en de structuur van democratie begrijpt.</p>
      <p sl="fr">Ik ga u iets heel eenvoudigs zeggen, mijnheer Orbán: evenwichtige informatie bestaat niet. Denkt u dat de heer Nixon de informatie over Watergate evenwichtig vond? Natuurlijk niet! Denkt u dat de heer Bush de informatie over Abou Ghraïb evenwichtig vond? Uiteraard niet. Bent u bekend met een van de grootste politieke kwesties – de Dreyfus-affaire in Frankrijk – ten aanzien waarvan de regering vond dat de informatie evenwichtig was? Het onderzoek naar het leven en de politiek van de heer Berlusconi bijvoorbeeld: denkt u dat hij die informatie evenwichtig vindt? Nee, natuurlijk niet. Informatie moet de politiek opschudden. Informatie schudt ons op en soms doet dat pijn.</p>
      <p sl="fr">En daarom, mijnheer Orbán, weerspiegelt uw wet niet de waarden van de Europese Unie. U zegt dat u een sterk Europa wilt, mijnheer Orbán. Wel, een sterk Europa, mijnheer Orbán, moet een geloofwaardig Europa zijn. Als we dit soort wetten accepteren in Europa, hoe moeten we dan met de heer Loukachenko praten? Hoe moeten we met China praten? Ook zij willen allemaal evenwichtige informatie.</p>
      <p sl="fr">Mijnheer Orbán, bent u zich ervan bewust dat Europa ontstaan is tegen het totalitarisme? En dat democratie, vrijheid, nou juist gebaseerd is op de vrijheid van meningsuiting? Nog nooit is er een democratie ten einde gekomen door te veel vrijheid. Democratieën zijn ten einde gekomen omdat vrijheden werden ingeperkt. U wist dat twintig jaar geleden, keert u eens terug naar uw opvattingen uit het verleden. U zult inzien dat het waar is wat ik zeg.</p>
      <p sl="fr">Ik wil nog één ding zeggen, mijnheer Orbán. Als u zich wilt inzetten voor de christenen in de wereld, staan wij achter u, maar ik had gehoopt dat u de Jasmijnrevolutie in Tunesië zou toejuichen, want het gaat om dezelfde revolutie als die, die u zelf heeft meegemaakt: de bevrijding van een dictatuur. U heeft niet één woord over gehad voor de Tunesiërs en dat neem ik u kwalijk.</p>
      <p sl="fr">Wat de christenen in de wereld betreft, staan wij achter u. Ik hoop dat u samen met ons de dictaturen in de wereld zult bestrijden, of dat nu in Belarus, Tunesië, Algerije, Egypte, China, Rusland of waar dan ook is. Dat zijn de gemeenschappelijke Europese waarden die wij gezamenlijk moeten verdedigen.</p>
    </intervention>
    <intervention id="3-054-000" speaker_id="96878" name="Lajos Bokros" is_mep="True" mode="spoken">
      <p sl="hu">namens de ECR-Fractie. – ”Ik kan niet weten wat deze contreien voor iemand anders betekenen, / voor mij is dit mijn geboorteland, dit door vlammen omgeven/landje, de wereld van mijn ver vervlogen kindertijd. / Daaruit ben ik gegroeid, als een dun twijgje aan een boomstam / en ik hoop dat mijn lichaam ook in deze grond zal wegzakken. / Ik ben thuis,” schreef Miklós Radnóti. Hongarije is thuis in Europa en het voorzitterschap waardig. Maar hoort de Hongaarse regering hier ook thuis? Is zij deze functie waardig? Het gaat hier niet alleen om de mediawet, er zijn nog negen andere beren op de weg. Er vinden veelvuldig grove schendingen plaats van het uitgebalanceerde systeem van checks and balances dat kenmerkend is voor de democratie.</p>
      <p sl="hu">Het ontslaan van ambtenaren zonder opgaaf van redenen. Een buitenproportionele, discriminerende crisisbelasting die de structuur aan het wankelen brengt. Steun aan rijke mensen ten koste van armen. De ontbinding van de Begrotingsraad, net als in Venezuela. De inperking en binnenkort intrekking van de autonomie van de centrale bank. Een aparte belasting van 98 procent voor afkoopsommen, die met terugwerkende kracht wordt opgelegd. In zeven maanden tijd negen keer een grondwetswijziging. Beperking van de bevoegdheden van het Constitutionele Hof. Nationalisatie van het systeem van particuliere pensioenfondsen door middel van openlijke chantage, net als in Bolivia. Het verheffen van belastingfraude tot regeringsbeleid: belastingvrij pálinka stoken. Populistisch hakken als met een bijl in een botanische tuin. Het uit elkaar trekken van het fijne weefsel van de samenleving, solidariteit. Wereldberoemde Hongaarse wetenschappers schreven hier al over: Ágnes Heller, János Kornai en Jenő Ranschburg. Guy Verhofstadt zei gisteren dat het Belgische voorzitterschap succesvol was omdat de taken in eigen land de aandacht van de regering niet hadden afgeleid van Europa. Nu dreigt het tegenovergestelde. De chaos en de diplomatieke puinhoop die in eigen land ontstaan, leiden de aandacht van de regering en de Europese publieke opinie af van Europa. Dat zou een grote schande zijn. Ik bedank als Hongaar voor deze schande. Het is nog niet te laat om de koers te wijzigen.</p>
    </intervention>
    <intervention id="3-055-000" speaker_id="96650" name="Lothar Bisky" is_mep="True" mode="spoken">
      <p sl="de">namens de GUE/NGL-Fractie . – Mijnheer de Voorzitter, mijnheer Orbán, ik wil kort iets zeggen over de mediawet. Veel sprekers hebben het er al over gehad maar ik zal niet herhalen wat ze hebben gezegd. Ik wil slechts een gedachte opperen: dit is geen inmenging in interne Hongaarse aangelegenheden. Ik denk – en tot dat inzicht ben ik pas laat in mijn leven gekomen – dat het de verantwoordelijkheid is van de media om diegenen met politieke en economische macht te controleren. Dat zou zo moeten blijven. Daarom mogen de media niet zelf door organen op een hoger niveau worden gecontroleerd en met een dergelijke mediaraad zou dat wel mogelijk zijn.</p>
      <p sl="de">Daarom is de samenstelling van deze mediaraad in onze ogen niet ideaal. U hebt duidelijk gezegd dat u bereid bent om dit te veranderen. Ik hoop dat u die richting zal inslaan. Voor het overige is het een Hongaarse aangelegenheid, en daar wil ik heel duidelijk in zijn. Er zijn natuurlijk andere lidstaten waarvan we over de mediawetgeving zouden kunnen spreken. Dat is geen kwestie die uniek is voor Hongarije.</p>
      <p sl="de">Wat uw plannen voor het Hongaarse voorzitterschap betreft, wil ik om te beginnen duidelijk stellen dat ik ingenomen ben met het feit dat u van de bevordering van culturele verscheidenheid een van uw belangrijkste doelstellingen hebt gemaakt. Dat vind ik zeer belangrijk. Ik kijk uit naar uw initiatieven ter bevordering van integratie, met inbegrip van de integratie van minderheden, en u hebt zelf naar Roemenië verwezen. Een Europese strategie voor een betere integratie van de Roma is een zeer belangrijke kwestie.</p>
      <p sl="de">Ten tweede ben ik blij met uw engagement in verband met de uitbreidingsonderhandelingen en het beleid met betrekking tot onze buren in het oosten. Meer Oost-Europese cultuur, geschiedkundige en sociale kennis van die regio kan alleen maar positief zijn voor de Europese Unie. Om vele redenen waar ik hier niet verder op wil ingaan, is de Europese Unie nog altijd een in de eerste plaats West-Europese instelling. Ik zou graag willen zien dat uw Raadsvoorzitterschap meer Oost-Europese invloed uitoefent.</p>
      <p sl="de">Ten derde kijk ik vol spanning uit naar de manier waarop u de aanstaande reorganisatie van het landbouw- en cohesiebeleid in goede banen zal leiden en het meerjarig financieel kader zal voorbereiden. Mijn fractie roept u op om het Europees Parlement daar ten volle bij te betrekken en wij verwachten dat u uw belofte om kleine en middelgrote ondernemingen te steunen, het milieu beter te beschermen, hulpbronnen duurzamer te gebruiken en de voedselveiligheid te verbeteren serieus neemt.</p>
    </intervention>
    <intervention id="3-056-000" speaker_id="4525" name="Nigel Farage" is_mep="True" mode="spoken">
      <p sl="en">namens de EFD-Fractie. − Mijnheer de Voorzitter, ik heet de heer Orbán welkom. Na de zes maanden durende farce van het Belgische voorzitterschap is het goed om een gekozen premier van een echt land te zien. Ik stemde van harte in met uw veroordeling van het communisme als een gevaarlijke ideologie, en constateerde dat u met trots sprak over het feit dat Hongarije het eerste land was dat de wapens opnam tegen de Sovjet-Unie.</p>
      <p sl="en">Twintig jaar nadat u het vermogen herwon om uzelf democratisch te regeren, maakt u nu deel uit van een nieuwe politieke unie die in toenemende mate gelijkenis vertoont met die oude Sovjet-Unie. U zult hier in feite veel communisten ontmoeten in de komende zes maanden, met inbegrip van de baas van de Commissie, de oude vos Barroso, die een verdediger van voorzitter Mao was. U krijgt te maken met gecentraliseerde economische planning en controle en u zult vooral de wens zien om de Europese volken een politieke unie op te leggen zonder hun toestemming.</p>
      <p sl="en">Word wakker, mijnheer Orbán! Kijk eens hoe zij u deze ochtend proberen over te halen. Zij proberen u te vertellen hoe u uw eigen land moet leiden. Zeg hun de waarheid. Sta op en vecht nog een keer voor democratie!</p>
    </intervention>
    <intervention id="3-057-000" speaker_id="96661" name="Krisztina Morvai" is_mep="True" mode="spoken">
      <p sl="hu">Dames en heren, Hongarije heeft de wereld in 1956 laten zien dat je je moet verzetten tegen onderdrukking en leugens, zelfs als dat een hopeloze onderneming lijkt. Toen was dat onze historische missie. Nu is dat ook het geval. In de wereld van nu rusten de leugen en de onderdrukking op twee pijlers. De ene is dat het mondiale grootkapitaal en de banken winst privatiseren en schade en kosten nationaliseren en dus overdragen aan brandweermannen, zusters, leraren en gepensioneerden, die het steeds zwaarder krijgen.</p>
      <p sl="hu">De andere pijler is dat men – en dan doel ik in de eerste plaats op de politici die in plaats van de belangen van de mensen te vertegenwoordigen consequent de vertegenwoordiging van het mondiale grootkapitaal en banken op zich nemen, ook hier in de Europese Unie – net doet alsof dit zo natuurlijk is of op zijn minst dat er geen andere weg is. Het Hongaarse voorzitterschap en Hongarije, mijn land, moeten laten zien dat dit niet waar is, dat de keizer naakt is. In plaats van een op winst en geld georiënteerde mentaliteit moeten we laten zien dat er ook een benadering bestaat waarin de mens en rechtvaardigheid centraal staan, waarbij we niet altijd vragen wat het beste is vanuit het oogpunt van geld en winst, maar wat het beste is vanuit het oogpunt van de mensen en rechtvaardigheid. Ik wens mijn vrijheidsminnende land, Hongarije, veel succes toe.</p>
      <a text="(Spreekster verklaart zich bereid een &quot;blauwe kaart&quot;-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="3-059-000" speaker_id="2295" name="Hannes Swoboda" is_mep="True" mode="spoken">
      <p sl="de">Mevrouw de Voorzitter, mevrouw Morvai, we hebben gisteren al een korte gedachtewisseling gehad. Ik heb twee vragen voor u. Het is niet verbazend dat u van uiterst rechts het voorzitterschap van de Raad steunt. Of dat de heer Orbán bevalt, is een andere vraag. Bent u er zich van bewust dat de Hongaarse revolutie werd gesteund door zeer veel mensen, en niet alleen door conservatieven aan de rechterkant van het politieke spectrum, zoals de heer Schulz heeft gezegd? Heeft u, mevrouw Morvai, gemerkt dat niet alleen sociaaldemocraten maar ook zeer veel burgers, waaronder de heer György Konrád en vele anderen die niets met de sociaaldemocratie te maken hebben, zich achter de kritiek op de mediawet scharen? Bent u zich daarvan bewust?</p>
    </intervention>
    <intervention id="3-060-000" speaker_id="96661" name="Krisztina Morvai" is_mep="True" mode="spoken">
      <p sl="hu">Mijnheer Swoboda, had ik tot nu toe nog kunnen denken dat de aanduidingen ‘rechts’ en ‘links’ een betekenis hebben, dan heeft anderhalf jaar in de Europese Unie mij ervan overtuigd dat dit niet meer het geval is. U aan de linkerkant vertegenwoordigt voortdurend de belangen van het grootkapitaal en banken en houdt zich er absoluut niet mee bezig wat de mensen willen. U bent uw oorspronkelijke ideeën helemaal uit het oog verloren. Vandaag kwam hier uw voorganger Marx ter sprake. Wat hij over rechtvaardigheid heeft gezegd, wordt hier nooit meer aangehaald. U bent de grootste onderdrukkers van de werkende mensen. Dat is mijn eerste opmerking. De andere is de mediawet, een binnenlandse aangelegenheid van Hongarije …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="3-061-000" speaker_id="96829" name="Ádám Kósa" is_mep="True" mode="spoken">
      <p sl="hu">Mevrouw de Voorzitter, dames en heren, allereerst bedank ik u voor de mogelijkheid om namens de Hongaarse delegatie van de Europese Volkspartij te spreken. Ik ben zelf iemand met een handicap en misschien ben ik gevoeliger dan gemiddeld voor discriminatie of een dubbele standaard. Daarom observeer ik vol bezorgdheid de politieke heksenjacht in verband met de Hongaarse mediawet, waarvan we ook vandaag in deze zaal getuige kunnen zijn. De Hongaarse Burgerlijke Liga Fidesz heeft al ettelijke malen bewezen dat ze met gemeenschappelijke Europese waarden en in het belang van persvrijheid met respect te werk gaan.</p>
      <p sl="hu">De Europese waarden staan voor verplichtingen. De komende zes maanden van het Hongaarse voorzitterschap zullen dat ook bewijzen. De doelstellingen van het voorzitterschap bewijzen dat ook. Economisch bestuur, het energiebeleid of zelfs de Roma-strategie. Deze richtingen en strategieën vormen het bewijs voor gemeenschappelijke waarden, zoals onze doelen ook gemeenschappelijk zijn om Europa sterk te maken. Europa is immers niet alleen een gemeenschap van belangen, maar ook een gemeenschap van waarden. U doet nu eigenlijk deze doelen en waarden af als minderwaardig. U wacht niet op het advies van de Europese Commissie en legt al verklaringen af, uit kwaadaardige beschuldigingen en waagt zich aan overdreven en ongefundeerde uitlatingen. Is het misschien uw bedoeling om het Hongaarse voorzitterschap daarmee te verzwakken? In feite brengt u daarmee de Europese Unie en de hele Europese Gemeenschap schade toe.</p>
      <p sl="hu">We kampen nu met onze grootste crisis en dit getuigt van een onverantwoordelijke houding. Als lid van de delegatie van de Europese Volkspartij verwerp ik dit. Ik hoop dat het Hongaarse voorzitterschap ondanks de beschuldigingen zijn werk voortzet en wel degelijk doorgaat met het programma ‘Een sterk Europa’. Ik ben het eens met de titel van het programma. Met eensgezindheid zullen we veel meer bereiken, en we moeten streven naar vooruitgang.</p>
    </intervention>
    <intervention id="3-062-000" speaker_id="23808" name="Csaba Sándor Tabajdi" is_mep="True" mode="spoken">
      <p sl="hu">Minister-president, dames en heren, het is in het belang van de Europese Unie en Hongarije en van alle Hongaarse patriotten, ongeacht politieke voorkeur, dat het Hongaarse voorzitterschap succesvol zal zijn. Dit is des te belangrijker omdat de Europese Unie met daarbinnen de eurozone zich op dit moment geconfronteerd ziet met torenhoge uitdagingen. U staat vooral bekend om uw doelgerichtheid. Ik verzoek u dit talent als fungerend voorzitter van de Europese Unie in dienst te stellen van Europa om Europa veel dynamischer en efficiënter te maken. Ik vraag u echter om daarbij ook de regels van de democratie in acht te nemen en de waarden van het Europees sociaal model te beschermen.</p>
      <p sl="hu">Helaas laat dit debat ook zien dat het begin van het Hongaarse voorzitterschap stormachtig verloopt. Minister-president, voelt u hoe groot het wantrouwen van Europa is ten opzichte van uw regering? In diverse EU-lidstaten vinden mensen ongeacht politieke kleur, de antidemocratische maatregelen van uw regering, het economische populisme, de mediawet en de toegevende houding ten opzichte van extreemrechts strijdig met de Europese normen en waarden. Het EU-voorzitterschap mag u niet vrijstellen van kritiek; u zou juist een voorbeeld moeten stellen in het naleven van de fundamentele waarden van de EU.</p>
      <p sl="hu">De beroemde uitspraak van Attila József ‘mijn boosheid is gericht op jou, niet tegen jou’, is hier van toepassing: als er gefundeerde kritiek wordt geformuleerd, richt Europa zijn boosheid op de Hongaarse regering, niet tegen haar. En deze kritiek is geenszins bedoeld voor het Hongaarse volk. Minister-president, ik wil het half jaar van het voorzitterschap als Hongaar en Europeaan trots en met opgeheven hoofd beleven.</p>
    </intervention>
    <intervention id="3-063-000" speaker_id="28242" name="Alexander Graf Lambsdorff" is_mep="True" mode="spoken">
      <p sl="de">Mevrouw de Voorzitter, mijnheer Orbán, in een artikel dat gisteren in een Duitse krant verscheen, noemt u Otto Graf Lambsdorff een van uw voorbeelden. De laatste keer dat we elkaar ontmoetten, was op zijn rouwdienst in december 2009. U nam daar als particulier persoon aan deel en dat stelden we zeer op prijs. Ik zou u willen vragen om zijn nagedachtenis te eren door bij alle maatregelen die u neemt de beginselen van de liberale constitutionele staat te respecteren, na te leven en te verdedigen.</p>
      <p sl="de">U hebt de kritiek op de mediawet met twee argumenten weerlegd. U hebt gezegd dat het om een campagne tegen Hongarije en tegen u persoonlijk gaat en dat de campagne niet concreet is. Namens de Alliantie van Liberalen en Democraten voor Europa fractie wil ik hier zeer duidelijk zeggen dat dit geen campagne is. Het is een Europese kwestie als in een lidstaat van de Europese Unie fundamentele vrijheden worden aangetast en in twijfel worden getrokken.</p>
      <p sl="de">Aan de Commissie en de heer Barroso zou ik willen zeggen dat mevrouw Kroes de kwestie juridisch moet onderzoeken. De Commissie is echter niet alleen een notariskantoor, maar ook een politiek orgaan. Het onderzoek moet ook politiek worden gevoerd, en moet snel worden voltooid.</p>
      <p sl="de">Uw tweede argument is dat de kritiek niet concreet is. Mijnheer Orbán, ik zou een paar concrete elementen willen vermelden: laster, smaad en aanzetten tot haat zijn ook in Duitsland en andere democratieën verboden. Daar hebben we het strafrecht voor. Laat het strafrecht in deze zaak zijn werk doen. Verbeter de rechtsbescherming, artikel 163, verander de samenstelling en bevoegdheden van de mediaraad, artikel 123 en 183, en nog veel andere elementen. Er zijn veel concrete punten. Ik stel voor dat u de toepassing van de wet uitstelt tot het resultaat van het onderzoek door de Commissie beschikbaar is en dat resultaat moeten we zo snel mogelijk krijgen.</p>
    </intervention>
    <intervention id="3-064-000" speaker_id="96815" name="Judith Sargentini" is_mep="True" mode="spoken">
      <p sl="nl">Voorzitter, dit Europees Parlement en de lidstaten meten met twee maten. We hebben onze mond vol over de burgerrechten en de vrije pers voor landen die nog lid willen worden van de Europese Unie, maar het lijkt niet te gelden voor de leden van deze sociëteit. Zijn de Kopenhagen-criteria voor ons állen heilig, of eigenlijk alleen maar voor nieuwe leden?</p>
      <p sl="nl">Lidstaten kijken weg. Als ik ú met rust laat, laat u mij dan met rust! Hongarije vraagt er zelfs om om met rust gelaten te worden. Dat is een rare houding voor een voorzitter van de Europese Unie. Het is uw taak, premier Orbán, om leiding te geven aan deze Europese Unie en te stimuleren dat landen zich juist wél wat van elkaar aantrekken. Terugtrekkende bewegingen horen daar niet bij.</p>
      <p sl="nl">Dan ons Parlement, het instituut dat de waarden in Europa hoog zou moeten houden. Wij doen dat niet! Voorzitter, het was me weer een genoegen om míjn waarheid en míjn uitgebalanceerde mening hier te mogen vertellen.</p>
    </intervention>
    <intervention id="3-065-000" speaker_id="96795" name="Jacek Olgierd Kurski" is_mep="True" mode="spoken">
      <p sl="pl">Mevrouw de Voorzitter, het is een goede zaak dat het voorzitterschap van de Europese Unie wordt overgenomen door een regering die zoveel steun geniet in eigen land. De Hongaarse regering kan op brede steun rekenen omdat ze de belangen van de Hongaren behartigt en omdat ze stappen neemt om Hongarije opnieuw op te bouwen na verschillende socialistische regeringen die voortdurend in schandalen waren verwikkeld en het land op de rand van een faillissement hebben gebracht. Het is echter geen goede zaak dat Hongarije aan de vooravond van zijn EU-voorzitterschap het slachtoffer is geworden van oneerlijke, ideologisch gemotiveerde aanvallen. De hele kwestie van de mediawet bewijst hoe hypocriet deze aanvallen zijn. In Polen bestaat er immers een soortgelijke mediaraad die door de huidige regeringspartij wordt gedomineerd. Dit orgaan is er vandaag verantwoordelijk voor dat tientallen personen – journalisten met conservatieve opvattingen – niet langer welkom zijn bij de Poolse openbare media en op straat worden gezet. Niemand in Europa, de heer Schulz in het minst, verdedigt deze journalisten. Dat is nu eenmaal een feit.</p>
      <p sl="pl">Hoe hypocriet deze aanval is, blijkt uit een opmerkelijke brief met kritiek aan het adres van de Hongaren die een week geleden is gepubliceerd. De brief is ondertekend door de voormalige presidenten van Tsjechië en Hongarije, evenals door de directeur van de Poolse krant Gazeta Wyborcza . Het is precies de krant Gazeta Wyborcza die ervoor zorgt dat de eigendommen van mensen met een afwijkende mening in beslag worden genomen. De waarheid luidt als volgt: de aanvallen van vandaag op Hongarije zijn niets anders dan een manier om wraak te nemen voor de invoering van een succesvol conservatisme. Mijnheer Orbán, ik hoop van harte dat uw EU-voorzitterschap even succesvol zal zijn als …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="3-066-000" speaker_id="96654" name="Jaroslav Paška" is_mep="True" mode="spoken">
      <p sl="sk">Op 1 januari nam de Hongaarse regering het voorzitterschap van de Europese Unie op zich, bij gelegenheid waarvan deze het zogeheten culturele tapijt liet leggen. Mijnheer de premier, ik zal het niet hebben over de kaart die erop staat, maar des te meer over de cultuur die u meegenomen heeft naar Brussel.</p>
      <p sl="sk">Belangrijke symbolen en portretten van persoonlijkheden waar uw volk meer dan terecht trots op is op de grond, onder talloze voeten in de openbare ruimte, vertrapt en bevuild door mensen uit heel Europa. Vindt u dat een uiting van cultuur? Is dat een waardige weergave van het trotse Hongarije?</p>
      <p sl="sk">Ik begrijp niet hoe de Hongaarse diplomatie het in haar hoofd heeft kunnen halen de symbolen van de eigen geschiedenis zo te onteren. Waarom die symbolen niet eenvoudigweg op panelen aangebracht of op de muren van dat atrium gehangen? Want kijk toch eens om u heen, Viktor, waar zijn in deze zaal de symbolen die wij hoogachten, aangebracht? Op een eervolle plaats; ze sieren de voorzitterstafel.</p>
      <p sl="sk">Ik weet dat uw land talloze problemen heeft, mijnheer de premier, maar dat betekent nog niet dat het trotse Hongaarse volk van zijn eigen regering een dusdanige minachting van zijn grote persoonlijkheden en symbolen verdient.</p>
    </intervention>
    <intervention id="3-067-000" speaker_id="96855" name="Csanád Szegedi" is_mep="True" mode="spoken">
      <p sl="hu">Minister-president, dames en heren, ik wilde eigenlijk over het Hongaarse voorzitterschap praten, maar de sprekers voor mij hebben me zo kwaad gemaakt dat ik wel een beetje moet zwichten voor de provocatie om iets over de Hongaarse mediawet te zeggen. Ook Jobbik, de Beweging voor een Beter Hongarije, heeft in Hongarije de taalwet simpelweg bestreden. Wij zijn het er ook niet mee eens. Maar nu vraag ik u, zoveel weerhanen en hypocrieten op één plaats, dat is een knap staaltje. Waar waren degenen die nu zwelgen in de rol van mensenrechtenactivisten, waar was u toen de Slowaakse taalwet werd ingevoerd? Waar was de heer Cohn-Bendit toen Hongaren in Noord-Servië door Servische extremisten werden geïntimideerd? Waar was Martin Schulz toen Hongaarse graven in Noord-Servië en Transsylvanië werden vernield? Daarom zie ik dit als dubbele standaard. Ik kan de kritiek niet accepteren die u zichzelf over de Hongaarse regering en het Hongaarse voorzitterschap veroorlooft.</p>
      <p sl="hu">In tegenstelling tot het holle gekras van de MSZMP (Hongaarse Socialistische Arbeiderspartij) of de MSZP (Hongaarse Socialistische Partij) is Jobbik altijd met positieve voorstellen gekomen. We moeten wel degelijk de kwestie van de Slowaakse taalwet te berde brengen. We moeten wel degelijk de kwestie van de intrekking van de Beneš-decreten te berde brengen. We moeten wel degelijk de territoriale autonomie van de Szeklers te berde brengen. We moeten wel degelijk te berde brengen dat zigeunercriminaliteit in Hongarije en heel Europa een halt moet worden toegeroepen en moet worden uitgeroeid, en het zou goed zijn als de Hongaarse regering zich minstens even goed zou kunnen concentreren op haar taak in eigen land door gevolg te geven aan de wil van miljoenen Hongaarse kiezers en de vorige Hongaarse dictator, Ferenc Gyurcsány, eindelijk achter de tralies te krijgen. Ik wens het voorzitterschap veel succes, want dit zijn de echte problemen.</p>
    </intervention>
    <intervention id="3-068-000" speaker_id="1928" name="Werner Langen" is_mep="True" mode="spoken">
      <p sl="de">Mevrouw de Voorzitter, mijnheer Orbán, u hebt twee moeilijke taken voor de boeg. De eerste bestaat erin om acht jaar socialistisch wanbeleid te boven te komen en Hongarije de politieke en economische stabiliteit terug te geven en de schuldenlast te reduceren. De kiezers hebben u het duidelijke mandaat gegeven om dat te doen.</p>
      <p sl="de">Uw tweede taak bestaat erin om in uw rol als fungerend voorzitter van de Raad Europa in deze moeilijke tijden te leiden en er alles aan te doen om de financiële en economische crisis te boven te komen. Het Parlement en mijn fractie zullen u daarbij actief steunen. Het doet ons plezier dat u ons vandaag geen verlanglijstje hebt gepresenteerd, zoals dat in de voorbije jaren bij veel socialistische fungerende voorzitters van de Raad het geval was, maar in plaats daarvan uw prioriteiten duidelijk hebt gemaakt.</p>
      <p sl="de">Ten derde zijn we blij dat Hongarije sinds 2004 lid van de Europese Unie is en het doet ons plezier dat de regerende partij lid is van de Fractie van de Europese Volkspartij (Christen-Democraten). De campagne in verband met de nieuwe mediawet, die gepaard gaat met oproepen tot intrekking van stemrecht krachtens artikel 7 en die hier in het Parlement op touw werd gezet, niet door u maar door de partijen die in 2010 de verkiezingen in Hongarije verloren – zij zaten daar en hier vooraan zitten zij nog altijd, althans diegenen die niet meteen naar de pers zijn gerend – is hypocriet en onverdraaglijk. Uit het onderzoek zal immers blijken dat de mediawet in Hongarije niet verschilt van die in veel andere landen.</p>
      <p sl="de">Tegen de heer Schulz, die de intrekking van de wet heeft geëist, kan ik slechts zeggen dat hij kennelijk de wet niet heeft gelezen die door een rood-groene deelstaatregering met meerderheid van de stemmen is vastgesteld. In die wet staan bepalingen met betrekking tot de oprichting van een media-autoriteit, met betrekking tot sancties en met betrekking tot meningsverscheidenheid. Dat is precies wat u doet. Deze hypocrisie mag hier in dit Parlement geen meerderheid krijgen.</p>
      <a text="(Applaus)"/>
      <a text="(Spreker verklaart zich bereid een “blauwe kaart”-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="3-069-000" speaker_id="28233" name="Rebecca Harms" is_mep="True" mode="spoken">
      <p sl="de">Mevrouw de Voorzitter, mijnheer Langen, is het zo dat de mediawetgeving van de deelstaat Noordrijn-Westfalen het toezicht op de media volledig in handen geeft van één partij? Is het zo dat de toezichthouder voor de media in de deelstaat Noordrijn-Westfalen voor een periode van negen jaar wordt benoemd? Is het zo dat in de deelstaat Noordrijn-Westfalen één partij besluit of de berichtgeving evenwichtig is of niet? Als dat zo is, dan is de situatie er dezelfde als in Hongarije. Ik denk niet dat u dat wilt. Ik zou ook willen vragen waarom mevrouw Merkel de Hongaarse wetgeving bekritiseert, want zij is lid …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="3-070-000" speaker_id="1928" name="Werner Langen" is_mep="True" mode="spoken">
      <p sl="de">Mevrouw de Voorzitter, ik krijg zeker vijf minuten van u.</p>
      <a text="(Spreker wordt door de Voorzitter onderbroken.)"/>
      <p sl="de">Ten eerste heeft mevrouw Merkel gevraagd of de wet in alle opzichten in overeenstemming is met de Europese voorschriften, en de heer Orbán heeft ermee ingestemd om, indien nodig, de bepalingen van de wet aan te passen na het onderzoek door de Commissie. Volgens mij is dat correct, eerlijk, open en fatsoenlijk ten aanzien van alle betrokkenen.</p>
      <p sl="de">Mijn tweede opmerking betreft de mediawet van de deelstaat Noordrijn–Westfalen. Paragraaf 31 verbiedt radioprogramma's om slechts een enkel standpunt weer te geven of in dienst te staan van slechts een partij, groep, belangengemeenschap, geloof of wereldbeschouwing.</p>
      <a text="(Interrupties)"/>
      <p sl="de">De wet stelt zelfs dat de deelstaatpremier de mediatoezichthouder van de deelstaat instructies kan geven en boetes tot 500 000 euro kan opleggen.</p>
    </intervention>
    <intervention id="3-071-000" speaker_id="23868" name="Monika Flašíková Beňová" is_mep="True" mode="spoken">
      <p sl="sk">Mijnheer de Voorzitter, ik zou mij graag willen richten tot de premier van de Hongaarse regering. Mijnheer Orbán, hartelijk welkom in het Europees Parlement.</p>
      <p sl="sk">Hongarije neemt het voorzitterschap op zich in allesbehalve makkelijke tijden en het programma dat u ons heeft voorgelegd zit, mag ik wel zeggen, vol grote uitdagingen. U heeft ons als Parlement meerdere malen gevraagd u te helpen bij de tenuitvoerlegging van het programma. U kunt ervan op aan, mijnheer Orbán, dat wij al het goede en Europese in uw programma zullen steunen.</p>
      <p sl="sk">In uw toespraak pleitte u echter ook voor een sterk Europa. Ik moet zeggen dat ik niet echt goed weet waar uw ‘Europeesheid’ begint en waar deze Europeesheid precies eindigt omdat ik namelijk niet echt goed kan verklaren waarom juist uw regering haar voorzitterschap aanving met een presentatie van een niet bestaand territoriaal grondgebied in plaats van als voorzittend land een nieuwe visie van Europa te ontvouwen.</p>
      <p sl="sk">Ik hoop dus van harte, mijnheer Orbán, dat de goede ‘Europeesheid’ in u zich steeds verder zal ontwikkelen, zij aan zij met de positieve ‘Hongaarsheid’ in u.</p>
    </intervention>
    <intervention id="3-072-000" speaker_id="37324" name="Adina-Ioana Vălean" is_mep="True" mode="spoken">
      <p sl="en">Mevrouw de Voorzitter, al heel lang is de Europese Unie bezig om het ene doel na het andere te stellen, maar niemand kijkt terug om te zien of al deze doelen zijn bereikt of op de juiste manier ten uitvoer zijn gelegd. Groei, banen, een burgervriendelijke Europese Unie: dit lijken allemaal eeuwige doelen te worden. Wij zijn nu op het punt gekomen waarop wij het mislukken moeten erkennen van in ieder geval enkele van onze beleidslijnen en van de one size fits all -maatregelen, die te vaak worden toegepast.</p>
      <p sl="en">Om de economische groei van de Europese Unie te stimuleren, moeten wij misschien buiten het oude stramien gaan denken en de verschillende belangen en specifieke kenmerken van onze 27 lidstaten accepteren.</p>
      <p sl="en">De Commissie stelt alleen maar coördinatie van ons economisch beleid voor en het voorzitterschap ondersteunt dit. Dit zou een val kunnen worden voor precies de economische groei die wij nastreven, met uitsluitend macro-economische en financiële doelen en beleidslijnen. Terwijl wij een incomplete interne markt hebben, ondernemingen en ondernemers die onder bureaucratie gebukt gaan en een wanordelijke arbeidsmarkt, kan de groei in de Europese Unie lijken op een walvis in een bad met barracuda’s, want dat is de wereldmarkt in de context van de huidige crisis.</p>
      <p sl="en">Wat de andere eeuwige doelen in het programma van het voorzitterschap betreft, zoals het bereiken van een gemeenschappelijk energiebeleid, is het nodig dat wij energiebelangen en -behoeften identificeren die gemeenschappelijk zijn voor alle lidstaten. Ik ben er niet van overtuigd dat de besteding van miljarden euro’s aan enorme infrastructuurprojecten het antwoord is.</p>
      <p sl="en">De heer Orbán sprak ook over uitbreiding: ik hoop dat dit niet de Hongaarse maatregel betekent om het staatsburgerschap te verlenen aan alle etnisch Hongaarse inwoners van de buurlanden. Is uitbreiding van de Europese Unie in een eurosceptische context en een economische crisis eigenlijk realistisch?</p>
      <p sl="en">Tot slot wens ik ons allemaal veel succes.</p>
    </intervention>
    <intervention id="3-073-000" speaker_id="96809" name="Peter van Dalen" is_mep="True" mode="spoken">
      <p sl="nl">Mevrouw de Voorzitter, het Hongaarse voorzitterschap is ongunstig uit de startblokken gekomen. De Hongaarse regering heeft de Europese Unie geen goed voorbeeld gegeven met de nieuwe regelgeving voor de media. Die nieuwe wet geeft een media-autoriteit zeer vergaande bevoegdheden en daardoor staat de start van het Hongaarse voorzitterschap in een bedenkelijk daglicht. Deze wet is slechts één element uit een reeks van bedenkelijke ontwikkelingen in Hongarije.</p>
      <p sl="nl">Door de dominantie van één politieke partij verstommen andere stemmen. De 17de-eeuwse Franse schrijver, Rochefoucauld waarschuwde er al voor: "slechts weinigen zijn wijs genoeg om opbouwende kritiek te verkiezen boven bedrieglijke loftuitingen". Mijn advies aan het voorzitterschap is de woorden van Rochefoucauld ter harte te nemen, zowel als EU-voorzitter als als regering van Hongarije.</p>
    </intervention>
    <intervention id="3-074-000" speaker_id="4393" name="Mario Mauro" is_mep="True" mode="spoken">
      <p sl="it">Mevrouw de Voorzitter, dames en heren, mijnheer Orbán, welkom in Straatsburg. Zoals de heer Cohn-Bendit heeft aangegeven, is iedereen hier dol op Hongarije, maar is niet iedereen even dol op de Hongaarse regering.</p>
      <p sl="it">Wij houden echter van Hongarije, wij hebben veel respect voor de Hongaarse overheid en zijn zelfs schaamteloos fan van uw partij. Waarom zijn wij fan van de Fides-partij? Omdat die partij een cruciale rol speelde bij de terugkeer van de democratie in Hongarije, na een lange en verschrikkelijke dictatuur.</p>
      <p sl="it">Wij steunen Fides omdat het al deze jaren, zowel als regeringspartij als in de oppositie, voor dezelfde waarden heeft gevochten: democratie en vrijheid. Wij steunen Fides omdat Fides vandaag de dag het ware alternatief vormt voor de populistische wind die door zoveel EU-landen waait.</p>
      <p sl="it">Wij steunen Fides ook omdat het ons, blijkens de door u aangegeven prioriteiten, doet realiseren dat de strijd voor een verenigd en vrij Europa nog niet gestreden is. Wij steunen u, mijnheer Orbán, en wij moedigen u aan, en daarmee ook Hongarije en heel Europa.</p>
    </intervention>
    <intervention id="3-075-000" speaker_id="28155" name="Edit Herczog" is_mep="True" mode="spoken">
      <p sl="hu">Mijnheer de Voorzitter, dames en heren, sinds de oprichting van de Europese Unie is energiezekerheid een van de grootste problemen en uitdagingen. We hebben lang gedacht dat het meest heikele punt de vermindering van de afhankelijkheid van energiedragers was. De economische crisis heeft echter duidelijk aangetoond dat toegankelijkheid en betaalbaarheid het belangrijkst zijn. Dit was het eerste jaar dat er in Hongarije meer mensen zijn doodgevroren in een onverwarmd huis dan op straat. Een paar dagen geleden hebben de bewoners van een flat gevraagd of hun centrale verwarming kon worden uitgeschakeld, omdat ze het niet meer konden betalen. Dames en heren, het is buitengewoon belangrijk dat we ons bezighouden met de kwestie van energiezekerheid als een van de effecten van de economische crisis, en wel tegen de achtergrond van een verouderde energie-infrastructuur.</p>
      <p sl="hu">Op de energietop is het de belangrijkste taak van het Hongaarse voorzitterschap om de fundamenten te leggen voor deze infrastructuur, niet alleen voor gas, maar ook voor elektriciteitsleidingen. We moeten niet de netwerken van het verleden verder ontwikkelen, maar zorgen voor investeerders en het vermogen om kapitaal aan te trekken voor de intelligente energienetwerken van de toekomst. De Hongaarse regering moet zien te bereiken dat alle lidstaten een grotere veiligheid van de verwerking van kernafval unaniem steunen. We moeten garanderen dat dit alles binnen betaalbare grenzen blijft. Mijnheer de Voorzitter, hier past geen heethoofdig of koelbloedig beleid, maar nuchter verstand, een duidelijke visie en een heldere blik. Wij zullen u bijstaan om deze problemen het hoofd te bieden.</p>
    </intervention>
    <intervention id="3-076-000" speaker_id="4335" name="Marielle De Sarnez" is_mep="True" mode="spoken">
      <p sl="fr">Mevrouw de Voorzitter, de bevolkingen van Europa maken een zware crisis door. Ik denk dat we juist op dit soort momenten moeten terugkeren naar de fundamentele waarden waarop Europa gestoeld is.</p>
      <p sl="fr">De eerste van die waarden is de strijd tegen elke vorm van nationalisme. Laat mij u vertellen dat het mij zorgen baart dat u, nadat u de Magyaren de Hongaarse nationaliteit heeft gegeven, het nu heeft over de mogelijkheid om hun stemrecht te geven, wat een schending is van alle internationale conventies.</p>
      <p sl="fr">De tweede van deze Europese waarden is het opkomen voor vrijheid en democratie. Wel, sinds u bent aangetreden is er een aantal maatregelen genomen die van dien aard zijn dat ze ons zorgen baren en waarover u ons wellicht een antwoord gaat geven. De macht van het constitutionele hof is aan banden gelegd, de onafhankelijkheid van de centrale bank is aangetast – wat strijdig is met het toetredingsverdrag – en u brengt een mediawet in stemming die volgens u de omzetting van een Europese richtlijn betreft, maar die in werkelijkheid een wet is waarmee de persvrijheid wordt opgeheven, zoals de Organisatie voor Veiligheid en Samenwerking in Europa onlangs heeft aangetoond.</p>
      <p sl="fr">U beweert dat uw wet overeenkomt met die van andere lidstaten, maar in welk land – ook al kan er in bepaalde landen, niet in de laatste plaats mijn eigen land, uiteraard nog de nodige vooruitgang geboekt worden – in de Unie lopen de media het risico op een boete van 700 000 euro wegens overtreding van de eis van ‘morele’ berichtgeving? Deze kwestie ligt nu in de handen van de Europese Commissie, die een principiële uitspraak moet doen die verder gaat dan uitsluitend juridische aspecten, over de vraag of deze wet de vrijheid van meningsuiting aantast. Als dat inderdaad het geval zou blijken te zijn, beschikt de Unie over instrumenten om eerbiediging van de fundamentele rechten af te dwingen. Dat is de duidelijke boodschap die wij verwachten.</p>
    </intervention>
    <intervention id="3-077-000" speaker_id="33775" name="Jean-Pierre Audy" is_mep="True" mode="spoken">
      <p sl="fr">Mevrouw de Voorzitter, Hongarije is een Europees land, dat van het Europees Parlement houdt. Hongarije heeft de heer Pál Schmitt, een uitstekend, voormalig collega van ons, tot president gekozen, en u bent zo wijs geweest om mevrouw Győri, een uitstekend, voormalig collega van ons, tot minister te benoemen.</p>
      <p sl="fr">De democratie werkt. U bent gekozen. Bravo! Europa werkt. Er is kritiek op een van uw wetten en u zegt: “Ik zal die wet aanpassen.” Er is kritiek op de toepassing van de waarden en u verklaart dat u bij de herziening van de grondwet, de oude communistische grondwet, het Handvest van de grondrechten in zijn geheel zult overnemen. Bravo! De politiek werkt. Als iemand daar nog aan twijfelde: we bevinden ons in een politiek Europa. Dat is allemaal goed nieuws.</p>
      <p sl="fr">U staat voor grote economische uitdagingen. U helpt de economie van Hongarije er weer bovenop, mijnheer Orbán. U bent waarschijnlijk de premier die we momenteel nodig hebben. Het is echter niet de eerste keer dat u dit doet. In 1998, toen u ook al premier was, heeft u dit ook gedaan.</p>
      <p sl="fr">Tot slot vraag ik nog uw aandacht voor Kroatië. U wilt dat Kroatië toetreedt. Wij zijn daar voorstander van. Ik vraag uw aandacht voor de aarzelingen onder bepaalde stromingen binnen de publieke opinie in Europa en ik verzoek u een brede publiciteitscampagne op touw te zetten om aan de Europese burger duidelijk te maken dat Kroatië aan alle toetredingscriteria voldoet en dat er geen sprake meer is van toetreding van een aantal landen als één blok, zoals het geval was net na de val van de Berlijnse muur.</p>
    </intervention>
    <intervention id="3-078-000" speaker_id="96812" name="Juan Fernando López Aguilar" is_mep="True" mode="spoken">
      <p sl="es">Mevrouw de Voorzitter, mijnheer Orbán, namens de Spaanse socialisten groet ik het Hongaarse voorzitterschap, het derde van het eerste trio voorzitterschappen, dat een nieuwe dynamiek, die is ontstaan met het Verdrag van Lissabon, heeft ingeleid. Dit vereist consistentie in het draaiboek dat de drie landen – Spanje, België en Hongarije – hebben opgesteld. Belangrijker nog is echter dat er consistentie is in de beginselen, de waarden en de doelstellingen die in het Verdrag van Lissabon zelf gesteld zijn omdat de inwerkingtreding en naleving van het Verdrag de allerhoogste prioriteit heeft.</p>
      <p sl="es">Sommige van deze gemeenschappelijke waarden en beginselen zijn opgenomen in artikel 1 bis van het Verdrag van Lissabon: zoals eerbied voor vrijheid, bescherming van minderheden en pluralisme, waaronder ook informatiepluralisme. Ik deel daarom de bezorgdheid die u ook heeft geuit ten aanzien van de zo belangrijke doelstellingen van het Hongaarse presidentschap omdat deze ontsierd kunnen worden door nationale debatten of eigenaardigheden in plaats van de aandacht te vestigen op de zaken die ons verenigen.</p>
      <p sl="es">De mediawet in Hongarije kan en mag daarom niet afgedaan worden als een kwestie van de interne markt in de nationale uitvoering van de richtlijn audiovisuele mediadiensten. Nee! Dit debat heeft niet alleen een negatieve invloed op de interne markt en Hongarije. Het heeft een negatieve invloed op de grondrechten en op de hele Unie. Ik voeg me daarom bij degenen die ervan overtuigd zijn dat we alleen uit deze crisis kunnen komen door een grotere eenheid te vormen en niet door nationalistische strijd te vergroten.</p>
      <p sl="es">Het criterium waarop het voorzitterschap beoordeeld wordt, is de bereidheid om leiderschap uit te oefenen in de uitvoering van de waarden en doelstellingen van het Verdrag van Lissabon door trouw te blijven aan de verplichtingen die het lidmaatschap van de Europese Unie met zich meebrengt.</p>
      <a text="(Spreker verklaart zich bereid een “blauwe kaart”-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="3-079-000" speaker_id="4308" name="Alejo Vidal-Quadras" is_mep="True" mode="spoken">
      <p sl="es">Mevrouw de Voorzitter, ik heb heel goed geluisterd naar de toespraak van de heer López Aguilar en ik wil hem er graag aan herinneren dat de Spaanse regering – van zijn partij – op dit moment werken aan de invoering van een staatsmediaraad en een wet tegen ongelijke behandeling en discriminatie, welke als een zwaard van Damocles boven de hoofden van mogelijke politieke tegenstanders hangen, en waarmee mogelijk ingegrepen gaat worden in de inhoud van media-uitzendingen.</p>
      <p sl="es">Mijnheer López Aguilar, voordat u anderen bekritiseert: – en ik ga nu verder niet in op de kwestie van de Hongaarse mediawet – het is niet correct om met twee maten te meten. Vergeet niet dat u ooit minister van Justitie was!</p>
    </intervention>
    <intervention id="3-080-000" speaker_id="96812" name="Juan Fernando López Aguilar" is_mep="True" mode="spoken">
      <p sl="es">Mevrouw de Voorzitter, het is niet voor het eerst dat we hier vergelijkingen horen die volledig mank gaan met aan de ene kant een wet die tot bezorgdheid heeft geleid in de gehele Europese Unie, ook bij belangrijke afgevaardigden van uw eigen politieke familie, mijnheer Vidal-Quadras, en aan de andere kant wetgeving die voldoet aan de vrijheid van meningsuiting, aan de vrije vorming van een publieke opinie in een pluralistische samenleving, en uiteraard aan informatiepluralisme. Met deze laatstgenoemde wetgeving worden audiovisuele raden opgericht die in het geheel niet de taak hebben om in te grijpen, niet in het informatiepluralisme en al helemaal niet om van tevoren de inhoud te bepalen.</p>
      <p sl="es">Dit is het geval in Spanje, en zoals veel voorbeelden die genoemd zijn in dit Parlement, hebben deze niets te maken met de kwestie waarover zoveel bezorgdheid is geuit in dit debat.</p>
    </intervention>
    <intervention id="3-081-000" speaker_id="28297" name="Jacek Saryusz-Wolski" is_mep="True" mode="spoken">
      <p sl="en">Mevrouw de Voorzitter, het Hongaarse voorzitterschap heeft nu de unieke kans om de energiezekerheid voor Europa te concretiseren. Er komen twee opeenvolgende voorzitterschappen - het Hongaarse en het Poolse - met een grote politieke vastberadenheid om alle mogelijkheden te benutten. De problemen waar wij nu voor staan zijn een consolidatie of monopolie van voorziening en doorvoer, het ontbreken van een onderling verbonden interne markt en grote kwetsbaarheid in het oosten van de Europese Unie.</p>
      <p sl="en">Wij verwachten van het Hongaarse voorzitterschap dat het de geometrie van de Europese Unie in de vorm van een driehoek zal gebruiken: een noord-zuid Baltisch-Adriatische as of corridor, met energiehavens in Polen en Kroatië, aangevuld met de Kaspische pijplijn voor directe, afzonderlijke en onafhankelijke levering aan de EU, in eerste instantie uit Azerbeidzjan en Turkmenistan. De zuidelijke corridor moet natuurlijk het Nabucco-project omvatten.</p>
      <p sl="en">De uiteindelijke uitdaging van het Hongaarse voorzitterschap is dus een nieuwe bron van energiezekerheid. De drie noodzakelijke doelen zijn het bouwen van verbindingen, het waarborgen van adequate financiering en het bevorderen van de externe dimensie van het energiebeleid van de Europese Unie. Omdat energie een publiek goed is voor de Europese Unie, moet zij Europeser worden, moet het beleid op solidariteit zijn gebaseerd en moet onze politieke wil de tenuitvoerlegging ervan waarborgen.</p>
    </intervention>
    <intervention id="3-082-000" speaker_id="35743" name="Glenis Willmott" is_mep="True" mode="spoken">
      <p sl="en">Mevrouw de Voorzitter, dit is het moment waarop wij zouden moeten debatteren over economische governance, het recht op werk en het milieu, allemaal zaken die hoog op de agenda staan, een moment waarop wij het heugelijke feit zouden moeten vieren dat Hongarije voor het eerst het voorzitterschap mag bekleden. Het doet mij echter verdriet dat het Hongaarse volk - dat zich tegen onderdrukking verzette en zo lang voor democratie vocht - nu meemaakt dat de democratie onder druk staat door de nieuwe Hongaarse mediawet en het protectionistische beleid dat tegen buitenlandse ondernemingen is gericht. Dit werpt een schaduw op wat een periode van trots voor het Hongaarse volk zou moeten zijn.</p>
      <p sl="en">Dit is een kritische tijd voor onze burgers en wij moeten doorgaan met ons hervormingsprogramma. Wij moeten echter ook waakzaam zijn en ervoor zorgen dat Europa niet terugkeert naar de donkere dagen van het verleden. We moeten elke vorm van overheidscensuur en protectionistisch beleid aan het licht brengen en ons er tegen blijven verzetten. We moeten het Hongaarse volk de hand reiken, maar kunnen geen compromissen sluiten over onze toekomstige democratie.</p>
    </intervention>
    <intervention id="3-083-000" speaker_id="28141" name="Lívia Járóka" is_mep="True" mode="spoken">
      <p sl="hu">Mevrouw de Voorzitter, minister-president, dames en heren, de lancering van de Europese strategie inzake de Roma werd voor het eerst naar voren gebracht door het Europees Parlement aan het begin van 2008, en in de drie jaar die sindsdien zijn verstreken, is uit de reeks van Europese maatregelen en documenten wel het belang gebleken van de strijd tegen de uitsluiting en diepe armoede waardoor de 12 miljoen Roma in Europa worden getroffen. Als lid van de partij Fidesz en als enige Roma-lid van het Europees Parlement vervult het me met trots dat de nieuwe Hongaarse regering de eerste was in de rij van Raadvoorzitterschappen die het engagement en de missie volledig omhelsde om een antwoord op Europees niveau te vinden.</p>
      <p sl="hu">De sociale integratie van de Roma is op dit moment een van de grootste uitdagingen in Europa, maar tegelijkertijd een van de meest veelbelovende mogelijkheden voor onze vergrijzende samenlevingen. De integratie van de Roma is namelijk niet alleen een mensenrechtelijke verplichting, maar ook een economische noodzaak. Als rapporteur van het Europees Parlement voor dit onderwerp hoop ik van harte dat het Hongaarse voorzitterschap er op basis van het verslag van het Parlement en de te verwachten mededeling van de Commissie in zal slagen om een echte communautaire strategie te voltooien die haar doelgroep bepaalt op economische en niet op etnische gronden, waarmee de uitvoering van de richtlijnen inzake gelijke kansen wordt versterkt, waarin het territoriale karakter van segregatie in aanmerking wordt genomen en waardoor de achterstandspositie van mensen in microregio’s wordt verminderd.</p>
      <p sl="hu">Minister-president, dit proces gaat om veel meer dan de Europese Roma-strategie: over wederzijds vertrouwen, over of Europa in staat is een gemeenschap van waarden op te bouwen en de strijd kan aanbinden met de uitdagingen die voor ons liggen. Ik wens u veel geluk bij deze immense uitdagingen. Taves bahtalo!</p>
    </intervention>
    <intervention id="3-084-000" speaker_id="28251" name="Jörg Leichtfried" is_mep="True" mode="spoken">
      <p sl="de">Mevrouw de Voorzitter, dames en heren, in Europa is de pers niet verplicht om een evenwichtige benadering te hanteren. In Europa hebben we persvrijheid. Als in Europa een orgaan in het leven wordt geroepen dat een zogenaamd evenwicht tot stand wil brengen door onbegrijpelijke boetes op te leggen, door een einde te maken aan het brongeheim en door een sfeer van angst te creëren, dan verwacht ik dat de Commissie, als hoedster van het Europees recht, reageert. Ze mag echter niet aarzelend reageren, niet halfhartig, niet defensief, maar snel, vastberaden en effectief. Tot dusver heeft ze dat niet gedaan.</p>
      <p sl="de">Mijnheer Orbán, de agressieve en onredelijke verdediging door uw bondgenoten heeft me niet echt overtuigd. Mijnheer Orbán, u stond bekend als liberaal. Ik kan me voorstellen dat dit niet altijd een goed gevoel is. Ik zou u echter willen vragen hoe u zich nu voelt, nu u wordt gezien als iemand die een land weg van de democratie en in de richting van totalitarisme voert?</p>
      <a text="(Interrupties)"/>
      <p sl="de">En hoe voelt het om iemand te zijn die zich moet laten verdedigen door diegenen die ginder bovenaan zitten? Dat zou ik u willen vragen.</p>
    </intervention>
    <intervention id="3-085-000" speaker_id="96903" name="Paulo Rangel" is_mep="True" mode="spoken">
      <p sl="pt">Mevrouw de Voorzitter, in de eerste plaats wil ik onderstrepen dat wij, nu wij hier vandaag in het Europees Parlement het Hongaarse voorzitterschap behandelen en wij uiteraard vrij zijn om alle mogelijke kwesties te bespreken, onze aandacht zouden moeten richten op de problemen van de Europese Unie, maar dat is niet het geval. Om onze aandacht te kunnen richten op de problemen van de Europese Unie moeten wij overigens eerst de prioriteiten van het Hongaarse voorzitterschap aandachtig lezen en vervolgens bespreken of wij er al dan niet mee akkoord kunnen gaan, in plaats van punten of kwesties te berde te brengen die op de interne aangelegenheden van Hongarije betrekking hebben en in het beste geval gereguleerd kunnen worden in het kader van normale, gezonde betrekkingen tussen de Commissie en de regering en het parlement van Hongarije.</p>
      <p sl="pt">Daarom wil ik hier zeggen dat ik bijzonder ingenomen ben met het feit dat het Hongaarse voorzitterschap, los van de voorrang die het uiteraard zal geven aan de actuele economische en financiële aangelegenheden, voor de komende zes maanden een zeer duidelijk en ambitieus programma voorlegt, waarin drie zaken die van vitaal belang zijn voor de toekomst van Europa prioritaire aandacht genieten: voedsel, dat wereldwijd een moment van ernstige crisis doormaakt; energie, dat van cruciaal belang is voor onze veiligheid en economische duurzaamheid; en water, waarover hier weinig is gezegd, maar dat de volgende uitdaging zal zijn waaraan Europa het hoofd zal moeten bieden na het voedselprobleem.</p>
      <p sl="pt">Ik hoop dat u uw doelstellingen zal kunnen verwezenlijken.</p>
    </intervention>
    <intervention id="3-086-000" speaker_id="34232" name="Kristian Vigenin" is_mep="True" mode="spoken">
      <p sl="bg">Mevrouw de Voorzitter, in 2011 zal de Europese Unie voor het eerst worden aangevoerd door twee landen uit Midden- en Oost-Europa: Hongarije en Polen. Deze beide landen hebben een speciale bijdrage geleverd aan de ontwikkeling van democratie en aan de Europese integratie, en ik vind dat de verdiensten van deze twee landen niet ondergesneeuwd mogen raken, zoals hier vandaag het geval is.</p>
      <p sl="bg">Mijnheer Orbán, ik smeek u zich te ontdoen van de schaduw die over uw voorzitterschap gevallen is. Dan zullen we aan het einde ervan kunnen zeggen dat u uw prioriteiten gehaald heeft. Ik zou willen dat we ons op die prioriteiten zouden concentreren en niet op de resoluties en acties van het Hongaarse parlement, die niet in overeenstemming zijn met de grondbeginselen van de democratie.</p>
      <p sl="bg">U kunt tijdens uw voorzitterschap op de volle steun rekenen van de socialisten en democraten bij het afronden van de onderhandelingen met Kroatië.</p>
      <p sl="bg">Ik hoor in uw voorstellen niets terug over een herziening van het nabuurschapsbeleid. Ik hoop dat u het noodzakelijke initiatief aan de dag zult leggen en ik hoop dat u Belarus in deze periode zover kunt krijgen dat het de ontwikkeling van de democratie weer op de rails krijgt.</p>
      <p sl="bg">Ik ben zo vrij om het niet met de heer Cohn-Bendit eens te zijn. Ik vind niet dat de heer Orbán vergeleken kan worden met de heer Chavez; er zijn andere ministers-presidenten in Europa die veel geschikter zijn voor die rol.</p>
    </intervention>
    <intervention id="3-087-000" speaker_id="96766" name="Ernst Strasser" is_mep="True" mode="spoken">
      <p sl="de">Mevrouw de Voorzitter, mijnheer Orbán, het klopt dat uw land veel heeft moeten ondergaan en dat uw land, u zelf en uw partij een grote bijdrage hebben geleverd tot vrede en een verenigd Europa. Als goede buur en als Oostenrijker zou ik daar op dit voor u historische ogenblik op willen wijzen.</p>
      <p sl="de">Meer banen, meer groei en meer veiligheid zijn de prioriteiten van uw voorzitterschap en die willen we graag ondersteunen. Andere prioriteiten zijn de versterking van de interne markt, vooruitgang boeken op het gebied van het energiebeleid, de Donaustrategie en het afronden van de onderhandelingen met Kroatië. Op al die gebieden willen en zullen wij u steunen.</p>
      <p sl="de">Ik wil u met name bedanken voor de manier waarop u de godsdienstvrijheid verdedigt. Het christendom is een van de hoekstenen van het Europees handelen en denken en wij hebben bijzonder veel respect voor het feit dat u in Hongarije de communistische mediawet uit 1986 hebt hervormd. Dat is belangrijk en u hebt er goed aan gedaan. Volgens ons zijn veel van de standpunten die we in deze context hebben gehoord, ook hier in het Parlement, niet correct. Sommige van die standpunten doen denken aan de sancties die in 2000 onterecht aan de Oostenrijkse regering werden opgelegd. Ik vind dat u nu net zo onrechtvaardig wordt behandeld als de Oostenrijkse regering toen.</p>
      <p sl="de">Ik zou u willen bedanken voor wat u heeft gedaan en wens het nieuwe Hongaarse voorzitterschap veel succes.</p>
      <a text="(Applaus)"/>
    </intervention>
    <intervention id="3-088-000" speaker_id="39711" name="Victor Boştinaru" is_mep="True" mode="spoken">
      <p sl="ro">Mevrouw de Voorzitter, mijnheer de premier, als Europees burger en socialist verwelkom ik uw betrokkenheid bij de uitvoering van een Donaustrategie, een samenhangende EU-strategie voor de Roma en als Roemeens burger verwelkom ik de steun van uw voorzitterschap voor mijn land en voor Bulgarije om toe te treden tot het Schengengebied.</p>
      <p sl="ro">De start van het Hongaarse voorzitterschap is echter overschaduwd door de verhitte debatten over een schandelijke wet die een smet werpt op de grondbeginselen van de Europese Unie. Deze wet lijkt te zijn opgesteld onder politieke invloed van Horthy, Kádár, Antonescu of Ceauşescu. Hij ondermijnt de Hongaarse geloofwaardigheid en het prestige als EU-lidstaat, en is een vernedering voor het Hongaarse volk, dat gewaardeerd wordt om zijn hang naar vrijheid. Deze wet is scherp bekritiseerd door de regeringen van twee grote EU-landen, Duitsland en Frankrijk, die deel uitmaken van dezelfde politieke familie. Leden van het Europees Parlement uit de Fractie van de Europese Volkspartij (Christen-Democraten) hebben deze wet bekritiseerd en ik neem aan dat zij niet op korte termijn uit de PPE-Fractie worden gezet.</p>
      <p sl="ro">We kunnen een verdere ontwikkeling in deze richting niet tolereren. Het mag zo niet doorgaan.</p>
    </intervention>
    <intervention id="3-089-000" speaker_id="96754" name="Wim van de Camp" is_mep="True" mode="spoken">
      <p sl="nl">Mevrouw de Voorzitter, door de discussie over de mediawet in Hongarije weet iedereen in Europa dat Hongarije nu de voorzitter is van de Europese Unie en dat is wel eens anders geweest. Ik denk dat het goed is dat de premier de wet heeft voorgelegd aan de Europese Commissie en wij zien vol vertrouwen het oordeel van de Europese Commissie tegemoet.</p>
      <p sl="nl">Dan de vier prioriteiten van het Hongaarse voorzitterschap. Groei en banen. Op de eerste plaats, Voorzitter, de administratieve lasten voor het midden- en kleinbedrijf. Wat gaat u concreet doen? De digitale agenda: China wacht niet op Europa. Dan, tweede prioriteit, een sterker Europa. Op dit moment, Voorzitter, staat het water ons aan de lippen in Europa. Het gaat niet meer om de stijging van de zeespiegel, maar om de stijging van het water in de Rijn, de Po en de Moezel. Ook daarvoor graag uw aandacht.</p>
      <p sl="nl">Dan, burgervriendelijkheid: wat gaan we doen met Schengen, Roemenië en Bulgarije, en de toelating van Kroatië?</p>
      <p sl="nl">Tot slot, mijnheer de voorzitter, heeft Hongarije de bedrijven van buiten een crisisbelasting opgelegd. Een belasting die in strijd is met de interne markt. Wanneer wordt die afgeschaft?</p>
    </intervention>
    <intervention id="3-091-000" speaker_id="39726" name="László Tőkés" is_mep="True" mode="spoken">
      <p sl="hu">Minister-president, met betrekking tot de mediawet wil ik graag de volgende parallel trekken: in 1956 veroordeelde de meerderheid van de communistische partijen in het Westen en zeer veel links-liberale westerse intellectuelen de Hongaarse opstandelingen en verdedigden zij de Sovjetbolsjewieken. Mutatis mutandis gebeurt er nu iets soortgelijks. Veel van onze socialistische en liberale collega’s in het Westen kiezen partij voor de ex-communisten en pseudoliberalen in plaats van voor de echte motor achter de omverwerping van het communistische regime, de aanhangers van wijlen József Antall en de vrijheidsstrijders van Viktor Orbán. Dit manifesteert zich in de context van de mediawet. Dames en heren, laten we zelfs niet per abuis de afgedankte kampioenen en erfgenamen van het verleden, de postcommunisten, verwarren met de echte en geloofwaardige linkse krachten. Ze zijn niet hetzelfde. In zijn tijd realiseerde Albert Camus zich ook wie de Sovjetstalinisten nu eigenlijk waren en wie er aan de kant van de Hongaarse vrijheidsstrijd stonden.</p>
    </intervention>
    <intervention id="3-092-000" speaker_id="2295" name="Hannes Swoboda" is_mep="True" mode="spoken">
      <p sl="de">Mijnheer de Voorzitter, mijnheer Orbán, ik ben het met betrekking tot drie onderwerpen met u eens. Het eerste onderwerp is de kwestie Kroatië. Onze benadering is dezelfde en we hopen om samen met uw minister van Buitenlandse Zaken een oplossing te vinden. Het tweede onderwerp betreft het belang van de integratie van de Roma en het derde onderwerp is het belang van de Hongaarse revolutie voor Europa.</p>
      <p sl="de">Ik kom uit Oostenrijk en ben niet ver van de Hongaarse grens geboren. Ik wist heel goed wat er bij u gebeurde, zij het dat ik het van de betere kant van de grens kon volgen. Ik kreeg twee klasgenoten die ik Duits heb geleerd. Ik ken het belang van de revolutie. Maar, dat was toch een revolutie tegen de aanspraak op macht, tegen het monopolie van de macht. Het was een revolutie voor vrijheid, ook voor de vrijheid van de media.</p>
      <p sl="de">Mijnheer Orbán, denkt u er nog eens over na of deze wet strookt met de zin, de geest en de doelstellingen van de Hongaarse revolutie. Als u de wet aan die doelstellingen aftoetst, zal u een betere wet kunnen opstellen. Daarom verzoek ik u nogmaals om bij uzelf te overwegen hoe u een betere mediawet kan schrijven die in overeenstemming is met de Hongaarse revolutie en de geest van die revolutie.</p>
      <a text="(Applaus)"/>
    </intervention>
    <intervention id="3-093-000" speaker_id="97019" name="Ivo Vajgl" is_mep="True" mode="spoken">
      <p sl="sl">Voorzitter, ik wil graag een paar woorden van aanmoediging spreken en steun betuigen aan het Hongaarse voorzitterschap en Hongarije, dat een goede buur is van Slovenië en waarmee wij veel gemeen hebben. Ik wil ook graag mijn steun betuigen aan de hoofdprioriteiten die u, meneer Orbán, vandaag hebt uiteengezet in verband met het voorzitterschap.</p>
      <p sl="sl">Hongarije kan een belangrijke bijdrage leveren aan verdere bestendiging van de stabiliteit in de regio waarin wij allemaal wonen en in het bijzonder aan de verzekering dat de regio als geheel moderne waarden omarmt en zich richt op de toekomst.</p>
      <p sl="sl">Om die reden ga ik nu iets zeggen wat u waarschijnlijk niet graag hoort. Ik denk dat Trianon het best in het verleden kan blijven. Gebruik het niet als reden om uw buren te verontrusten of oude wonden te openen. Iedereen moet met zijn geschiedenis leren leven.</p>
    </intervention>
    <intervention id="3-094-000" speaker_id="96703" name="Emilie Turunen" is_mep="True" mode="spoken">
      <p sl="da">Mijnheer de Voorzitter, ik zou graag commentaar willen geven op een kwestie die hier vanochtend al veel aandacht heeft gekregen, namelijk de mediawet in Hongarije. Deze kwestie, mijnheer Orbán, gaat niet over Hongarije of over het binnenlands beleid van Hongarije, maar over de grondrechten van de EU en onze geloofwaardigheid voor de rest van de wereld. De persvrijheid in de gehele Unie wordt bedreigd, als Hongarije een politiek benoemde mediaraad krijgt en miljoenen aan boetes moet betalen.</p>
      <p sl="da">Mijnheer Orbán, ik behoor tot een jonge Europese generatie die persvrijheid misschien altijd voor lief heeft genomen, maar vandaag begrijp ik dat persvrijheid niet vanzelfsprekend is. Het verheugt me dat u hebt beloofd de wet te herzien, voor zover deze in strijd is met de wetten en verdragen van de EU, en ik vind dat u zelfs nu reeds naar huis kunt gaan en herzieningen doorvoeren. Dat bent u verschuldigd aan allen die hebben gestreden voor de grondrechten en de persvrijheid en dat bent u verschuldigd aan mijn generatie, die nooit iets anders heeft gekend. Ik ben van mening dat de EU de democratie moet ontwikkelen en niet ontmantelen.</p>
    </intervention>
    <intervention id="3-095-000" speaker_id="4246" name="Othmar Karas" is_mep="True" mode="spoken">
      <p sl="de">Mijnheer de Voorzitter, Europa versterken betekent ook de Commissie versterken en het vangnet uitbouwen, zowel wat de financiële middelen als de inhoud betreft. Het betekent de democratie in Europa versterken en het betekent een gemeenschappelijk Europa. Europa versterken begint thuis. Help ons om in deze zes maanden een meer Europese stempel te drukken op het binnenlands beleid en om Europa niet door nationalisme te laten verzwakken.</p>
      <p sl="de">Als we Europa willen versterken, moeten we punten van overeenkomst versterken en de zwakke punten beperken. Onze sterke punten zijn hetzelfde recht, dezelfde waarden, dezelfde vrijheden, de communautaire methode, de interne markt met zijn vier vrijheden en de gemeenschappelijke munt. Partijen zijn slechts de instrumenten van de democratie en niet omgekeerd. Onze zwakke punten zijn nationalisme, egoïsme, polarisatie en protectionisme. Laten we deze zes maanden gebruiken om Europa en de gemeenschappelijkheid van Europa te versterken.</p>
    </intervention>
    <intervention id="3-096-000" speaker_id="photo_generic" name="Maroš Šefčovič" is_mep="True" mode="spoken">
      <p sl="en">vicevoorzitter van de Commissie . − Mijnheer de Voorzitter, ik wil allereerst premier Orbán bedanken voor zijn presentatie van een zeer ambitieus programma. Ik wil ook de leden bedanken voor een prettig debat en een intensieve uitwisseling van standpunten.</p>
      <p sl="en">Ik vind dat een democratisch debat de beste manier is om de beste oplossingen voor Europa te vinden. Er is echter één voorwaarde en dat is dat de gesprekspartners een gemeenschappelijk doel moeten hebben. Ik denk dat we dat doel hebben, want de meesten van ons in dit Parlement willen een sterker Europa. Het motto dat het Hongaarse voorzitterschap heeft gekozen is dus zeer goed en gepast. Namens de Commissie wil ik daarom onderstrepen dat wij de doelen van het Hongaarse voorzitterschap moeten steunen.</p>
      <p sl="en">Zoals in het debat duidelijk werd, moet er in dit halfjaar veel gebeuren. We moeten economische governance invoeren, oplossingen vinden voor de grote schuldencrisis en de EU 2020-strategie sneller ten uitvoer leggen, om maar enkele doelen op economisch gebied te noemen. We verwelkomen echter ook van harte de prioriteit van het Hongaarse voorzitterschap om een betere oplossing te vinden voor de integratie van de Roma alsmede de focus op de Donau-strategie.</p>
      <p sl="en">Ik wil graag iets zeggen over de kwestie van het doeltreffender integreren van de Roma in de Europese Unie. Zoals u weet werken wij aan een zeer breed programma om in de lidstaten het besef te vergroten en een gecoördineerde dialoog te bevorderen over de mogelijkheden die de communautaire fondsen bieden. Na Hongarije in 2009 en Roemenië in 2010 zal de focus dit jaar zijn gericht op Slowakije en Bulgarije. Ik denk dat wij, samen met u en het Hongaarse voorzitterschap, in april het nieuwe communautaire kader voor nationale strategieën voor de integratie van de Roma kunnen aanbieden.</p>
      <p sl="en">Ik wil reageren op de opmerkingen van de heer Cohn-Bendit, omdat ik het heel belangrijk vind om nu duidelijk te laten zien dat de Europese Unie achter Tunesië en zijn volk staat. Ik wil vooral mijn respect tonen voor de moed die alle Tunesiërs de afgelopen dagen hebben laten zien. Ik ben er zeker van dat de Europese Unie de Tunesiërs zal steunen in hun vreedzame en democratische aspiraties.</p>
      <p sl="en">De nieuwe regering van nationale eenheid moet de wensen van de Tunesische samenleving daadwerkelijk vertegenwoordigen. Zij moet het land door een vreedzame en democratische overgang loodsen en vroegtijdige verkiezingen organiseren. Ik wil dit Parlement ervan verzekeren dat wij klaarstaan om directe hulp te bieden bij het voorbereiden en organiseren van het verkiezingsproces en om permanente steun te bieden voor een echte democratische overgang. Als daarom gevraagd wordt, dan zijn wij ook bereid de Tunesische autoriteiten te helpen met het bieden van zaken waar dringend behoefte aan is.</p>
      <p sl="en">In antwoord op de verzoeken om snelle actie van de Commissie inzake de mediawet wil ik de geachte leden laten weten dat wij een intensief en voortdurend debat voeren met de Hongaarse autoriteiten, zowel op politiek niveau als op het niveau van deskundigen. De Commissie zal deze week een toelichtingsbrief naar Boedapest sturen met het verzoek om verdere uitleg te geven. Ik wil nogmaals benadrukken dat wij, rekening houdend met de complexiteit van deze kwestie, zeer snel te werk gaan. Ik herhaal ook wat voorzitter Barroso zei: dat wij zeer bemoedigd zijn door de politieke toezegging van premier Orbán om de wet zo nodig aan te passen.</p>
      <p sl="en">Wij vertrouwen er volledig op dat Hongarije alle noodzakelijke stappen zal ondernemen om te waarborgen dat de nieuwe mediawet ten uitvoer wordt gelegd met volledige eerbiediging van de Europese waarden inzake mediavrijheid, de relevante communautaire wetgeving en het Europees Verdrag tot bescherming van de rechten van de mens. De Commissie zal wat dit betreft volledig in overeenstemming met haar rol als hoedster van de Verdragen optreden.</p>
      <p sl="en">Ik wil tot slot uitspreken dat wij het volste vertrouwen hebben in het engagement en het enthousiasme van het Hongaarse voorzitterschap. We hebben gezien hoe gedegen de Hongaarse autoriteiten zich op deze taak hebben voorbereid en zij zullen in dit belangrijke halfjaar een krachtig voorzitterschap zijn. We zijn van mening dat we samen het Europese project verder kunnen brengen. Ik ben er zeker van dat het Europees Parlement dit werk zal steunen en zijn bijdrage zal leveren in een geest van loyale samenwerking. Het is duidelijk dat we dit halfjaar veel vooruitgang moeten boeken met het oog op onze topprioriteiten.</p>
      <p sl="en">Ik wens het voorzitterschap het allerbeste voor de komende zes maanden. Wij kijken ernaar uit om met elkaar samen te werken ten behoeve van Europa.</p>
      <a text="(Applaus)"/>
    </intervention>
    <intervention id="3-097-000" speaker_id="photo_generic" name="Viktor Orbán" is_mep="True" mode="spoken">
      <p sl="hu">fungerend voorzitter van de Raad. – Mijnheer de Voorzitter, allereerst wil ik de Parlementsleden bedanken die ons in dit spannende en waardevolle debat hebben vereerd met hun bijdrage. Dit debat was te waardevol om met een kort antwoord van één minuut op de aangevoerde argumenten te reageren. Ik zal de tijd in de gaten houden, maar op een paar vragen moet ik toch echt antwoord geven.</p>
      <p sl="hu">Eerst zet ik de pet op van Hongaarse minister-president. Staat u mij toe mijn verbazing uit te drukken dat zo veel serieuze en respectabele mensen die hier hebben gesproken, zich vergissen in de feiten. Het zou onwaardig en vernederend zijn, niet alleen voor u maar ook voor mij, als ik met een volledige lijst zou komen, beginnend bij de heer Schulz, met alle fouten in de feiten die zijn genoemd met betrekking tot de Hongaarse mediawet en de Hongaarse democratie. Alleen om duidelijk te maken wat voor feitelijke vergissingen u maakt, noem ik één voorbeeld: in de Hongaarse mediawet kan onevenwichtigheid niet worden gesanctioneerd en hiervoor kan geen enkele geldboete worden opgelegd. Waar protesteert u dan tegen? En zo zou ik nog wel even door kunnen gaan. Daarom wil ik u duidelijk maken dat ik het betreur dat u zo lelijk bij de neus bent genomen en u hebt laten bedriegen. Ik zie nu dat ik in dit debat niet eens mag hopen op een redelijke behandeling, en ik moet er maar op vertrouwen dat de Europese Commissie in staat zal zijn om een onpartijdige en neutrale resolutie op te stellen die ik overigens van mijn kant graag accepteer, waarna ik te werk zal gaan volgens de genoemde procedure.</p>
      <p sl="hu">Desalniettemin wil ik u eraan helpen herinneren dat ik de gedachte van fractievoorzitter Schulz dat het Hongaarse voorzitterschap niet op grond van het gepresenteerde programma zal worden beoordeeld, maar op grond van het resultaat, een waardevolle bijdrage vind. Ik kan u alleen maar aanraden om ditzelfde principe toe te passen bij de Hongaarse mediawet die nu een aantal weken van kracht is. Ik stuur u graag Duitstalige excerpten uit Hongaarse kranten, en u zult zien dat de vurige betogen van de heer Cohn-Bendit onschuldige babygeluidjes zijn vergeleken bij wat de Hongaarse kranten schrijven. Tot zover dus de objectiviteit.</p>
      <p sl="hu">Aan de andere kant wil ik de critici van de mediawet erop attenderen dat we in de eenentwintigste eeuw leven. Hoe stelt u het zich voor dat wie dan ook in Hongarije of in enig ander Europees land in staat zou zijn de vrijheid van meningsuiting te onderdrukken in het internettijdperk? In de Hongaarse verkiezingscampagne hebben we de verkiezingen grotendeels gewonnen op het oncontroleerbare internet en Facebook. Hoe stelt u het zich voor dat het in de eenentwintigste eeuw mogelijk is om de vrije stroom van meningen te beperken? Ik sta versteld over hoe zeer u in het verleden leeft.</p>
      <p sl="hu">Op vergelijkbare wijze wil ik uw aandacht vestigen op het interessante gegeven dat de mediawet waartegen u bezwaar maakt, de wet inzake de pers uit 1986 buiten werking heeft gesteld die door het communistische regime was aangenomen en waarin tot het moment dat onze mediawet van kracht werd, kranten konden worden opgeheven door ze uit het register te schrappen. Hiertegen heeft nooit iemand de afgelopen twintig jaar bezwaar aangetekend, terwijl dit toch behoorlijk antidemocratisch was. Daarom raad ik u aan om in dit debat over de mediawet terug te keren naar het nuchtere verstand en rationele argumenten.</p>
      <p sl="hu">Tegelijkertijd, dames en heren, wil ik u informeren over het feit dat in tegenstelling tot een deel van de hier geventileerde meningen in Hongarije de rechtsstaat momenteel opnieuw wordt opgebouwd. Ik wil u laten weten dat u hier weliswaar de afgelopen jaren geen debatten over hebt gevoerd, maar dat in Hongarije de afgelopen jaren de geheime inlichtingendiensten voor politieke doeleinden werden gebruikt, waarover nu gerechtelijke processen worden gevoerd. In Hongarije werd de politie ingezet tegen een vredige massa, waarover nu strafprocessen worden gehouden. In Hongarije werd publieke informatie vervalst en daarom bevindt onze economie zich nu in haar huidige toestand. In Hongarije wordt momenteel de rechtsstaat sterker gemaakt, na een beleid dat de rechtsstaat ten gronde heeft gericht en waartegen u om de een of andere reden nooit bezwaar hebt gemaakt. Helaas moet ik, als ik naar de discussie over de mediawet luister, constateren dat eigenlijk niet de mediawet het probleem is voor u, maar de omstandigheid dat het Hongaarse volk in Hongarije een in Europa ongekende solidariteit heeft getoond en met een tweederde meerderheid heeft gekozen voor een politieke kracht. Dit is ongetwijfeld een spannende en interessante kwestie en ik ben ervan overtuigd dat dit ten gunste van Europa kan worden aangewend.</p>
      <p sl="hu">Aangezien de heer Lambsdorff ook een persoonlijke opmerking heeft geplaatst, wil ik ook daar graag op reageren. Mijnheer Lambsdorff, ik spreek u toe zoals de ene Europeaan de andere toespreekt, zoals een Hongaar een Duitser toespreekt. Uw mediawet is geen jota democratischer dan de nieuwe Hongaarse mediawet, en als u dat in twijfel trekt, doet u dat dan in een objectief debat. Ik accepteer noch van de Duitsers, noch van iemand anders dat alleen omdat we veertig jaar onder het juk van een dictatuur hebben geleefd een willekeurig iemand nu zou twijfelen aan het democratische engagement van het Hongaarse volk.</p>
      <p sl="hu">De mediawet mag en moet uiteraard ook bekritiseerd worden, en dat vind ik ook natuurlijk, maar een volk beledigen gaat te ver. Ik wil graag duidelijk maken dat het in twijfel trekken van het democratische engagement van het Hongaarse volk en de Hongaarse regering een belediging is voor het Hongaarse volk … (luidkeelse interrupties, applaus) . Staat u mij toe dat ik verwijs naar de toespraak waarin Hongarije ervan werd beschuldigd zich te bewegen in de richting van een dictatuur. Ik heb dit hier met mijn eigen oren gehoord. Waar protesteert u tegen? Ik heb dit hier met mijn eigen oren gehoord. Er werd gedreigd dat Hongarije de kant van een dictatuur op gaat. Dit is een regelrechte belediging van het Hongaarse volk. Ik moet zeggen dat ik mijn land, Hongarije, altijd zal verdedigen. Dit heeft niets te maken met de mediawet.</p>
      <p sl="hu">Voor de Europese kwesties zet ik, als u dat toestaat, nu ook mijn andere pet op. Ik vind de kwestie van een obligatiemarkt die fractievoorzitter Verhofstadt heeft aangekaart, belangrijk, en ik wil graag zeggen dat het Hongaarse voorzitterschap de ontwikkeling daarvan noodzakelijk en op lange termijn zelfs onvermijdelijk acht. Daarom steunen wij het Europese beleid waardoor Hongarije, de lidstaten van de Europese Unie binnen de eurozone en de gehele Europese Unie deze richting op wordt gestuurd. Ik wil u op één ding attent maken: we moeten onze eigen regeringen, de nationale regeringen ervan overtuigen dat ze de totstandbrenging van een euro-obligatiemarkt niet mogen gebruiken om te besparen op structurele hervormingen. Daarom moeten we eerst structurele hervormingen doorvoeren, en ik denk dat daarna de invoering van de obligatiemarkt mogelijk wordt.</p>
      <p sl="hu">Wat betreft de Tunesische kwestie wil ik u mededelen dat we voortdurend overleg plegen met de externe vertegenwoordiging, en ook buiten Europa steunen we alle democratische ambities en bewegingen, en dat zullen we samen met de externe vertegenwoordiging met voldoende nadruk duidelijk maken. Aan de andere kant kan deze kwestie niet tegenover de voorbeelden van christenvervolging worden gesteld die zich wereldwijd aandienen. Beide problemen moeten worden aangepakt.</p>
      <p sl="hu">Dames en heren, ten slotte waren er diverse sprekers te horen die zich zorgen maakten over het feit dat het Hongaarse voorzitterschap een stormachtig begin heeft gekend, aangezien dit nadelig zou kunnen zijn voor ons EU-voorzitterschap. Graag wijs ik u erop dat dit uitsluitend van u afhangt. Wij van onze kant, en ik persoonlijk zijn bereid om tijdens het Hongaarse voorzitterschap deze beide lijnen van het debat met aandacht te volgen en te voeden. Als u het dus nodig vindt om tijdens het Hongaarse voorzitterschap te debatteren over Hongarije, maar ook over het Europees beleid, wil ik bij dezen aangeven dat wij daartoe bereid zijn en dat wij deze situatie geenszins ongemakkelijk vinden. We zijn er niet blij mee dat de kritische meningen over Hongarije interfereren met Europese beleidskwesties, maar we vinden de situatie niet onnatuurlijk. Ook Europa kent een democratie en we voeren hier democratische debatten.</p>
      <p sl="hu">Ik heb nooit gedacht dat het Hongaarse voorzitterschap een eenvoudige triomftocht zou zijn, zoals bij een schoonheidswedstrijd wanneer de modellen paraderen en iedereen alleen maar applaudisseert. Dat heb ik nooit gedacht! Ik ben me ervan bewust dat we serieuze, politieke debatten zullen voeren. Ik ben daar klaar voor, wat het onderwerp ook is, en ik kan u verzekeren dat Hongarije en het Hongaarse voorzitterschap over voldoende kracht beschikken om zowel het debat over Hongarije als over EU-kwesties met het benodigde gewicht en de benodigde kracht tot een goed einde te brengen, en geen enkele aanval op de binnenlandse politiek of de Hongaarse zaak zal ons ervan afbrengen om ons EU-programma en onze prioriteiten uit te voeren zodat dit een succesvol voorzitterschap kan worden. Het is mijn doel om van dit half jaar, dat het moeilijkst dreigt te worden in de geschiedenis van de Europese Unie, een van de meest succesvolle zes maanden te maken. Ik dank u voor uw aandacht.</p>
    </intervention>
    <intervention id="3-098-000" speaker_id="28269" name="De Voorzitter" is_mep="True" mode="spoken">
      <p sl="nl">Overeenkomstig het Reglement mogen verklaringen betreffende een persoonlijk feit aan het eind van een debat worden afgelegd. De heer Schulz heeft het woord gevraagd voor een persoonlijk feit.</p>
      <a text="(Afkeurend gemompel)"/>
      <p sl="nl">Dames en heren, we handelen in overeenstemming met het Reglement, dat door ons samen is goedgekeurd.</p>
    </intervention>
    <intervention id="3-099-000" speaker_id="1911" name="Martin Schulz" is_mep="True" mode="spoken">
      <p sl="de">Mijnheer de Voorzitter, mijnheer Orbán, u heeft zich tot mij persoonlijk gericht. U heeft zich ook tot enkele andere Parlementsleden gericht. In verband met de opmerkingen die het Hongaarse volk en u als vertegenwoordiger van het Hongaarse volk betreffen, zou ik u voor de komende zes maanden enkele ideeën willen meegeven. De heer Cohn-Bendit heeft in zijn persoonlijke biografie beschreven wat zijn relatie is met het Hongaarse volk. In mijn fractie zijn er Parlementsleden die in Communistische gevangenissen hebben gezeten. In mijn fractie is er een Parlementslid, de heer Miguel Angel Martínez Martínez, die in Spanje is gefolterd wegens zijn oppositie tegen het Franco-regime. Wij, u en iedereen van ons die hier zit, hebben een gemeenschappelijke taak, namelijk het verdedigen van de democratie, bijvoorbeeld tegen het soort mensen dat ons momenteel met hun geroep onderbreekt.</p>
      <p sl="de">Niemand die kritiek uit op een wet, beledigt het Hongaarse volk. Van een ding kunt u zeker zijn: alle leden aan de linkerkant van dit Parlement, en met name mijn fractie, beloven u dat waarden zoals vrijheid, democratie en gerechtigheid onze gemeenschappelijke waarden zijn. Als wij van mening zijn dat een wet die waarden met de voeten treedt, dan bekritiseren we die wet, maar dat betekent niet dat we het Hongaarse volk bekritiseren.</p>
      <a text="(Applaus)"/>
      <p sl="de">Als we dat allemaal ter harte nemen, dan, mijnheer Orbán, gebeurt er iets wat zowel u als wij nodig hebben. We kunnen geen succesvol Europa creëren als u Europa ontleedt. Wij kunnen slechts slagen als de soevereine lidstaten en de Unie als gemeenschap samenwerken. Speel ze niet tegen elkaar uit. In de komende zes maanden hebt u slechts één rol: die van fungerend voorzitter van de Raad. Wij willen dat u samen met ons de waarden van Europa verdedigt en wij willen niet dat u Hongarije uitspeelt tegen de Europese Unie!</p>
      <a text="(Applaus)"/>
    </intervention>
    <intervention id="3-100-000" speaker_id="28269" name="De Voorzitter" is_mep="True" mode="spoken">
      <p sl="nl">Mijnheer Schulz, dank u wel. Mijnheer de premier, dank u wel voor uw komst en voor uw toespraak. Mijnheer Cohn-Bendit, vraagt u ook het woord voor een persoonlijk feit?</p>
    </intervention>
    <intervention id="3-101-000" speaker_id="1934" name="Daniel Cohn-Bendit" is_mep="True" mode="spoken">
      <p sl="fr">Mijnheer de Voorzitter, dames en heren, er zijn momenten in de geschiedenis – dat kan ik u in alle talen verzekeren – dat bepaalde grenzen niet overschreden mogen worden.</p>
      <p sl="fr">Mijnheer Orbán, u bent trots op het Hongaarse volk en met recht, maar in de democratie geldt één ding, van Tocqueville tot en met alle theoretici van de democratie: “De meerderheid heeft niet altijd de waarheid in pacht.”</p>
      <a text="(Spreker wordt door de Voorzitter onderbroken)"/>
    </intervention>
    <intervention id="3-102-000" speaker_id="28269" name="De Voorzitter" is_mep="True" mode="spoken">
      <p sl="nl">Mijnheer Cohn-Bendit, het is de bedoeling dat u alleen een verklaring betreffende een persoonlijk feit aflegt.</p>
    </intervention>
    <intervention id="3-103-000" speaker_id="1934" name="Daniel Cohn-Bendit" is_mep="True" mode="spoken">
      <p sl="fr">Kan het nu eens stil zijn daarboven? Als mijnheer Orbán hier in dit Parlement beweert …</p>
      <a text="(Rumoer in de zaal)"/>
      <p sl="fr">U mobiliseert extreemrechts? Gelijk heeft u.</p>
      <p sl="fr">Als hij hier in dit Parlement beweert dat we hier iets tegen het Hongaarse volk hebben gezegd, dan is dat nationaal-populisme; dat wil zeggen dat men niet echt over de inhoud wil praten, maar liever mensen tegen elkaar opzet. Dat is de Europese Unie onwaardig, mijnheer Orbán. U heeft ons uitgenodigd met u te eten. Maar ik heb geen trek meer. Ik ga niet met u eten. Het is schandalig wat u gedaan heeft!</p>
    </intervention>
    <intervention id="3-104-000" speaker_id="28497" name="Gerard Batten" is_mep="True" mode="spoken">
      <p sl="fi">Mijnheer de Voorzitter, ik neem het woord volgens dezelfde regel, welke regel het dan ook is, die de heer Cohn-Bendit zojuist gebruikte. Ik wil enige opheldering krijgen en u weet veel meer van het reglement van orde dan ik. De enige regel die ik ken met betrekking tot persoonlijke mededelingen is regel 151, waarin staat dat sprekers zich moeten beperken tot mededelingen over zichzelf. Volgens welke regel mocht de heer Schulz spreken? Volgens welke regel mag de heer Cohn-Bendit spreken in deze omstandigheden? Zijn alle parlementsleden gelijk of zijn sommige parlementsleden meer gelijk dan anderen?</p>
      <a text="(Applaus)"/>
    </intervention>
    <intervention id="3-105-000" speaker_id="28269" name="De Voorzitter" is_mep="True" mode="spoken">
      <p sl="nl">Dames en heren, laten wij ons houden aan de feiten. De heer Orbán wendde zich rechtstreeks tot de heer Schulz om zijn bezorgdheid erover te uiten dat diens woorden weleens krenkend zouden kunnen zijn voor de Hongaarse natie. Dat heeft hij tot uitdrukking gebracht.</p>
      <p sl="nl">De punten die in deze Kamer aan de orde zijn gesteld, zijn opgehelderd. Laten wij ons waardig blijven gedragen. Het Hongaarse voorzitterschap heeft een belangrijke presentatie gehouden. Wij hebben het programma van het Hongaarse voorzitterschap goedgekeurd en aangenomen en wij hebben kennis kunnen nemen van een aantal zeer positieve voornemens van Hongarije voor de komende zes maanden. Dat is voor ons allen buitengewoon belangrijk. Laten wij nogmaals uiting geven aan onze goedkeuring, en laten wij na het debat op bedaarde wijze elk onze gescheiden wegen bewandelen. Dit was een zeer serieus debat. Overeenkomstig het Reglement heb ik de afgevaardigden die het woord vroegen voor een persoonlijk feit, laten spreken. Ik bedank de heer Orbán voor zijn toespraak, zijn deelname aan onze vergadering en de presentatie van het activiteitenprogramma van het Hongaars voorzitterschap van de Raad.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-106-000" speaker_id="1759" name="Dominique Baudis" is_mep="True" mode="written">
      <p sl="fr">De komende zes maanden gaat u het voorzitterschap van de Raad op zich nemen, en er staan u vele uitdagingen te wachten. U stelt het herstel uit de crisis bovenaan uw prioriteitenlijstje. Ik ben ervan overtuigd dat de instellingen en de lidstaten onder uw voorzitterschap in goede verstandhouding zullen blijven samenwerken. Het is onze plicht ervoor te zorgen dat de solidariteits- en stabilisatiemechanismen, die hun nut al hebben bewezen, op de lange termijn blijven voortbestaan.</p>
      <p sl="fr">Om onze doelen te bereiken, moeten we ook de nadruk leggen op de hervorming van het internationale financiële systeem. Wij Europeanen hebben steeds voorop gelopen bij de regulering van en het toezicht op de financiële markten. Het Franse voorzitterschap van de G20 is een kans die we moeten aangrijpen. Het verenigde Europa moet zijn buitenlandse partners het goede voorbeeld geven.</p>
      <p sl="fr">Het Europees nabuurschapsbeleid is een belangrijk instrument binnen het buitenlandbeleid van de Unie. Dankzij dit instrument onderhouden we stabiele betrekkingen met onze naaste buurlanden. Het bevorderen van het oostelijk partnerschap, dat een van uw prioriteiten is, mag niet ten koste gaan van het mediterrane partnerschap. De Unie voor het Middellandse Zeegebied is momentum aan het verliezen en verdient net zo goed onze aandacht. Europa hecht daar nog steeds sterk aan. Wat denkt u te doen om dit nieuw leven in te blazen?</p>
    </intervention>
    <intervention id="3-107-000" speaker_id="28257" name="Ivo Belet" is_mep="True" mode="written">
      <p sl="nl">Voorzitter, collega's, het is goed dat de Hongaarse premier hier duidelijk heeft benadrukt dat hij bereid is de nieuwe mediawet bij te sturen, als de EU daarom vraagt. De Europese Commissie moet nu in alle onafhankelijkheid haar werk kunnen doen. Dat is de enige manier om los te komen van de partijpolitieke spelletjes. Mediapluralisme en persvrijheid zijn fundamentele waarden in Europa. Alle EU-lidstaten, niet alleen Hongarije, hebben zich formeel geëngageerd om deze te respecteren. Dat staat zo geschreven in het EU-Verdrag en er zijn formele afspraken over binnen de Raad van Europa. Wij vertrouwen erop dat ook de Hongaarse regering hierover geen enkele twijfel zal laten bestaan.</p>
    </intervention>
    <intervention id="3-108-000" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Ik wil Hongarije welkom heten, dat aan zijn eerste voorzitterschap van de Europese Unie begonnen is. Hongarije neemt het roer over van de oude lidstaat België en begint zijn voorzitterschap in een nogal moeilijke tijd, omdat niet alle lidstaten van de Europese Unie zich even goed herstellen van de economische en financiële crisis. Bovendien zijn meer inspanningen nodig om de crisis volledig te boven te komen en daarom sta ik achter de prioriteiten die Hongarije geeft aan stabilisatie van de Europese economie en aan uitbreiding van de EU, energie en integratie van de Roma. Ik zou ook de aandacht willen vestigen op het feit dat de richtlijn inzake zwangerschapsverlof, die door de lidstaten is verworpen, dringend dient te worden herzien, om nog maar te zwijgen over de antidiscriminatierichtlijn, die nog steeds wordt tegengehouden door de Raad. Deze wetgeving is heel belangrijk voor de Europese burgers, en daarom moet over deze voorstellen zo spoedig mogelijk een besluit worden genomen. Voorts zou ik het land dat het voorzitterschap bekleedt, dringend willen verzoeken om meer aandacht te besteden aan de modernisering van het hoger onderwijs, om werkloosheid onder jongeren tegen te gaan. Ik ben verheugd dat Hongarije in zijn programma kinderarmoede tot een van zijn prioriteiten verheft, maar ik zou er bij het voorzittende land op willen aandringen om op dit gebied concrete maatregelen te treffen en in samenwerking met de Europese Commissie het initiatief te nemen tot een strategie of een wetgevingsvoorstel inzake kinderarmoede. Ik wens Hongarije dus een succesvol voorzitterschap in de komende zes maanden en hoop dat het zich zal inzetten voor verbetering van de situatie voor de Europese burgers en het waarborgen van hun rechten en vrijheden.</p>
    </intervention>
    <intervention id="3-108-500" speaker_id="1289" name="Proinsias De Rossa" is_mep="True" mode="written">
      <p sl="en">De door het Hongaarse parlement aangenomen mediawet is duidelijk in strijd met artikel 11 van het Handvest van de grondrechten van de Europese Unie, dat vrijheid van meningsuiting en van informatie garandeert. De toezichthouder op grond van deze Hongaarse wet heeft de taak om te zorgen dat journalistieke berichtgeving ‘evenwichtig’ is. Dit kan de persvrijheid ernstig belemmeren en de weg vrijmaken voor arbitraire oordelen. Bovendien bestaat dit toezichthoudend orgaan uit gekozen leden van de enige regeringspartij. Een dergelijke samenstelling is geen enkele garantie voor de objectiviteit van de beslissingen van de toezichthouder of zijn onafhankelijkheid van de Hongaarse regering. Ik roep de Europese Commissie op om onmiddellijk een juridische analyse uit te voeren van deze wet en de uitvoering ervan en om, indien nodig, maatregelen te nemen tegen Hongarije om te zorgen dat deze wet wordt gewijzigd en op een lijn komt met de grondbeginselen van de Europese Unie.</p>
    </intervention>
    <intervention id="3-109-000" speaker_id="4466" name="Ilda Figueiredo" is_mep="True" mode="written">
      <p sl="pt">Helaas heeft premier Orbán dit debat op de slechtst mogelijke manier geopend. Hij is zijn toespraak begonnen met een anticommunistische uitval in een poging om de aandacht af te leiden van het feit dat hijzelf in hoge mate verantwoordelijk is voor de verslechtering van de economische situatie in Hongarije en de exponentiële toename van de werkloosheid en de armoede waarvan het land thans het slachtoffer is en om niet te hoeven erkennen dat er sprake is van schendingen van de democratie, de vrijheid van meningsuiting, de rechten van vakverenigingen en andere sociale en arbeidsrechten, samen met schendingen van de persvrijheid en fundamentele mensenrechten.</p>
      <p sl="pt">Wij maken ons ernstige zorgen over de loop der dingen in de Europese Unie. Het Hongaarse voorzitterschap heeft geen geloofwaardige oplossingen aangedragen voor deze problemen, waarvan ook in andere EU-landen sprake is. Integendeel, premier Orbán heeft zijn autoritaire standpunten herbevestigd en heeft de nadruk gelegd op enerzijds de liberalisering van de financiële markten en anderzijds de structurele hervormingen die gericht zijn op een volledige verwezenlijking van de doelstellingen van het kapitalisme dat de Europese Unie belijdt.</p>
    </intervention>
    <intervention id="3-110-000" speaker_id="28377" name="Lidia Joanna Geringer de Oedenberg" is_mep="True" mode="written">
      <p sl="pl">In 2011 zullen we ons met tal van belangrijke thema’s bezighouden, zoals de richtlijn betreffende consumentenrechten, regelgeving inzake financiële diensten en intellectuele eigendom of de voorbereiding van de toekomstige financiële vooruitzichten 2014-2020. Met het oog op het voorgaande hoop ik dat het Hongaarse voorzitterschap en het Poolse voorzitterschap, dat daar onmiddellijk op volgt, hun steentje zullen bijdragen tot de verwezenlijking van deze specifieke projecten, door onze eeuwenoude vriendschap ten dienste te stellen van een vruchtbare samenwerking in het kader van de Europese Unie.</p>
      <p sl="pl">Jammer genoeg werd de start van het Hongaarse voorzitterschap onmiskenbaar overschaduwd en gedomineerd door de controversiële mediawet die onlangs door dit land werd aangenomen. De EU-instellingen konden niet langer stilzwijgend toekijken als gevolg van de brief die door een groot aantal Europese intellectuelen aan Brussel werd gericht. Uit de informatie die op dit ogenblik beschikbaar is, blijkt dat bepaalde bepalingen uit de Hongaarse wet, onder meer met betrekking tot de procedures voor het benoemen en ontslaan van de leden van de nationale media- en telecommunicatieautoriteit en met betrekking tot de omvang van de bevoegdheden van dit orgaan, twijfel kunnen doen rijzen over de onafhankelijkheid van de Hongaarse media.</p>
      <p sl="pl">De scherpe reactie van mijn fractie, de Fractie van de Progressieve Alliantie van Socialisten en Democraten in het Europees Parlement, is evenwel geen kritiek aan het adres van het Hongaarse volk, maar aan dat van het land dat het EU-voorzitterschap waarneemt. Er is geen tijd te verliezen. Deze kwestie moet zo spoedig mogelijk worden opgehelderd, zowel in het belang van Hongarije als in dat van de hele Europese Unie, zodat we ons in de eerste plaats kunnen concentreren op de meest urgente problemen waarmee de hele Unie te kampen heeft.</p>
    </intervention>
    <intervention id="3-111-000" speaker_id="4429" name="Robert Goebbels" is_mep="True" mode="written">
      <p sl="fr">De heer Orbán noemt zichzelf democraat. Elke zichzelf respecterende democraat moet kritiek op zijn of haar politiek handelen kunnen verdragen. Maar als de premier van Hongarije elke kritiek op zijn politiek kwalificeert als een aanval op het Hongaarse volk, begaat hij een grote vergissing. Met deze nationalistische poging om het debat naar zijn hand te zetten, betoont hij zich een weinig geloofwaardige democraat.</p>
    </intervention>
    <intervention id="3-112-000" speaker_id="96832" name="Kinga Göncz" is_mep="True" mode="written">
      <p sl="nl">Niemand ontkent dat het Hongaarse voorzitterschap stormachtig begon. Ik hoopte dat een overtuigende introductie van de Hongaarse minister-president in Straatsburg de zorgen zou wegnemen. Ik vind het jammer dat dit niet is gebeurd. Viktor Orbán heeft zich niet aan de fracties van het Europees Parlement gepresenteerd als een Europees politicus die naar consensus zoekt en compromissen sluit, maar als een ’strijder’ die een populistische en nationalistische toon aanslaat, die ’het Hongaarse volk beschermt’ tegen ’aanvallen’. Maar noch het Hongaarse volk, noch de Hongaarse regering is beledigd in het Parlement. Des te meer kritiek werd er gespuid over de verontrustende maatregelen van Fidesz, onder andere over de mediawet. Het waren vooral de eurosceptici en de sprekers van extreemrechts die een beledigende toon aansloegen en die zich in opvallende eensgezindheid honend uitlieten over de critici van de Hongaarse regering. Ik vind het jammer dat de uitvoering van het programma van het Hongaarse voorzitterschap in gevaar kan worden gebracht door de maatregelen van de regering die een bedreiging vormen voor de rechtsstaat. Wat voor vervolg het stormachtige begin krijgt, zal, in tegenstelling tot de waarschuwing van Viktor Orbán, niet van het Europees Parlement afhangen, maar van het feit of Fidesz en zijn leider bereid en in staat zijn om de Europese waarden te respecteren in hun beleid, zowel in eigen land als op het Europese toneel. De minister-president kan namelijk niet twee petten opzetten – die van regeringsleider voor gebruik in eigen land en die van fungerend voorzitter in Europa – maar slechts één: die van een politicus die onze gemeenschappelijk uitgedragen principes en waarden overal voor ogen houdt.</p>
    </intervention>
    <intervention id="3-113-000" speaker_id="23805" name="Zita Gurmai" is_mep="True" mode="written">
      <p sl="en">Ik ben er trots op dat mijn land op dit moment voorzitter is van de Raad. In plaats van het gebrek aan democratische betrokkenheid van de regering-Orbán wil ik graag de totale afwezigheid vermelden van genderkwesties in de prioriteiten van het voorzitterschap.</p>
      <p sl="en">Er is slechts een relevante verwijzing naar het probleem en dat is niet veel, in een tijd waarin vrouwen in Europa worden bedreigd door de nasleep van een verwoestende economische crisis, met torenhoge werkloosheid, en waarin behoudende regeringen snijden in sociale dienstverlening en ongunstige belastingstelsels invoeren. Sociale insluiting, demografische uitdagingen enzovoort zijn belangrijke kwesties, maar de situatie van vrouwen moet apart worden beoordeeld omdat hun problemen en behoeften verschillen van die van mannen; op de arbeidsmarkt en in verband met pensioen- en zorgstelsels, belastingstelsels enzovoort.</p>
      <p sl="en">Ik roep Hongarije op om niet bang te zijn de invloed van het roulerende voorzitterschap ten gunste van vrouwen aan te wenden. Zorg ervoor dat de Raad de richtlijn inzake zwangerschapsverlof aanneemt zoals het Parlement heeft gestemd, geef betere garanties voor rechten op het gebied van seksuele en reproductieve gezondheid (om te beginnen in Hongarije, uiteraard), geef bij de uitvoering van de Europa 2020-strategie aandacht aan genderkwesties en lobby voor een EU-begroting die daar eveneens rekening mee houdt.</p>
    </intervention>
    <intervention id="3-114-000" speaker_id="96807" name="Ivailo Kalfin" is_mep="True" mode="written">
      <p sl="bg">Ik wil de heer Orbán feliciteren met het begin van het Hongaarse voorzitterschap van de EU. We wensen u allemaal een succesvol voorzitterschap toe. Het is begrijpelijk dat deze wens vooral sterk aanwezig is bij de nieuwe lidstaten. Een van de prioriteiten van het Hongaarse voorzitterschap is de uitbreiding van het Schengengebied. Dat is een kwestie die van bijzonder groot belang is voor de Bulgaarse socialisten en voor alle Bulgaarse burgers. De Bulgaarse autoriteiten hebben er vanaf de eerste dag van het lidmaatschap van de EU aan gewerkt, om van Bulgarije een betrouwbare buitengrens van de EU te maken. Nu, begin 2011, is deze missie bijna volbracht. Ik verwacht van het Hongaarse voorzitterschap dat het uiterlijk medio 2011 met een resolutie komt van de Europese Raad voor toetreding van Bulgarije en Roemenië tot het Schengengebied. Als in de komende weken aan de laatste nog uitstaande technische vereisten is voldaan, zal de Europese Raad moeten besluiten Bulgarije en Roemenië te laten toetreden tot het Schengengebied, zonder verdere politieke voorwaarden op te leggen.</p>
    </intervention>
    <intervention id="3-115-000" speaker_id="28424" name="Tunne Kelam" is_mep="True" mode="written">
      <p sl="en">Ik roep het Hongaarse voorzitterschap op om te kijken naar de problematiek van vrij verkeer in het onderwijs en op de arbeidsmarkt. Vandaag de dag zijn er veel obstakels voor de wederzijdse erkenning van kwalificaties van onderwijsinstellingen uit verschillende lidstaten of ervaring op verschillende arbeidsmarkten.</p>
      <p sl="en">De Commissie is bezig met een beoordeling van de vooruitgang op onderwijsgebied. Ik roep het Hongaarse voorzitterschap op om te zorgen dat dit probleem ook in de Raad op serieuze wijze wordt behandeld. Het is nodig om de lidstaten te overtuigen het eens te worden over eenvoudiger procedures voor het erkennen van onderwijskwalificaties, ongeacht het land waar deze zijn verkregen.</p>
      <p sl="en">Ik ben verheugd dat het Hongaarse voorzitterschap vaart wil maken met de totstandkoming van een geïntegreerde Europese gaspijplijn, waardoor een einde moet komen aan de geïsoleerde positie van een aantal lidstaten, waaronder Estland, Letland en Litouwen.</p>
      <p sl="en">Ik wil het nieuwe voorzitterschap eraan herinneren dat het Europees Parlement twee belangrijke documenten heeft aangenomen over energiesolidariteit en -veiligheid die door de Raad moeten worden uitgevoerd. Ik hoop dat de Raad van februari het eens zal worden over een Europese energiestrategie. Deze strategie moet ook een plan bevatten voor het energienetwerk voor de Baltische Zee.</p>
    </intervention>
    <intervention id="3-116-000" speaker_id="96788" name="Krzysztof Lisek" is_mep="True" mode="written">
      <p sl="pl">Ik sta volledig achter de pro-Europese prioriteiten van het Hongaarse voorzitterschap die sterk in de lijn liggen van de belangen van de Europese Unie als geheel. Ik vertegenwoordig het land dat na Hongarije het EU-voorzitterschap op zich zal nemen en ik wil van de gelegenheid gebruik maken om te onderstrepen dat wij nauw zullen samenwerken met het Hongaarse voorzitterschap. Goede samenwerking zal zorgen voor een vlotte overdracht van het voorzitterschap binnen het Pools-Cypriotisch-Deense voorzitterstrio.</p>
      <p sl="pl">Ik ben bijzonder verheugd over de verklaring van Hongarije over de inspanningen die het land wil leveren om het Oostelijk Partnerschap en het Europees nabuurschapsbeleid te bevorderen. Daarnaast wil ik mijn tevredenheid uitspreken over het feit dat de uitbreiding van de Europese Unie tot de prioriteiten van het Hongaarse voorzitterschap behoort. Het feit dat Hongarije en Polen vergelijkbare standpunten hebben over de uitbreiding van de Unie zal ons allicht helpen om tijdens het Poolse voorzitterschap op dit gebied voor continuïteit te zorgen. Ik hoop dat de top van het Oostelijk Partnerschap in mei meer zal zijn dan de samenvatting van de uitvoering van dit initiatief gedurende de afgelopen twee jaar en dat de top ook concrete resultaten zal opleveren op het vlak van visumvrij reizen, handel en energie.</p>
      <p sl="pl">Net als het Hongaarse voorzitterschap is Polen ervan overtuigd dat de Europese Unie behoefte heeft aan een gemeenschappelijke aanpak op het gebied van vrijheid en rechtvaardigheid. Met het oog hierop dient de bescherming van persoonsgegevens te worden versterkt en moeten de burgerrechten en gemeenschappelijke waarden in de gehele Europese Unie worden bevorderd. Het duurzame gebruik van natuurlijke hulpbronnen is een van de prioriteiten. Dit betekent dat we de doelstellingen van de vorige EU-voorzitterschappen van Spanje en België verder moeten nastreven en dat we oog hebben voor de omvangrijke inspanningen die de Commissie op dit vlak heeft geleverd. Het is van vitaal belang dat bij de geplande maatregelen rekening wordt gehouden met de verschillende voorwaarden en mogelijkheden in de afzonderlijke lidstaten.</p>
    </intervention>
    <intervention id="3-117-000" speaker_id="96823" name="Petru Constantin Luhan" is_mep="True" mode="written">
      <p sl="ro">Mijn gelukwensen voor Hongarije met dit programma, dat prioriteit geeft aan economische groei en de wereldwijde positie van Europa. Een van de belangrijkste dossiers op de agenda van het voorzitterschap is de uitbreiding van het Schengengebied door het toelaten van Roemenië en Bulgarije. Toetreding tot het Schengengebied is een verplichting, die Roemenië met volledige verantwoordelijkheid is aangegaan. We hebben aanzienlijke inspanningen geleverd om de buitengrens van de EU veilig te maken en Roemenië is klaar om het Schengenacquis toe te passen, zoals bevestigd door de rapporten over de toetreding van mijn land tot het Schengengebied. Roemenië moet eerlijk worden beoordeeld, aan de hand van dezelfde criteria als voor de landen die voor ons tot het Schengengebied zijn toegetreden. Ik vertrouw op de steun van het Hongaarse voorzitterschap in dezen.</p>
    </intervention>
    <intervention id="3-117-500" speaker_id="33982" name="Marian-Jean Marinescu" is_mep="True" mode="written">
      <p sl="ro">Ik wil u bedanken voor uw steun aan Bulgarije en Roemenië om toe te treden tot het Schengengebied. Het is waar dat er, zoals u zei, zeer grote inspanningen zijn geleverd. Roemenië heeft zich grote financiële en menselijke inspanningen getroost. De met de hulp van de Frans-Duitse EADS-groep geïnstalleerde systemen zijn de meest moderne in de Europese Unie. Ik ben ervan overtuigd dat bijvoorbeeld de zeegrenzen van Roemenië veel beter beschermd zijn dan vergelijkbare grenzen in andere lidstaten.</p>
      <p sl="ro">Alle evaluatierapporten voor Roemenië zijn positief. Roemenië voldoet aan alle Schengenvereisten. Het is dan ook normaal om een antwoord te verwachten dat strookt met de EU-regels. In dit proces is de steun van het Hongaarse voorzitterschap vereist.</p>
      <p sl="ro">Een ander belangrijk thema op de agenda van het voorzitterschap heeft betrekking op de bevordering van de Donaustrategie. De Donaustrategie is een gezamenlijk project, waarbij alle partners hun toezeggingen moeten nakomen om te zorgen dat het werk wordt uitgevoerd en dat de aangenomen doelstellingen worden gehaald. Er moet een programma worden uitgevoerd voor het toepassen van de strategische prioriteiten, zonder dat er extra middelen worden toegevoegd aan de bestaande begrotingslijnen. De geoormerkte middelen moeten worden aangevuld door bijdragen van de betrokken staten en door de mogelijkheid om ongebruikte middelen uit andere segmenten opnieuw toe te wijzen.</p>
    </intervention>
    <intervention id="3-118-000" speaker_id="96838" name="Cristian Dan Preda" is_mep="True" mode="written">
      <p sl="ro">Ik verwelkom het feit dat het Hongaarse voorzitterschap van de Raad van de Europese Unie in zijn zesmaandelijkse programma zijn steun heeft uitgesproken voor de toetreding van Roemenië en Bulgarije tot het Schengengebied, als een daadwerkelijke prestatie van Europese integratie voor de burgers van de Unie. Volgens het document dat premier Viktor Orbán heeft gepresenteerd, verklaart het Hongaarse voorzitterschap het volgende: “Wij willen deze twee lidstaten toelaten tot het Schengengebied zodra zij aan alle voorwaarden voldoen.” Deze verklaring wordt gegeven op een moment waarop de discussie over toetreding tot het Schengengebied van beide landen, die in 2007 zijn toegetreden tot de EU, van een strikt technische op een politieke toon overgaat. Er wordt al gesproken over uitstel, zelfs als volledig aan de technische eisen wordt voldaan. Daarom denk ik dat we ons moeten inspannen om het vertrouwen te vergroten. Dialoog is daarvoor een essentieel hulpmiddel. Zonder dialoog zullen de Europeanen uit Bulgarije of Roemenië zich nog steeds buitengesloten en gediscrimineerd voelen. Zitten we echt te wachten op tweederangs Europese burgers?</p>
    </intervention>
    <intervention id="3-119-000" speaker_id="96789" name="Joanna Senyszyn" is_mep="True" mode="written">
      <p sl="pl">Sport is een van de prioriteiten van het Hongaarse voorzitterschap. Dit is zeer belangrijk nieuws voor de sportwereld en vooral voor de miljoenen Europeanen die op amateurniveau sport en recreatieve lichamelijke activiteiten beoefenen. Ondanks het nieuwe juridische kader is er amper vooruitgang geboekt inzake het scheppen van betere voorwaarden voor de financiering van sportevenementen in Europa. Aan amateursport wordt in het publieke debat en bij sociaal onderzoek nauwelijks aandacht besteed. De rol van sport op amateurniveau bij het voorkomen van ziekten en het verbeteren van de leefomstandigheden en de levenskwaliteit van de Europeanen wordt onderschat. De voordelen van regelmatige lichaamsbeweging kunnen in vier categorieën worden onderverdeeld: voordelen voor de gezondheid, sociale voordelen, economische voordelen en politieke voordelen. Dankzij de beoefening van amateursport kunnen tal van beleidsdoelstellingen worden bereikt, zoals het bevorderen van gezondheid en cultuur, onderwijs, sociale integratie, het tegengaan van discriminatie, het terugdringen van criminele activiteiten en het bestrijden van drugsverslaving. Sport draagt ook bij tot een vermindering van de kosten voor gezondheidszorg.</p>
      <p sl="pl">Met het oog hierop zou ik het Hongaarse voorzitterschap attent willen maken op schriftelijke verklaring 62/2010 van het Europees Parlement over meer steun van de Europese Unie voor amateursporten, die ik mede heb opgesteld. Deze verklaring bewijst dat we veel belang hechten aan sport en dat we ons inzetten voor de verbetering van de levenskwaliteit van de inwoners van Europa. In deze verklaring vragen we om in de mededeling over sport de nodige aandacht te besteden aan amateursporten en om zorg te dragen voor voldoende financiële middelen voor het sportprogramma van de EU. Meer steun van de Europese Unie voor amateursporten is immers synoniem met het bevorderen van een gezondere levensstijl voor miljoenen Europeanen.</p>
    </intervention>
    <intervention id="3-119-500" speaker_id="23787" name="Czesław Adam Siekierski" is_mep="True" mode="written">
      <p sl="pl">Dit voorzitterschap staat volledig in het teken van het motto 'een Sterk Europa'. De crisis en de besluiten die tot dusver op het niveau van de lidstaten zijn genomen, maken duidelijk dat er niet minder, maar meer Europa nodig is om de huidige uitdagingen het hoofd te bieden. Het bestrijden van de crisis, het aanpakken van het probleem van de overheidsschulden van de lidstaten en het uitwerken van nieuwe maatregelen om de stabiliteit in de eurozone te verzekeren en het economisch bestuur te versterken, zouden onze voornaamste prioriteiten moeten zijn. Het Hongaarse voorzitterschap zet in op de 'menselijke factor' en in het bijzonder op een toename van de werkgelegenheid. Europa streeft naar duurzame groei, die moet worden gegarandeerd door het scheppen van nieuwe banen en door sociale integratie. In het licht van de toenemende behoefte om de gasvoorziening veilig te stellen, moeten we zo spoedig mogelijk stappen ondernemen om tot een gemeenschappelijk energiebeleid te komen. Volgens mij is het positief dat in het activiteitenprogramma ook het regionale aspect tot uiting komt. Het gaat onder meer om de strategie voor het Donaugebied, een Europese Roma-strategie en kwesties in verband met het Oostelijk Partnerschap. Er wordt eveneens overwogen om het Schengengebied uit te breiden met Roemenië en Bulgarije. Dit is van fundamenteel belang omdat alle EU-lidstaten dezelfde rechten moeten hebben. Mogelijk kunnen de toetredingsonderhandelingen met Kroatië nog tijdens het Hongaarse voorzitterschap worden afgerond. Een verantwoord uitbreidingsbeleid moet zorgen voor stabiliteit, vrede en cohesie op het Europese continent. Het referentiepunt voor de werkzaamheden van het Belgische voorzitterschap was Europa, in de ruimste zin van het woord. Dit betekent echter niet dat de nationale benadering waarvoor Hongarije waarschijnlijk zal kiezen, niet verenigbaar of zelfs in strijd is met de benadering van de Gemeenschap.</p>
    </intervention>
    <intervention id="3-120-000" speaker_id="39724" name="Csaba Sógor" is_mep="True" mode="written">
      <p sl="nl">Naar aanleiding van het Hongaarse voorzitterschap maakten verscheidene mensen bezwaar tegen het tapijt dat als gezicht van het voorzitterschap wordt gebruikt, en dan vooral het deel van de landkaart waarop de gebeurtenissen van 1848 te zien zijn. Het gaat om de kaart van Europa in 1848. Hierop is onder andere te zien dat Hongarije al in 1848 streed voor de vrijheid van de mensen die er woonden, ook voor persvrijheid. Als Hongaar uit Transsylvanië hoor ik nu bij Roemenië. Als inwoner van dit land wil ik graag iets zeggen over het uitbreidingsproces van het Schengengebied. De twaalf lidstaten die als laatste zijn toegetreden, namen deel aan de bouw van een gemeenschappelijk Europa in de hoop dat voor hen dezelfde rechten en verplichtingen zouden gelden als voor de oude lidstaten. Roemenië dacht ook dat na naleving van de juiste technische criteria het land op het van tevoren bepaalde tijdstip deel kon uitmaken van het Schengengebied zonder binnengrenzen. Nu gaan er toch stemmen op dat bepaalde lidstaten naast de van tevoren vastgelegde criteria aanvullende voorwaarden willen stellen aan Roemenië. Ik vraag het Hongaarse voorzitterschap er alles aan te doen om onze gemeenschappelijke regels te respecteren en de tegenstanders te wijzen op de enorme negatieve gevolgen van hun standpunt, want het behoud van de geloofwaardigheid van de EU is in het belang van ons allemaal, van alle 27 regeringen. Ten slotte nog een opmerking over het tapijt: tapijten zijn nuttige benodigdheden, ze bewijzen ons een dienst en je kunt er ook je voeten op vegen. Het geeft aan dat het motto ‘Een sterk Europa’ van het Hongaarse voorzitterschap voor dienstbaarheid staat. Daarin zijn wij, Roemeense, Slowaakse, Europese minderheden ook partners.</p>
    </intervention>
    <intervention id="3-121-000" speaker_id="96860" name="Michèle Striffler" is_mep="True" mode="written">
      <p sl="fr">Het Hongaarse voorzitterschap komt op een voor Europa cruciaal moment, in een tijd waarin sommige landen nog steeds te kampen hebben met een ernstige economische en sociale crisis. De stabiliteit van de euro moet een van de prioriteiten van het Hongaarse voorzitterschap zijn en ik twijfel er geen moment aan dat de Raad er alles aan zal doen om monetaire speculatie te bestrijden en dat er grote vooruitgang geboekt zal worden op het terrein van Europees economisch bestuur.</p>
      <p sl="fr">Ten tweede verwacht ik van het Hongaarse voorzitterschap dat ze er alles aan zal doen om, in samenwerking met de andere Europese instellingen, een echte Europese strategie voor de integratie van de Roma te ontwikkelen. Het invoeren van een dergelijke strategie vind ik van groot belang en ik hoop dat het Hongaarse voorzitterschap deze kwestie zal aanpakken.</p>
      <p sl="fr">Tot slot wil ik uitdrukking geven aan mijn solidariteit met de Hongaarse regering, in verband met de controverse die tijdens de eerste dagen van het Hongaarse voorzitterschap is ontstaan, in het bijzonder rondom de mediawet. Niemand trekt in twijfel dat Hongarije een democratie is en de heer Orbán heeft aangegeven dat hij bereid is de wet aan te passen als de Commissie laat zien dat deze in strijd is met het Europees recht. Ik roep eenieder op zijn verantwoordelijkheid te nemen en een einde te maken aan deze zinloze controverse.</p>
    </intervention>
    <intervention id="3-122-000" speaker_id="96974" name="Nuno Teixeira" is_mep="True" mode="written">
      <p sl="pt">Hongarije bekleedt het voorzitterschap van de Europese Unie op een moment dat de economische en sociale crisis nog steeds voortduurt. De basispunten van het programma van het laatste land dat samen met Spanje en België deel uitmaakt van de voorzitterschapstrojka zijn economisch herstel, integratie van de Roma, de energiestrategie, het uitbreidingsproces en de betrokkenheid van de burgers bij het Europese integratieproces. Voor wat betreft het economisch herstel staan de institutionalisering van het Europees financieel stabilisatiemechanisme en het Europees Semester in het programma als essentieel aangemerkt. Ik ben van oordeel dat het van buitengewoon belang is om de samenwerking en de coördinatie op economisch niveau aan te zwengelen als middel om het concurrentie- en innovatievermogen van Europa te verbeteren en op die manier toekomstige crises te voorkomen en/of te voorzien. De nieuwe vervoersstrategie voor de periode 2011-2020 zal worden aangenomen, samen met de amendementen op de richtlijn betreffende het vervoersnet, wat essentieel is voor de voltooiing van de interne markt en de sociale, economische en territoriale samenhang. Wegvervoer, scheepvaart op de binnenwateren van de Europese Unie en de toepassing van het Galileo-systeem zijn andere kwesties die besproken zullen worden. Het regionale beleid tekent zich opnieuw af als de horizontale pijler die de gehele Hongaarse strategie ondersteunt en in staat is om te voorzien in geïntegreerde oplossingen voor de economische crisis en de regionale ongelijkheden. De toekenning van het meerjarig financieel kader vanaf 2014 profileert zich als het voornaamste discussiepunt van het Hongaarse voorzitterschap.</p>
    </intervention>
    <intervention id="3-122-500" speaker_id="36281" name="Silvia-Adriana Ţicău" is_mep="True" mode="written">
      <p sl="ro">Het Hongaarse voorzitterschap van de Raad van de Europese Unie heeft als brede doelstelling een versterking van de institutionele, economische, sociale en politieke aspecten van de Unie geformuleerd. Het Hongaarse voorzitterschap van de Raad heeft zich ook verbonden aan het aannemen en lanceren van de tenuitvoerlegging van de EU-Donaustrategie. Dit zal een zeer belangrijke rol spelen in alle staten langs de Donau en zal het Europese integratieproces op de Westelijke Balkan helpen bestendigen.</p>
      <p sl="ro">We wachten met belangstelling op de publicatie van het ‘Witboek betreffende het vervoersbeleid van de Europese Unie voor 2011-2020’, een belangrijk gebied voor economische ontwikkeling en de economische en sociale cohesie van de Unie.</p>
      <p sl="ro">Gezien het feit dat de debatten over de financiële vooruitblik zijn begonnen, roepen we het Hongaarse voorzitterschap op om de debatten binnen de Raad over dit document te versnellen, zodat in het TEN-T-herzieningsproces rekening kan worden gehouden met de uitkomst daarvan.</p>
      <p sl="ro">Aangezien een op de zes mensen in de EU blootstaat aan het risico op armoede, roepen wij de Raad op om armoedebestrijding als hoofdprioriteit te beschouwen en hier specifieke maatregelen voor aan te nemen.</p>
      <p sl="ro">Ik verwelkom verder de intentie van het Hongaarse voorzitterschap om politieke overeenstemming te bereiken over vaststelling van een Europees kader voor integratie van de Roma, evenals de beoogde opstelling van de Europese strategie inzake handicaps.</p>
    </intervention>
    <intervention id="3-122-750" speaker_id="96773" name="Rafał Trzaskowski" is_mep="True" mode="written">
      <p sl="pl">Een sterk Europa, de totstandkoming van een efficiënt economisch bestuur in de EU en het zoeken van toenadering tot de buurlanden van de Unie zijn enkele prioriteiten van het Hongaarse voorzitterschap. Het spreekt vanzelf dat het voorzitterschap bij zijn werkzaamheden met betrekking tot deze onderwerpen op onze steun kan rekenen. Het is voor ons eveneens van bijzonder belang dat het voorzitterschap werk wil maken van een nauw partnerschap met het Europees Parlement. Als Parlementslid dat zich vooral bezighoudt met institutionele vraagstukken enerzijds en als vertegenwoordiger van het land dat na Hongarije het roer van de Unie zal overnemen anderzijds, zou ik nog een kwestie onder de aandacht willen brengen. Het Hongaarse voorzitterschap is uiterst belangrijk, niet alleen wegens zijn prioriteiten die sterk aansluiten bij die van het Poolse voorzitterschap, maar ook omdat dit nog steeds een overgangsvoorzitterschap is. In het Verdrag van Lissabon wordt de rol van het voorzitterschap weliswaar beperkt, maar deze rol is nog niet volledig ingevuld. Het is nu de laatste kans om dat te doen. Over welke instrumenten Polen tijdens het volgende voorzitterschap zal kunnen beschikken, hangt af van de positie die Hongarije tijdens deze zes maanden in de institutionele puzzel van de Europese Unie zal weten te bemachtigen. Met het oog hierop zal ik het werk van het voorzitterschap met nog meer belangstelling volgen.</p>
    </intervention>
    <intervention id="3-123-000" speaker_id="97016" name="Angelika Werthmann" is_mep="True" mode="written">
      <p sl="de">Hongarije neemt de fakkel van België over als fungerend voorzitter van de Raad. Dat zijn twee lidstaten waartussen de verschillen niet groter zouden kunnen zijn. De ene is het prototype van een traditioneel Europese staat en de andere een land dat zijn weg in Europa nog aan het zoeken is. Ik hoop dat het Hongaarse raadsvoorzitterschap de door België ingeslagen weg, waarbij de klemtoon op het gemeenschappelijk belang van Europa ligt, verder zal bewandelen. Het Hongaarse voorzitterschap heeft een omvangrijke lijst met prioriteiten voorgesteld. Als een manier om de EU dichter bij de burgers te brengen, heeft Hongarije zichzelf ten doel gesteld om het Handvest van grondrechten te implementeren. Dat zou wel eens ‘interessant’ kunnen worden, aangezien Hongarije momenteel felle kritiek oogst vanwege zijn nieuwe mediawet, die indruist tegen artikel 11 van het Handvest van de grondrechten van de Europese Unie. Als lid van de Begrotingscommissie heb ik met name belangstelling voor de ontwikkelingen op het gebied van versterkt financieel toezicht en van het permanent crisismechanisme. België heeft het goede voorbeeld gegeven en het pad geëffend om bijzondere aandacht aan sociale kwesties te geven. Laten we hopen dat Hongarije dat voorbeeld volgt.</p>
    </intervention>
  </section>
  <section id="creitem6" title="6. Stemmingen">
    <intervention id="3-126-000" speaker_id="4544" name="De Voorzitter" is_mep="True" mode="spoken">
      <p sl="nl">Wij gaan nu over tot de stemming.</p>
      <a text="(Uitslagen en nadere bijzonderheden betreffende de stemmingen: zie notulen)"/>
    </intervention>
  </section>
  <section id="creitem7" title="6.1. Rechten van patiënten bij grensoverschrijdende gezondheidszorg (A7-0307/2010, Françoise Grossetête) (stemming)"/>
  <section id="creitem8" title="6.2. Vrijwillige partnerschapsovereenkomsten FLEGT (stemming)"/>
  <section id="creitem9" title="6.3. Overeenkomst EU-Kameroen inzake wetshandhaving in de bosbouw (A7-0371/2010, Yannick Jadot) (stemming)"/>
  <section id="creitem10" title="6.4. Overeenkomst EU-Republiek Congo inzake wetshandhaving in de bosbouw (A7-0370/2010, Yannick Jadot) (stemming)"/>
  <section id="creitem11" title="6.5. Tussentijdse partnerschapsovereenkomst tussen de EG en de staten in de Stille Oceaan (stemming)"/>
  <section id="creitem12" title="6.6. Tussentijdse partnerschapsovereenkomst tussen de EG en de staten in de Stille Oceaan (A7-0365/2010, David Martin) (stemming)"/>
  <section id="creitem13" title="6.7. Internationale adoptie in de Europese Unie (stemming)"/>
  <section id="creitem14" title="6.8. Stabilisatie- en associatieovereenkomst EG-Servië (B7-0021/2011&#10;) (stemming)">
    <intervention id="3-136-000" speaker_id="97017" name="Ulrike Lunacek" is_mep="True" mode="spoken">
      <p sl="en">Mevrouw de Voorzitter, ik wil graag een mondeling amendement inbrengen op amendement 4 van mevrouw Brantner en mijzelf, waarbij het laatste gedeelte wordt geschrapt. De tekst moet zijn: “Roept Servië op om de dialoog met Kosovo aan te gaan zonder te verwijzen naar nieuwe onderhandelingen over de status van Kosovo”.</p>
      <p sl="en">Ik hoop dat u dit wilt steunen.</p>
    </intervention>
    <intervention id="3-137-000" speaker_id="2229" name="Bernd Posselt" is_mep="True" mode="spoken">
      <p sl="de">Mevrouw de Voorzitter, ik zou slechts willen aanbevelen om hier in de gegeven omstandigheden voor te stemmen.</p>
    </intervention>
    <intervention id="3-139-000" speaker_id="23691" name="Jelko Kacin" is_mep="True" mode="spoken">
      <p sl="en">Mevrouw de Voorzitter, gezien het belang van de mensenrechten zou ik graag willen dat amendement 8 bij hoofdelijke stemming in stemming wordt gebracht. Het heeft betrekking op de verrassende en ongelukkige beslissing van de Servische regering om de ceremonie voor de Nobelprijs voor de vrede in Oslo niet bij te wonen. Het amendement prijst tegelijkertijd de beslissing van de Servische ombudsman om de ceremonie bij te wonen namens het Servische volk. Het is een boodschap voor Servië en voor alle toekomstige kandidaat-lidstaten dat aan mensenrechten niet getornd kan worden.</p>
      <p sl="en">Om bredere steun voor dit amendement te krijgen, wil ik graag een zeer kort mondeling amendement inbrengen, een compromis in feite, dat oorspronkelijk is voorbereid door mevrouw Maria Eleni Koppa. Ik wil het woord ‘aanvankelijk’ toevoegen tussen ‘de regering’ en ‘besluit’, zodat er staat: “Betreurt het aanvankelijke besluit van de regering om de ceremonie voor de Nobelprijs voor de vrede in Oslo op 10 december niet bij te wonen; verwelkomt anderzijds het verantwoordelijke en prijzenswaardige initiatief van de ombudsman om de ceremonie bij te wonen.”</p>
      <p sl="en">Ik roep al mijn collega’s op om dit amendement te steunen.</p>
    </intervention>
  </section>
  <section id="creitem15" title="6.9. Stabilisatie- en associatieovereenkomst EG-Servië (A7-0362/2010, Jelko Kacin) (stemming)"/>
  <section id="creitem16" title="6.10. Europees initiatief op het gebied van de ziekte van Alzheimer en andere vormen van dementie (A7-0366/2010, Marisa Matias) (stemming)"/>
  <section id="creitem17" title="6.11. Astma-inhalatoren (stemming)"/>
  <section id="creitem18" title="6.12. De situatie in Haïti een jaar na de aardbeving: humanitaire hulp en wederopbouw (B7-0023/2011&#10;) (stemming)"/>
  <section id="creitem19" title="6.13. Schending van de vrijheid van meningsuiting en discriminatie op grond van seksuele geaardheid in Litouwen (stemming)">
    <intervention id="3-146-000" speaker_id="4544" name="De Voorzitter" is_mep="True" mode="spoken">
      <p sl="nl">Hiermee is de stemming beëindigd.</p>
    </intervention>
  </section>
  <section id="creitem20" title="7. Stemverklaringen">
    <intervention id="3-148-000" speaker_id="4544" name="De Voorzitter" is_mep="True" mode="spoken">
      <p sl="nl">We gaan nu over op de stemverklaringen.</p>
    </intervention>
    <intervention id="3-151-000" speaker_id="96710" name="Jens Rohde" is_mep="True" mode="spoken">
      <p sl="da">Mevrouw de Voorzitter, vandaag hebben we met de patiëntenrichtlijn een historisch compromis bereikt. Ik denk dat dit de meest historische overeenkomst is gedurende mijn tijd als lid van het Parlement. Een historisch compromis dat is gesmeed tussen twee partners die te lang te ver van elkaar af stonden, namelijk het Parlement enerzijds en de Raad anderzijds. Nu zijn we er door hard werken in geslaagd een compromis zeker te stellen dat gunstig is voor patiënten en dat hen beschermt tegen onverantwoord lange wachttijden, terwijl we tegelijkertijd een evenwicht hebben gevonden dat garandeert dat de lidstaten in medisch en financieel opzicht toezicht houden op wat er gebeurt.</p>
      <p sl="da">We hebben vandaag een uitstekend resultaat bereikt ten gunste van de patiënten en ten gunste van de lidstaten. Ik ben van mening dat er reden is om ten eerste de onderhandelaars te feliciteren en daarnaast natuurlijk met name ook de Europese bevolking te feliciteren met het resultaat dat vandaag bij de stemming is goedgekeurd.</p>
    </intervention>
    <intervention id="3-152-000" speaker_id="4462" name="Clemente Mastella" is_mep="True" mode="spoken">
      <p sl="it">Mevrouw de Voorzitter, dames en heren, tot op heden is er te veel onzekerheid en onduidelijkheid geweest over toegang tot behandelingen en de vergoeding van grensoverschrijdende gezondheidszorg. Met de richtlijn die wij vandaag hebben goedgekeurd kunnen alle patiënten eindelijk binnen heel Europa gebruikmaken van een aantal rechten en gezondheidsdiensten.</p>
      <p sl="it">Het doel is zeker niet om grensoverschrijdende behandelingen te stimuleren. Het gaat erom dat deze zorg beschikbaar is in gevallen waarin een behandeling nuttig of noodzakelijk is, en dat de veiligheid en kwaliteit worden gewaarborgd. We hebben betere informatie en meer duidelijkheid nodig over de inhoud van de wettelijke regels die gelden voor gezondheidszorg die in een andere lidstaat wordt verstrekt dan die van aansluiting.</p>
      <p sl="it">De huidige situatie is niet bevredigend. Deze richtlijn biedt alle Europese patiënten de mogelijkheid een keuze te maken op basis van hun behoeftes, in plaats van hun middelen. Een geïnformeerde keuze, in plaats van een verplichte keuze.</p>
    </intervention>
    <intervention id="3-153-000" speaker_id="96989" name="Andrés Perelló Rodríguez" is_mep="True" mode="spoken">
      <p sl="es">Mevrouw de Voorzitter, de Spaanse delegatie van de Fractie van de Progressieve Alliantie van Socialisten en Democraten in het Europees Parlement heeft voor gestemd, evenals de rest van de fractie, maar ik zou hier niet rustig weggaan als ik niet mijn zorgen kenbaar zou hebben gemaakt over de orgaantransplantaties die in deze richtlijn zijn opgenomen. Dit is gebeurd tegen het advies in van de Commissie milieubeheer, volksgezondheid en voedselveiligheid en het resultaat van een koppige starheid van de Raad om orgaantransplantaties op te nemen in deze richtlijn.</p>
      <p sl="es">Ik hoop dat het opnemen van orgaantransplantaties geen negatieve gevolgen heeft voor de effectiviteit van de goede wetgeving die we hier hebben aangenomen in de plenaire zaal, met andere woorden de richtlijn inzake transplantaties en het actieplan dat onlangs bijna unaniem is aangenomen. Wij zullen er goed op letten dat het werk van succesvolle organisaties als de Spaanse nationale transplantatiestichting geen hinder ondervinden van het feit dat orgaantransplantatie in deze richtlijn is opgenomen, en dit geldt uiteraard ook voor de ambitie om 20 000 levens te redden die zowel in de richtlijn inzake transplantaties als het actieplan staan, dat we, zoals ik al zei, hier hebben aangenomen.</p>
      <p sl="es">Ik wil daarom benadrukken dat we de naleving van dit gedeelte van de richtlijn op de voet zullen volgen.</p>
    </intervention>
    <intervention id="3-154-000" speaker_id="96663" name="Morten Messerschmidt" is_mep="True" mode="spoken">
      <p sl="da">Mevrouw de Voorzitter, we behandelen vandaag een kwestie die erdoor gedrukt is door mensen die niet verkozen zijn, namelijk het Europees Hof van Justitie, dat door middel van een aantal vonnissen druk heeft uitgeoefend op de instellingen die wel verkozen zijn om de richtlijn uit te werken waarover vandaag gestemd is.</p>
      <p sl="da">Ik zou willen zeggen dat er principieel natuurlijk iets aantrekkelijks zit in het verbeteren van de mogelijkheden voor Europeanen om adequate gezondheidszorg te krijgen. Echter, de problemen die deze richtlijn creëert, overschaduwen duidelijk de voordelen van de richtlijn. Wat doen we bijvoorbeeld, als er zoveel druk op het gezondheidsstelsel van een land ontstaat dat de wachtlijsten onhanteerbaar worden? Wat doen we als artsen mensen en masse naar een bepaald land sturen, ongetwijfeld met goedkeuring vooraf, maar toch? Dat kan Denemarken zijn, waar ik vandaan kom, Duitsland, Nederland of een ander land in de EU waarvan bekend is dat de gezondheidszorg er van hoge kwaliteit is. Dit betekent dat de eigen burgers van het land in kwestie achter in de rij moeten aansluiten of in ieder geval dat zij niet bevoorrecht mogen worden, ondanks het feit dat zij degenen zijn die via de belastingen hebben betaald voor een adequaat gezondheidsstelsel.</p>
      <p sl="da">Daarom wil ik in alle duidelijkheid zeggen dat de potentiële rampen die deze richtlijn kan aanrichten binnen de nationale gezondheidsstelsels duidelijk de voordelen overschaduwen die mijn geachte collega’s hebben genoemd.</p>
    </intervention>
    <intervention id="3-155-000" speaker_id="28117" name="Jim Higgins" is_mep="True" mode="spoken">
      <p sl="en">Mevrouw de Voorzitter, de heer Messerschmidt heeft gelijk. Het Hof van Justitie heeft dit op ons bord gelegd. Ik ben er echter blij mee en ik wil mevrouw Grossetête complimenteren met haar uitstekende verslag, want met deze richtlijn zullen patiënten profiteren van volledige en transparante informatie wanneer ze een beroep doen op zorg in het buitenland. Het is zeer duidelijk waar het hier om gaat.</p>
      <p sl="en">Patiënten met zeldzame ziekten kunnen profiteren van grensoverschrijdende expertise en diagnose, indien de behandeling in hun eigen lidstaat niet beschikbaar is. De richtlijn moet een kans voor de patiënten zijn waarbij niet wordt uitgegaan van de middelen, maar van de behoeften, en die geen verplichting oplevert, maar wel een gefundeerde keuze mogelijk maakt. Dit is in mijn ogen zeer positief. Verder maakt dit samenwerking tussen de lidstaten mogelijk.</p>
      <p sl="en">Ik verwelkom het feit dat medisch toerisme volledig wordt uitgebannen, iets waarvan misbruik zou kunnen worden gemaakt. In mijn ogen is dit een nieuwe stap in de goede richting, het is een nieuwe stap in het versterken van de samenwerking tussen de lidstaten en het realiseren van grotere samenhang binnen de Unie. Ik denk dat vandaag een goede dag is voor de Europese patiënt.</p>
    </intervention>
    <intervention id="3-156-000" speaker_id="101580" name="Constance Le Grip" is_mep="True" mode="spoken">
      <p sl="fr">Mevrouw de Voorzitter, ook ik heb voor het verslag van mijn collega mevrouw Grossetête gestemd over de richtlijn betreffende de toepassing van de rechten van patiënten bij grensoverschrijdende gezondheidszorg.</p>
      <p sl="fr">Ik ben verheugd over de vooruitgang die deze tekst betekent voor de mobiliteit van patiënten in Europa. Dankzij deze tekst worden, na al die jaren van onzekerheid, vooral op het juridische vlak, en na alle inspanningen die het Europees Parlement geleverd heeft, de voorwaarden vereenvoudigd, verhelderd en gecodificeerd waaronder Europese burgers een beroep kunnen doen op zorg in een andere lidstaat dan die waar de ontvanger van de zorg woonachtig is, zowel wat betreft de toegankelijkheid als wat betreft de vergoeding van de kosten. Ik denk daarbij in het bijzonder aan al die mensen die aan een zeldzame ziekte lijden en die nu de specialistische behandeling kunnen ondergaan die bij hun situatie past.</p>
      <p sl="fr">Ik wil benadrukken dat deze richtlijn een concrete Europese maatregel is die past binnen het Europa van de burgers en die de Europese burger nieuwe rechten verleent. Dit is dan ook een uiterst belangrijke stap voor de mobiliteit van de burgers binnen de Unie.</p>
    </intervention>
    <intervention id="3-157-000" speaker_id="23788" name="Adam Bielan" is_mep="True" mode="spoken">
      <p sl="pl">Mevrouw de Voorzitter, ik heb voor de door mevrouw Grossetête voorgestelde richtlijn gestemd, zodat het beginsel van grensoverschrijdende behandeling in de Europese Unie na jarenlange onderhandelingen eindelijk in praktijk kan worden gebracht. Ik ben van oordeel dat de richtlijn in haar huidige vorm een goed compromis is dat hoofdzakelijk gebaseerd is op de rechten van de patiënten, maar ook op het beschermen van de belangen van de nationale ziekenfondsen van de EU-lidstaten.</p>
      <p sl="pl">Voor de burgers van landen als Polen is de mogelijkheid om in het buitenland een medische behandeling te ondergaan synoniem met gelijke toegang tot moderne gezondheidszorg. In een aantal landen hebben patiënten vaak geen toegang tot snelle en adequate gezondheidszorg als gevolg van overvolle ziekenhuizen, lange wachtrijen en wachtlijsten voor bepaalde cruciale behandelingen. In sommige gevallen is tijd een essentiële factor. De richtlijn biedt de burgers de mogelijkheid om zelf te beslissen of ze maandenlang willen wachten op een behandeling in eigen land, dan wel of ze er de voorkeur aan geven om de behandeling in een andere lidstaat te ondergaan. De EU-burgers zullen deze keuze gemakkelijker kunnen maken als ze weten dat de kosten ook worden terugbetaald – minstens een groot deel ervan en soms zelfs volledig – indien de behandeling in een andere lidstaat van de Europese Unie wordt uitgevoerd.</p>
      <p sl="pl">De vereenvoudiging van de voorschriften met betrekking tot medische behandelingen in het buitenland kan natuurlijk ook worden beschouwd als de activering van marktkrachten op het gebied van de algemene toegang tot medische diensten. Ik ben bijgevolg van mening dat deze oplossingen niet alleen zullen bijdragen tot het bevorderen van het concurrentievermogen van gezondheidsdiensten, maar – als gevolg daarvan – ook een belangrijke impact zullen hebben op de snelle verbetering van de kwaliteit van dergelijke diensten.</p>
    </intervention>
    <intervention id="3-158-000" speaker_id="28115" name="Mairead McGuinness" is_mep="True" mode="spoken">
      <p sl="en">Mevrouw de Voorzitter, ik verwelkom deze gezondheidszorgrichtlijn, maar ik ben voorzichtig omdat het gevaar in een klein hoekje kan zitten.</p>
      <p sl="en">Het is van groot belang dat wij burgers ons realiseren dat deze richtlijn pas over 30 maanden in werking treedt. Ondertussen kunnen burgers in een ander land zorg krijgen en vergoed worden voor de zorg die zij krijgen. Laat er dus geen twijfel over bestaan dat er vanaf vandaag burgers zijn die gezondheidszorg over de grenzen zoeken. Dat is zeer belangrijk.</p>
      <p sl="en">Voor hen die meer willen weten over deze complexe richtlijn heb ik een vraag en antwoord-pagina op mijn website samengesteld. Ik roep de burgers die via internet of op een andere wijze meekijken om zich daar te informeren en het te melden als ik niet de juiste vragen heb gesteld. Wij moeten namelijk het nieuws verspreiden over deze zeer positieve ontwikkeling voor grensoverschrijdende gezondheidszorg voor iedereen.</p>
    </intervention>
    <intervention id="3-159-000" speaker_id="96771" name="Jarosław Kalinowski" is_mep="True" mode="spoken">
      <p sl="pl">Mevrouw de Voorzitter, de Europese samenleving wordt steeds mobieler. We studeren, werken, ontspannen en gaan op reis in het buitenland. Burgers die in de Europese Unie wonen, zouden recht moeten hebben op gratis medische noodhulp, waar ze zich ook in Europa bevinden. Het spreekt vanzelf dat er instrumenten moeten worden ingevoerd die zogenaamd 'medisch toerisme' helpen te voorkomen en die het voor patiënten die deze zorg het meest nodig hebben eenvoudiger maken om de nieuwe mogelijkheden te benutten. Ik denk in deze context in de eerste plaats aan de behandeling van zeldzame ziekten in gespecialiseerde centra, soms buiten de grenzen van het land waar de patiënt woont. We mogen er echter niet mee akkoord gaan dat de Europese Unie zich bemoeit met de inhoud van het gezondheidsbeleid in de afzonderlijke EU-lidstaten. Dit is een interne bevoegdheid, dus de lidstaten zijn vrij om op dit gebied eigen keuzes te maken. De richtlijn in kwestie gaat in deze richting. Het ligt bijgevolg voor de hand dat ik voor de tekst heb gestemd.</p>
    </intervention>
    <intervention id="3-160-000" speaker_id="28314" name="Anneli Jäätteenmäki" is_mep="True" mode="spoken">
      <p sl="fi">Mevrouw de Voorzitter, het werd de hoogste tijd om gemeenschappelijke Europese regels op te stellen om onze burgers en patiënten te beschermen. Het was ook goed dat hierover een aparte richtlijn werd opgesteld en dat deze niet werd opgenomen in de dienstenrichtlijn. Bij de voorbereiding realiseerde men zich namelijk hoeveel zaken nog steeds volledig onbehandeld en onbeslist waren toen de dienstenrichtlijn werd aangenomen.</p>
      <p sl="fi">Het recht van patiënten op grensoverschrijdende gezondheidszorg verplicht de lidstaten van de Europese Unie ervoor te zorgen dat er in het eigen land geen wachtlijsten zijn.</p>
      <p sl="fi">Het systeem van voorafgaande toestemming is nodig, want zonder dat kunnen veel lidstaten problemen krijgen om de kosten van hun eigen gezondheidszorgstelsels in bedwang te houden en om hun toekomstige stelsels te plannen en te beoordelen. Dit had ook kunnen leiden tot een situatie waarin rijkdom en niet noodzaak de beslissende factor zou zijn geweest.</p>
      <p sl="fi">Dit zal echter niet op erg veel Europeanen betrekking hebben. De meesten willen dicht bij huis en in hun eigen taal gezondheidszorg krijgen. Toch is een dergelijk systeem nodig, zodat het mogelijk is in een ander land zorg te krijgen als er wachtlijsten zijn.</p>
    </intervention>
    <intervention id="3-161-000" speaker_id="28116" name="Marian Harkin" is_mep="True" mode="spoken">
      <p sl="en">Mevrouw de Voorzitter, ook ik ben zeer verheugd met de overeenstemming die we vandaag hebben bereikt. Ik denk dat patiënten hierdoor op evenredige en eerlijke wijze toegang zullen hebben tot grensoverschrijdende gezondheidszorg.</p>
      <p sl="en">Zoals verscheidene sprekers al hebben gezegd, ligt het huidige voorstel hier op tafel omdat een inwoner van uw eigen land, uit het zuiden van Engeland, het systeem heeft aangevochten en omdat het Hof van Justitie haar gelijk heeft gegeven.</p>
      <p sl="en">Ik denk dat wat we vandaag proberen te doen en wat we samen met de Raad hebben gedaan, is te zorgen dat de rechten van burgers worden gerespecteerd en dat we de behoeften en rechten van burgers koppelen aan wetgeving. Dat is natuurlijk ook waar het in dit Parlement om gaat.</p>
      <p sl="en">Er moet nog een aantal kwesties worden gladgestreken. Ik denk dat de wederzijdse erkenning van recepten tussen de lidstaten zeer belangrijk is. Dat gaat namelijk niet alleen om de zorg op zich, maar ook om nazorg. We hebben echter een tijdsbestek waarin dat onderdeel kan worden afgerond.</p>
      <p sl="en">Tot slot wil ik graag zeggen dat veel burgers zich in de huidige financiële crisis afvragen of Europa wel werkt, of het iets voor de burgers doet. Daar is het uiteindelijke antwoord nog niet op gegeven, maar ik denk dat we vandaag met enige zekerheid kunnen zeggen dat Europa wel degelijk werkt.</p>
    </intervention>
    <intervention id="3-162-000" speaker_id="28497" name="Gerard Batten" is_mep="True" mode="spoken">
      <p sl="en">Mevrouw de Voorzitter, ik heb gestemd tegen deze maatregel met betrekking tot de rechten van patiënten bij grensoverschrijdende gezondheidszorg omdat het een nieuwe, zware last zal betekenen voor de Britse belastingbetaler en het Britse zorgstelsel.</p>
      <p sl="en">Het Britse zorgstelsel (NHS, National Health Service) wordt nu al gebruikt als internationaal zorgstelsel en wordt op grote schaal misbruikt door niet-Britse burgers. Dit kost honderden miljoenen pond per jaar, als het geen miljarden zijn. De last wordt voornamelijk gedragen door mijn kiezers in Londen. Hierdoor zal het Britse zorgstelsel worden opengesteld voor nog meer verplichtingen om behandelingen te geven aan EU-burgers die nog nooit een cent belasting hebben betaald in Groot-Brittannië. Het zal blijken dat de veronderstelde wijze van terugbetaling achteraf door de lidstaat van herkomst van de patiënt niet te handhaven is.</p>
      <p sl="en">Het is terecht dat een buitenlander in Groot-Brittannië spoedeisende medische zorg moet krijgen indien nodig. Er zou echter geen buitenlander tot Groot-Brittannië moeten worden toegelaten zonder afdoende reis- en ziektekostenverzekering. Een dergelijk beleid is eerlijk en rechtvaardig, en kan uiteraard niet worden uitgevoerd zolang Groot-Brittannië lid blijft van de Europese Unie. Als er nog een reden nodig was om de Unie te verlaten, is dit er een.</p>
    </intervention>
    <intervention id="3-163-000" speaker_id="28316" name="Hannu Takkula" is_mep="True" mode="spoken">
      <p sl="fi">Mijnheer de Voorzitter, ik vind het zeer goed dat het Parlement en de Raad eindelijk dit historische compromis hebben gesloten. Het is denkbaar dat met deze regeling voor grensoverschrijdende gezondheidszorg de wachtlijsten die in veel lidstaten zijn ontstaan, kunnen worden weggewerkt. Dit is bovendien een goede gelegenheid om de beste praktijken uit te wisselen. Het is in dit verband ook belangrijk ervoor te zorgen dat er rekening wordt gehouden met de belangen en rechten van patiënten. Het is ook goed te beseffen dat de patiëntveiligheid van wezenlijk belang is als wij grensoverschrijdend samenwerken en tegelijkertijd te waarborgen dat de normen voor gezondheidszorg en behandeling overal goed zijn.</p>
      <p sl="fi">Daarom verwelkom ik dit verslag van mevrouw Grossetête van harte en hoop ik dat het de volksgezondheid in Europa bevordert en dat wij op die manier veel mensen kunnen redden en hun herstel kunnen bespoedigen.</p>
    </intervention>
    <intervention id="3-164-000" speaker_id="2278" name="Paul Rübig" is_mep="True" mode="spoken">
      <p sl="de">Mevrouw de Voorzitter, ik denk dat het belangrijk is dat we de nationale belastingstelsels niet inzetten tegen de interne markt. Met name bij grensoverschrijdende diensten, waar gelijke behandeling noodzakelijk is, is dat essentieel. We hebben momenteel in Hongarije een voorbeeld van hoe het niet moet, waar prijsplafonds met terugwerkende kracht als een vorm van crisisbelasting worden toegepast. Dat is onaanvaardbaar en het zal zware gevolgen hebben voor de financiële, verzekerings- en bedrijfssectoren, maar ook voor de energiesector. Ik hoop dat hetzelfde zich in de toekomst niet ook op het gebied van de gezondheidsdiensten zal voltrekken.</p>
      <p sl="de">Ik zou de heer Orbán willen vragen om die regelingen te herzien, omdat ze haaks staan op het concept van de interne markt.</p>
    </intervention>
    <intervention id="3-165-000" speaker_id="33569" name="Syed Kamall" is_mep="True" mode="spoken">
      <p sl="en">Mevrouw de Voorzitter, gelukkig Nieuwjaar. Ik ben blij u in de voorzittersstoel te zien.</p>
      <p sl="en">Een van de zaken waarover we het gewoonlijk in het gehele Parlement eens zijn – hoewel ik weet dat er bekende uitzonderingen zijn – is ons geloof in een functionerende gemeenschappelijke markt.</p>
      <p sl="en">Wanneer mijn kiezers mij zeggen: “Ik krijg geen goede zorg waar ik woon en wil graag naar een andere lidstaat reizen voor betere zorg” weten ze niet goed wat hun rechten zijn. Daarom verwelkom ik, met vele anderen, deze stemming vandaag over rechten van patiënten in grensoverschrijdende gezondheidszorg. Ik hoop dat patiënten in gebieden met slechte zorg zullen gaan stemmen met hun voeten, binnen hun recht op grond van deze richtlijn, en naar een andere lidstaat gaan. Zo leggen ze druk op gezondheidsstelsels om hun dienstverlening te verbeteren en te zorgen dat ze tegemoet komen aan de behoeften van hun patiënten.</p>
    </intervention>
    <intervention id="3-167-000" speaker_id="96669" name="Joe Higgins" is_mep="True" mode="spoken">
      <p sl="ga">Mevrouw de voorzitter, ik heb voor de resolutie gestemd betreffende het akkoord tussen de Europese Unie en Kameroen en de Europese Unie en de Republiek Congo aangaande wetgeving in de bosbouw en handel in hout uit die landen. Het behoud van tropische wouden is van essentieel belang om het evenwicht in ons ecosysteem te bewaren. Het is ook van essentieel belang om de inheemse bevolking van het bos te beschermen. Zij staan onder enorme druk door de exploitatie van de omgeving door grote multinationals en het kappen van de bossen waarvan zij afhankelijk zijn voor hun levensonderhoud, om deze bedrijven winst te bezorgen.</p>
      <p sl="ga">Om deze reden dien ik een amendement in dat stelt dat bossen en houtindustrie staatseigendom moeten zijn en op democratische wijze beheerd moeten worden door zowel de arbeidskrachten van die industrie als de inheemse bevolking van die bossen.</p>
    </intervention>
    <intervention id="3-169-000" speaker_id="96663" name="Morten Messerschmidt" is_mep="True" mode="spoken">
      <p sl="da">Mevrouw de Voorzitter, vrije handel is in feite de enige manier om welvaart te bereiken. We hebben dat gezien in de interne markt onder de EU-landen en er bestaat geen twijfel over dat dit ook geldt voor de ontwikkelingslanden. Vrije handel is het enige juiste ontwikkelingsinitiatief dat we de wereld kunnen en zouden moeten bieden.</p>
      <p sl="da">Als we rondkijken in de wereld om te zien hoe de andere grote regio’s opereren, overeenkomsten sluiten en hun partners vanuit strategisch oogpunt bekijken, zien we duidelijk dat ze allemaal steeds sneller opereren. Er is een grote vrijhandelszone tussen Noord- en Zuid-Amerika, in de ASEAN-landen, Azië, Mercosur, enz. Het enige gebied dat in dit verband achterop loopt en bijna verlamd is door de uitdagingen van de globalisering is de EU.</p>
      <p sl="da">Hoewel ik het verslag steun waarover vandaag is gestemd, zou ik willen zeggen dat een vrijhandelsinitiatief met Fiji en Papoea-Nieuw-Guinea nauwelijks het meest indrukwekkende resultaat is dat we hadden mogen verwachten na zoveel jaren van onderhandelingen. Hoe zit het met China? Hoe zit het met de Verenigde Staten? Hoe zit het met India? Al diegenen die momenteel onze arbeidsplaatsen wegnemen? Laat de EU ook op dit gebied de Europese werknemers in de steek?</p>
    </intervention>
    <intervention id="3-170-000" speaker_id="33569" name="Syed Kamall" is_mep="True" mode="spoken">
      <p sl="en">Het is een gemeenplaats dat de meest welvarende samenlevingen de meest vrije zijn en de meest vrije de meest welvarende, en dat we daarin de rol van vrijhandel moeten zien. In het kader van internationale multilaterale discussies over vrijhandel is de Doha-ronde echter helaas gestagneerd. Daarom volgt de EU nu het voorbeeld van de VS en anderen, door meer en meer bilaterale overeenkomsten te ondertekenen.</p>
      <p sl="en">Wij kunnen vele burgers van armere landen de voordelen van vrijhandel geven en tegelijkertijd aandacht besteden aan een aantal overgangsproblemen bij het aanpassen aan de toegenomen concurrentie. Uiteindelijk moeten we echter de aandacht verleggen van producenten naar consumenten. Veel consumenten in een groot aantal ontwikkelingslanden vragen zich af waarom zij niet dezelfde keuze hebben in goederen en diensten als in het Westen. Een van de manieren waarop we hen kunnen helpen is door meer vrijhandel, waardoor onze consumenten meer keuze krijgen. Moge dat nog lang doorgaan.</p>
    </intervention>
    <intervention id="3-171-000" speaker_id="4556" name="Nirj Deva" is_mep="True" mode="spoken">
      <p sl="en">Mevrouw de Voorzitter, de Stille Oceaan is lang een stiefkind geweest van de overzeese ontwikkelingsinitiatieven van de Europese Unie. Ik stel nu verheugd vast dat de initiatieven van Fiji en Papoea-Nieuw-Guinea voor het opstellen van een economische partnerschapsovereenkomst ons niet alleen zullen helpen om met minder beperkingen met hen te handelen, maar ook bij intraregionale handel onderling.</p>
      <p sl="en">Een van de meest positieve gevolgen van deze overeenkomst tot nu toe is dat de regels van oorsprong voor visserijproducten de mensen in de Stille Oceaan eindelijk in staat moeten stellen om toevoegde waarde te leveren met hun visactiviteiten. Een aantal van deze landen in de Stille Oceaan importeren vis, terwijl hun eigen zee er vol mee zit! Nu kunnen zij zelf de gevangen vis verwerken en waarde toevoegen, en die vis naar de EU exporteren. Dit is de weg voorwaarts in ontwikkeling en in het terugdringen van armoede.</p>
    </intervention>
    <intervention id="3-173-000" speaker_id="96813" name="Barbara Matera" is_mep="True" mode="spoken">
      <p sl="it">Mevrouw de Voorzitter, dames en heren, ik heb vandaag vóór de mondelinge vraag over internationale adoptie in de Europese Unie gestemd.</p>
      <p sl="it">Het is gebleken dat internationale adoptie de procedure is die de meeste kans biedt op een permanent gezin voor kinderen voor wie in het land van oorsprong geen geschikt gezin kan worden gevonden. Samenwerking tussen de bevoegde autoriteiten in de lidstaten op het gebied van internationale adoptie is van belang om ervoor te zorgen dat het belang van het kind en zijn grondrechten bij de adoptie worden gewaarborgd en om de verkoop van en handel in kinderen te voorkomen.</p>
      <p sl="it">De procedure voor internationale adoptie moet bovendien worden vereenvoudigd, omdat er vaak sprake is van te veel bureaucratie, wat gezinnen ervan weerhoudt kinderen te adopteren. Tenslotte is Roemenië een punt van zorg, het enige EU-land dat internationale adoptie bij wet heeft verboden. Op dit moment zijn er zo’n 70 000 wezen in het land, van wie 40 000 in weeshuizen en 30 000 in pleeggezinnen.</p>
      <p sl="it">De Europese Commissie zou licht moeten werpen op de zaak Roemenië, zodat deze in de steek gelaten kinderen via internationale adoptie in gezinnen kunnen worden opgenomen.</p>
    </intervention>
    <intervention id="3-174-000" speaker_id="96719" name="Andrea Češková" is_mep="True" mode="spoken">
      <p sl="cs">Aangezien ikzelf vanwege de zorg voor mijn kinderen niet aanwezig kon zijn bij het ongetwijfeld zeer interessant debat van afgelopen maandag over dit onderwerp, wil ik dan ten minste nu mijn volle steun uitspreken voor deze resolutie. Ook tijdens de stemming heb ik daar mijn blijk van gegeven. Ik hoop van ganser harte dat er na deze resolutie stappen worden ondernomen om enerzijds de bureaucratie rond internationale adoptie te verminderen en het anderzijds mogelijk te maken dat er volgend op de adoptie toezicht is op de kinderen en om te helpen de kinderhandel te bestrijden.</p>
    </intervention>
    <intervention id="3-175-000" speaker_id="28115" name="Mairead McGuinness" is_mep="True" mode="spoken">
      <p sl="en">Mevrouw de Voorzitter, veel leden van het Parlement zijn zich wellicht niet bewust van de nare woordenstrijd die rond het onderwerp adoptie gaande is, wat zeer onbehulpzaam en onwelkom is. Als we de rechten van het kind centraal willen stellen in dit debat, wat we in het Parlement hebben gedaan en wat ook in deze resolutie wordt gedaan, moeten we doen wat juist is voor alle kinderen, ongeacht de lidstaat waar ze geboren zijn.</p>
      <p sl="en">Het is belangrijk om niet een bepaalde lidstaat op de korrel te nemen, maar om te erkennen dat alle landen kinderen hebben die in de steek worden gelaten of voor wie niet gezorgd wordt binnen het gangbare kerngezin en die andere vormen van zorg nodig hebben. Ja, er zijn talrijke gezinnen die bereid zijn om kinderen een liefdevol thuis te bieden. Hoewel we misschien naar de bureaucratie moeten kijken, moeten we evenwel niet het toezicht verminderen.</p>
      <p sl="en">Tot slot zou ik willen zeggen dat degenen die adopteren en dat met succes doen met een veel striktere handhaving van voorschriften te maken krijgen dan wie alleen een kind baart.</p>
    </intervention>
    <intervention id="3-176-000" speaker_id="96819" name="Licia Ronzulli" is_mep="True" mode="spoken">
      <p sl="it">Mevrouw de Voorzitter, dames en heren, mijn gedachten gaan op dit moment uit naar de duizenden koppels die in de hele wereld dagelijks worden geconfronteerd met de nodige obstakels om een kind te adopteren.</p>
      <p sl="it">Adoptie is een belangrijke waarde, het is een echte uiting van liefde, die de deuren opent naar een nieuw gezin voor een kind dat helaas niet meer kan rekenen op de liefde van zijn of haar naasten. Elk kind dat de pijn van verlating met zich meedraagt, heeft het recht om een in gelukkige omgeving op te groeien, bij mensen die hem of haar een nieuw leven kunnen bieden.</p>
      <p sl="it">Het is dan ook onze plicht om wezen te helpen, om ervoor te zorgen dat een gelukkige toekomst geen onbereikbare droom meer is. De goedkeuring van deze gemeenschappelijke resolutie dient vandaag een krachtig en dringend signaal uit te zenden. Het is van belang communautaire beleidsmaatregelen te bevorderen om een uitweg te bieden uit lastige gezinssituaties. Bureaucratische rompslomp en trage wetgevingsprocedures mogen de droom en de wens van een kind om een gezin en een gelukkige toekomst te hebben niet in de weg staan.</p>
    </intervention>
    <intervention id="3-177-000" speaker_id="96951" name="Diane Dodds" is_mep="True" mode="spoken">
      <p sl="en">Ik verwelkom de ontwerpresolutie over internationale adoptie waarover vandaag gestemd is. Ik ken meerdere mensen in mijn eigen kiesdistrict die deze procedure hebben doorgemaakt of op dit moment doormaken en het is geweldig om het geluk in de gezichten van de ouders en de kinderen te zien, wanneer de procedure wordt afgerond. Om zover te komen, moet echter te vaak een lang traject worden afgelegd, dat in veel gevallen vele jaren duurt. Het kan, zoals in de ontwerpresolutie wordt gesteld, een onnodig bureaucratische procedure zijn en het is juist dat wij als Parlement manieren zoeken om dergelijke bureaucratie te verminderen met een meer gestroomlijnde procedure.</p>
      <p sl="en">Echter, van essentieel belang bij dit alles zijn de behoeften en veiligheid van de kinderen, van wie velen in grote nood verkeren. Het is goed dat alle waarborgen functioneren om kinderen te beschermen tegen verplaatsing naar omgevingen waar ze kwetsbaar kunnen zijn. Wat echter vaak het geval blijkt te zijn, is dat potentieel liefhebbende, zorgzame ouders te zwaar op de proef worden gesteld en in de loop van de procedure simpelweg afhaken. In dat geval zijn zowel de ouders als de kinderen de verliezers.</p>
    </intervention>
    <intervention id="3-178-000" speaker_id="1073" name="Cristiana Muscardini" is_mep="True" mode="spoken">
      <p sl="it">Mevrouw de Voorzitter, dames en heren, in Europa lopen we al jaren tegen het probleem van internationale adoptie aan. De resolutie van vandaag probeert eindelijk een sprankje hoop te bieden in een situatie die steeds complexer en lastiger wordt.</p>
      <p sl="it">In plaats van internationale adoptie te stimuleren, heeft de toetreding van nieuwe lidstaten het voor een groot aantal koppels alleen maar moeilijker gemaakt om een nieuw thuis te bieden aan kinderen die in hun eigen land zoveel leed en ontberingen hebben moeten doorstaan.</p>
      <p sl="it">Terwijl enerzijds steeds meer bureaucratie de adoptie van kinderen belemmert, groeit anderzijds de handel in organen en kinderprostitutie. Daarom zijn wij vóór deze ontwerpresolutie en achten wij het noodzakelijk de internationale adoptieprocedures te stroomlijnen en ervoor te zorgen dat er eindelijk een Europese adoptieregeling komt om de vele kinderen die dat nodig hebben een toekomst te bieden.</p>
    </intervention>
    <intervention id="3-179-000" speaker_id="96956" name="Julie Girling" is_mep="True" mode="spoken">
      <p sl="en">Mevrouw de Voorzitter, ik wil u namens uw fanclub in deze hoek bedanken voor uw efficiënte manier van voorzitten.</p>
      <p sl="en">We behandelen hier een belangrijke kwestie. Internationale adoptie is natuurlijk van buitengewoon groot belang. Het is belangrijk dat we dit op een goede manier regelen. Ik verwelkom ten zeerste deze resolutie die, zoals vele resoluties die we in het Parlement aannemen, een groot aantal zeer zinvolle, slimme en goed gekozen woorden bevat. Wat ik hier eigenlijk wilde zeggen – en in dit verband heb ik veel geleerd door een van mijn kiezers te helpen, waar ik op dit moment ook mee bezig ben – is dat het niet voldoende is om dit alles in een resolutie vast te leggen.</p>
      <p sl="en">Wij in het Europees Parlement zijn geen lichtende voorbeelden wanneer het erom gaat zaken te vereenvoudigen en te waarborgen dat burgers van hun organisaties gedaan krijgen wat ze nodig hebben. Ik zou erop willen aandringen dat er ook naar de mooie woorden in deze resolutie gehandeld wordt; dat we zaken daadwerkelijk vereenvoudigen, de bureaucratie wegnemen en ervoor zorgen dat er verbetering tot stand komt. Anders zouden we slechts bezig zijn het wiel opnieuw voor Europa uit te vinden en maken we de procedure uiteindelijk alleen maar nog ingewikkelder.</p>
    </intervention>
    <intervention id="3-180-000" speaker_id="28316" name="Hannu Takkula" is_mep="True" mode="spoken">
      <p sl="fi">Mevrouw de Voorzitter, ook ik wil zeggen hoe blij ik ben met deze resolutie over internationale adoptie. Ik heb van dichtbij enkele van dergelijke gevallen mogen meemaken en ik weet dat adoptie momenteel met veel bureaucratie gepaard gaat. Het is goed dat de bureaucratie nu kan worden verminderd, dat de procedures kunnen worden versneld en transparanter worden gemaakt.</p>
      <p sl="fi">Het is in het belang van iedereen dat adoptie niet verbonden is aan onethische zaken als mensenhandel of kinderhandel. Het is heel belangrijk ervoor te zorgen dat een kind geen middel is, maar een kind dat door adoptie een liefhebbend thuis vindt en als uniek en waardevol individu wordt behandeld. Het is belangrijk dat het kind de kans en het recht krijgt op een vader en een moeder, en daarom is het bij de beoordeling van een adoptie van belang om rekening te houden met de gehele situatie in een gezin.</p>
      <p sl="fi">Dit zijn zeer gevoelige kwesties. Wij weten dat sommige onderzoeken aantonen dat wij ons culturele genotype in ons DNA meedragen, maar wij moeten ervoor zorgen dat een kind een goed en liefhebbend thuis krijgt en een culturele omgeving waarin het tot een evenwichtig persoon en burger kan uitgroeien.</p>
    </intervention>
    <intervention id="3-182-000" speaker_id="96663" name="Morten Messerschmidt" is_mep="True" mode="spoken">
      <p sl="da">Mevrouw de Voorzitter, Servië is vermoedelijk het Europese land dat gedurende de afgelopen duizend jaar het meest belegerd is geweest, eerst door de Turken, vervolgens door de Duitsers en de Russen. Nu hebben we de kans om deze slechte tijden, zowel vanuit een breder historisch oogpunt als in de recente geschiedenis, om te vormen tot een positieve toekomst.</p>
      <p sl="da">Er bestaat geen twijfel over dat, vanuit het standpunt van Belgrado gezien, zowel de NAVO met haar bloedbad in de hoofdstad als de EU met haar barbaarse steun voor het afscheuren van een essentieel deel van Servië, namelijk Kosovo, niet bepaald aantrekkelijke kameraden zijn. Niettemin zijn het kameraden. Het zijn vrienden en iedereen is zich daarvan bewust. Daarom is het belangrijk om een verstandshuwelijk aan te gaan om ervoor te zorgen dat we het verleden achter ons kunnen laten en naar de toekomst kunnen kijken. Om deze reden steunt mijn partij de voorzetting van deze dialoog.</p>
    </intervention>
    <intervention id="3-183-000" speaker_id="28178" name="Miroslav Mikolášik" is_mep="True" mode="spoken">
      <p sl="sk">Geachte Voorzitter, de Stabilisatie- en associatieovereenkomst tussen de Europese Gemeenschappen en Servië vormt de basis voor nauwe en bestendige betrekkingen in een geest van wederkerigheid en gezamenlijke belangen, en draagt bij aan de politieke, economische en institutionele stabilisering van Servië en de Balkan als geheel.</p>
      <p sl="sk">Voor Servië is dit tevens een nieuwe kans om zichzelf met behulp van een algehele herstructurering en modernisering van de economie te transformeren en tot welvaart te komen. Ik ben ervan overtuigd dat Servië door moet gaan op de weg van versterking van de democratie en rechtsstaat, dat het zich meer moet inspannen voor de hervormingen van de rechtspraak en het openbaar bestuur, dat het land het rechtvaardigheidsbeginsel moet toepassen en de bestuurlijke en gerechtelijke structuren over het geheel moet versterken.</p>
      <p sl="sk">Tot slot wil ik nog zeggen dat toetreding van Servië tot de Europese Unie alleen mogelijk is indien een aantal ernstige gevallen van schending van de mensenrechten wordt aangepakt en het land in verband daarmee nauw samenwerkt met het Internationaal Tribunaal voor het voormalig Joegoslavië.</p>
    </intervention>
    <intervention id="3-184-000" speaker_id="4555" name="Daniel Hannan" is_mep="True" mode="spoken">
      <p sl="en">Mevrouw de Voorzitter, dank aan uw medewerkers en alle tolken voor uw geduld tijdens deze uitzonderlijk lange zitting.</p>
      <p sl="en">Wanneer de Europese Unie wordt geconfronteerd met de keuze tussen democratie en supranationalisme, kiest zij altijd voor supranationalisme en dit is nergens duidelijker dan in haar beleid in de westelijke Balkanlanden. We houden koste wat kost protectoraten in stand in Bosnië, in Kosovo en mogelijk zelfs in Macedonië met als enige doel te voorkomen dat er etnografische grenzen ontstaan die de lokale bevolking in feite zou verkiezen.</p>
      <p sl="en">Het is erg moeilijk om een functionerende democratie te hebben, tenzij mensen het gevoel hebben dat ze genoeg met elkaar gemeenschappelijk hebben en accepteren dat ze door de ander geregeerd worden. Als we spreken van een regering voor en door de bevolking, vereist dat een bevolking waarin iedereen enige vorm van identiteit herkent, een zekere verbondenheid ermee.</p>
      <p sl="en">Om het anders te formuleren, democratie heeft een ‘demos’ nodig, een eenheid waarmee we ons identificeren wanneer we het woord ‘we’ gebruiken. Ik zeg niet dat het eenvoudig is. Mensen kunnen meervoudige loyaliteiten hebben, bevolkingen kunnen verspreid raken, maar onze voorkeur moet uitgaan, wanneer al het andere gelijk is, naar nationale zelfbeschikking. Als we de ‘demos’ uit democratie halen, blijven we achter met alleen de ‘kratos’, met de macht van een systeem dat via de wet moet afdwingen wat het niet durft te vragen uit de naam van burgerlijk patriottisme.</p>
    </intervention>
    <intervention id="3-185-000" speaker_id="4556" name="Nirj Deva" is_mep="True" mode="spoken">
      <p sl="en">Mevrouw de Voorzitter, dit is zeer goed nieuws. Wanneer we bedenken hoeveel vooruitgang Servië reeds heeft geboekt wat betreft de rechtsstaat en het internationaal recht en wanneer we het Servië van vandaag vergelijken met wat het twintig jaar geleden was, denk ik dat we de Servische regering moeten complimenteren met de stappen die ze hebben gezet om van Servië een land te maken dat de beginselen van de rechtsstaat eerbiedigt. Zelfs in verband met de relatie van Servië met Kosovo is het nu klaarblijkelijk de rechtsstaat die van doorslaggevend belang is. Ook in de relatie van Servië met het Internationaal Strafhof is de rechtsstaat van doorslaggevend belang.</p>
      <p sl="en">De hervormingen van de rechterlijke macht zijn gebaseerd op internationale precedenten en internationale beste praktijken. Zelfs het onafhankelijke ambtenarenapparaat dat Servië nu opbouwt, is van hoge kwaliteit en men heeft er hoge verwachtingen van. Er wordt voldaan aan de criteria van Kopenhagen. Op al deze verschillende gebieden heeft een land dat een zeer moeilijke oorlog heeft doorgemaakt zich ontwikkeld tot een natie die er nu op voorbereid is en geschikt is om een goede partner te zijn voor andere lidstaten van de Europese Unie en daarmee zou ik ze willen feliciteren.</p>
    </intervention>
    <intervention id="3-187-000" speaker_id="23788" name="Adam Bielan" is_mep="True" mode="spoken">
      <p sl="pl">Mevrouw de Voorzitter, ik zou nog één ding willen zeggen over Servië. De overeenkomst tussen de Europese Unie en Servië, waarover we vandaag gestemd hebben, is een mijlpaal op weg naar de toetreding van dit land tot de Europese structuren. Het verdrag dat tot doel heeft de deur voor Servisch lidmaatschap tot de Europese Unie te openen, werd reeds door twaalf lidstaten geratificeerd. Ik sta volledig achter deze overeenkomst en wil de overige lidstaten daarom oproepen om de tekst zo spoedig mogelijk te ratificeren. Uiteraard is volledige samenwerking met het Internationaal Tribunaal voor het voormalige Joegoslavië inzake de verantwoordelijkheid voor oorlogsmisdaden een absolute vereiste voor de integratie van Servië in de Europese structuren. Hetzelfde geldt voor het tot stand brengen van een permanente dialoog over Kosovo en het nemen van alle nodige maatregelen om de discriminatie van de Roma tegen te gaan. Desalniettemin ben ik bijzonder ingenomen met alle maatregelen die erop gericht zijn de democratie en de bescherming van de mensenrechten in Servië te versterken, of – anders gezegd – die tot politieke, economische en sociale stabiliteit in het land leiden. Ik steun deze maatregelen dan ook ten volle.</p>
    </intervention>
    <intervention id="3-189-000" speaker_id="4462" name="Clemente Mastella" is_mep="True" mode="spoken">
      <p sl="it">Mevrouw de Voorzitter, dames en heren, ik heb vóór dit verslag gestemd, omdat ik van mening ben dat de mededeling van de Commissie over een Europees initiatief op het gebied van de ziekte van Alzheimer en andere vormen van dementie een stap vooruit is, met het oog op de noodzakelijke integratie van de verschillende beleidsmaatregelen op het vlak van gezondheid in Europa, teneinde deze ziektes een halt toe te roepen. Ik spreek uit ervaring, omdat zowel mijn vader als grootmoeder aan Alzheimer leden en ik hoop dat de genetische lijn bij mij stopt.</p>
      <p sl="it">Wij zijn dan ook van plan nieuw elan te geven aan onze inspanningen, om een einde te maken aan de gefragmenteerde maatregelen, de verschillen in aanpak tussen de verschillende Europese landen en de heersende ongelijkheden in de voorwaarden voor toegang en behandeling van deze ziekte. Wij willen een vroege diagnose en kwaliteit van leven bevorderen, de epidemiologische kennis van de ziekte verbeteren, lopende onderzoeken coördineren en de solidariteit tussen de lidstaten bevorderen door het uitwisselen van goede praktijken.</p>
      <p sl="it">In dit verslag roepen wij op tot een betere coördinatie tussen de lidstaten en meer daadkrachtige en solidaire maatregelen, gericht op de preventie en de behandeling van mensen die lijden aan een vorm van dementie, met name Alzheimer, evenals de mensen om hen heen, of dat nu professionals uit de gezondheidssector, dienstverleners of familieleden zijn.</p>
      <p sl="it">Als een Europese strategie op dit vlak wil werken, is het essentieel, en hiermee rond ik af, dat de afzonderlijke lidstaten prioriteit geven aan het opstellen van nationale actieplannen.</p>
    </intervention>
    <intervention id="3-190-000" speaker_id="96668" name="Seán Kelly" is_mep="True" mode="spoken">
      <p sl="ga">Mevrouw de voorzitter, ik heb voor dit verslag gestemd en verheug mij erover, dat het bijna unaniem is aangenomen. Ik moet zeggen dat ik het hele debat in het Parlement heb bijgewoond, maar geen kans heb gehad om te spreken. Daarom gebruik ik deze minuut om een paar dingen aan te stippen.</p>
      <p sl="ga">Het belangrijkste punt is dat er snel onderzoek nodig is naar de oorzaak van deze ziekte. Welke rol speelt het voedsel dat we eten in deze ziekte? Welke rol speelt de dagelijkse stress in deze ziekte? Welke rol spelen onze genen? Waarom lijden twee keer zo veel vrouwen als mannen aan deze ziekte?</p>
      <p sl="ga">Dit zijn zeer belangrijke vragen, waarop het antwoord alleen door onderzoek te krijgen is. Daarom verzoek ik de Commissie dringend om een medisch centrum aan te wijzen dat dit onderzoek kan uitvoeren en deze antwoorden kan vinden.</p>
    </intervention>
    <intervention id="3-191-000" speaker_id="96771" name="Jarosław Kalinowski" is_mep="True" mode="spoken">
      <p sl="pl">Mevrouw de Voorzitter, de ziekte van Alzheimer is een aandoening waarvoor de mens nog steeds geen medicijnen heeft gevonden. Uit gegevens van medische diensten kan worden afgeleid dat er sprake is van een alarmerende toename van het aantal gediagnosticeerde gevallen. De voortschrijdende vergrijzing van de Europese bevolking zal in de nabije toekomst ingrijpende gevolgen hebben. Het probleem van dementie treft niet alleen de personen die aan de ziekte lijden zelf, maar ook hun naaste familieleden en vrienden, die vaak gedwongen zijn om hun leven in het teken te stellen van de zorg voor hun dierbaren. We hebben dringend behoefte aan meer van dit soort verslagen waarin een probleem onder de aandacht wordt gebracht en voorstellen worden gedaan voor initiatieven om onze gezondheid en onze levenskwaliteit te verbeteren. Het staat als een paal boven water dat het bundelen van de inspanningen van alle lidstaten, het uitwerken van preventieprogramma's en het verlenen van sociale ondersteuning aan gezinnen als geheel projecten zijn die in elk opzicht onze steun verdienen. We moeten al het mogelijke doen om deze patiënten te helpen en om het aantal personen dat in de toekomst door deze ziekte wordt getroffen, te beperken.</p>
    </intervention>
    <intervention id="3-192-000" speaker_id="28117" name="Jim Higgins" is_mep="True" mode="spoken">
      <p sl="en">Mevrouw de Voorzitter, wat mij bevalt aan dit verslag, is dat het op vele verschillende manieren een schrikwekkende uitdaging belicht, dat wil zeggen de ziekte van Alzheimer in al haar facetten. Er is gesproken over preventie, diagnose, behandeling en genezing. De realiteit is dat de aandoeningen die het meeste worden gevreesd, kanker en de ziekte van Alzheimer zijn. We hebben enorm veel gedaan om grip te krijgen op ten eerste de diagnose van de oorzaken van kanker, ten tweede de preventie van kanker en ten derde manieren om de ziekte te behandelen. We hebben een heel lange weg afgelegd.</p>
      <p sl="en">Hoewel de ziekte van Alzheimer in 1906 werd ontdekt, is er iets bijzonders aan de hand op het hele gebied van dementie: we kennen nog steeds de oorzaak niet en er is nog altijd geen genezing mogelijk. Dit verslag moet echter verwelkomd worden. Tegelijkertijd staan we voor grote uitdagingen: wat gaan we doen wat betreft de diagnose van de oorzaken, zodat we voor preventie kunnen zorgen en, ten tweede, voor een definitieve genezing van de ziekte?</p>
    </intervention>
    <intervention id="3-194-000" speaker_id="33569" name="Syed Kamall" is_mep="True" mode="spoken">
      <p sl="en">Mevrouw de Voorzitter, degenen onder ons die Haïti hebben bezocht of de verschrikkelijke verwoesting hebben gezien die daar een tijd geleden is aangericht en gekeken hebben naar wat er gebeurd is, zullen het met mij eens zijn dat het absoluut juist was dat de ngo’s en de gemeenschap van hulpverleners de handen ineen hebben geslagen en het probleem ter plaatse hebben aangepakt met onderdak, voedsel, dekens en al dat soort zaken.</p>
      <p sl="en">Laten we nu echter eens naar de situatie een jaar verder kijken. We zien dan enkele van de problemen waarop in deze resolutie de nadruk wordt gelegd, het feit dat de Haïtianen enkel spaden, pikhouwelen en kruiwagens hebben voor de opruimwerkzaamheden, terwijl ze daar eigenlijk industrieel gereedschap voor nodig hebben. Ook wordt in de resolutie de ernstige huisvestingscrisis betreurd en wordt de behoefte aan een kadaster en eigendomsrecht aan de orde gesteld, maar wordt de Commissie ook opgeroepen om, in de geest van consensus, te waarborgen dat in samenwerking met de regering aanzienlijke inspanningen worden gedaan om het probleem op te lossen.</p>
      <p sl="en">Het enige onderwerp dat lijkt te ontbreken, is de rol van de particuliere sector. Om op de lange termijn enkele van de problemen aan te pakken waarmee we geconfronteerd worden, is het absoluut juist dat we met ngo’s en hulporganisaties samenwerken, maar uiteindelijk moet er voor de lange termijn ook een rol zijn voor de particuliere sector.</p>
    </intervention>
    <intervention id="3-195-000" speaker_id="4556" name="Nirj Deva" is_mep="True" mode="spoken">
      <p sl="en">Mevrouw de Voorzitter, een jaar na de aardbeving in Haïti is 5 procent van het puin verwijderd, zijn een miljoen mensen dakloos, zijn 230 000 mensen dood, zijn er 300 000 gewonden en heeft 15 procent van de mogelijke hervestiging in bewoonbare gebieden plaatsgevonden.</p>
      <p sl="en">Waarom? Waarom is slechts 5 procent van het puin verwijderd? Bij een aardbeving vallen er enorme brokken bouwmateriaal naar beneden. Wie kan ze oprapen? Ngo’s met spaden? Europese commissarissen met emmers? Nee! Deze dingen kunnen alleen opgeraapt worden door industriële hijsapparatuur en die is handen van een bepaalde categorie mensen, namelijk de krijgsmacht, dat wil zeggen de luchtmacht, de marine en het leger. Maar wat gebeurde er? Toen de luchtmacht, marinetroepen en legereenheden gingen helpen, schreeuwde de linkervleugel van dit Parlement en de linkervleugel in de hele wereld dat ze weg moesten wezen uit Haïti. Dus deden ze dat en is het hele gebied gedurende een vol jaar gelaten zoals het was.</p>
      <p sl="en">Het is in politiek opzicht ongelooflijk dat de verantwoordelijkheid voor deze situatie niet aanvaard is, maar ik plaats de verantwoordelijkheid voor deze ramp beslist in de schoot van de linkervleugel van dit Parlement en de internationale gemeenschap.</p>
    </intervention>
    <intervention id="3-196-000" speaker_id="28316" name="Hannu Takkula" is_mep="True" mode="spoken">
      <p sl="fi">Mevrouw de Voorzitter, ik wil enkele woorden wijden aan de situatie in Haïti. Nu die situatie opnieuw wordt bekeken, is het zeer belangrijk op te merken dat de coördinatie gebrekkig is. De coördinatie moet worden verbeterd, want er wordt maar langzaam vooruitgang geboekt.</p>
      <p sl="fi">Zoals de heer Deva al eerder zei, is het beslist waar dat de situatie deels is gepolitiseerd. Het is in niemands belang dat de situatie wordt gepolitiseerd. Er zijn in Haïti veel sneller hulp en basisbehoeften nodig dan in het afgelopen jaar is geboden. De hulp moet bovendien op de juiste plaats van bestemming terechtkomen.</p>
      <p sl="fi">Als wij kijken naar het werk aan de basis, dan hebben de verschillende hulporganisaties het goed gedaan. Als wij de bijdrage van Europa in Haïti bekijken, dan hebben veel christelijke hulporganisaties zeer goed werk verricht op basisniveau en hebben de mensen dus geholpen te overleven. Wij moeten deze inzet erkennen en steunen, maar in de crisis in Haïti is ook behoefte aan meer en beter gecoördineerde actie op Europees en natuurlijk ook op VN-niveau.</p>
    </intervention>
    <intervention id="3-198-000" speaker_id="96809" name="Peter van Dalen" is_mep="True" mode="spoken">
      <p sl="nl">Voorzitter, Litouwen is een soevereine lidstaat. Het parlement van het land bespreekt nieuwe voorstellen over seksuele uitingen in de media en in de openbaarheid. De democratie van het land werkt volop. Al twee maal heeft de president van het land soortgelijke wetteksten tegengehouden. Het politieke debat over de nieuwe voorstellen is begonnen en hoe het afloopt is nu nog niet te overzien.</p>
      <p sl="nl">Het Europees Parlement stort zich in meerderheid bovenop deze zaak. De meerderheid van dit Parlement weet immers als het verlichte morele kompas exact wat wel en wat niet mag. En nog voordat duidelijk is of er wel nieuwe wetgeving komt en hoe die wetgeving eruit zal zien, is het alziend oog van de parlementaire hoge priesters vurig neergedaald op Litouwen. Ik kan dergelijke arrogantie onmogelijk steunen.</p>
    </intervention>
    <intervention id="3-199-000" speaker_id="28178" name="Miroslav Mikolášik" is_mep="True" mode="spoken">
      <p sl="sk">Het recht tot afkondiging van nationale wetgeving behoort toe aan het wetgevend orgaan van het desbetreffende land. Op geen enkele manier kan van buitenaf in dit recht van soevereine staten worden ingegrepen. Ook Litouwen heeft zijn soevereine recht.</p>
      <p sl="sk">Verder dient er in de context van de Europese Unie op te worden gewezen dat de definitie van huwelijkse staat en gezin uitsluitend een kwestie is van het familierecht van de lidstaten en dat de Europese Unie daar van af heeft te blijven. Maatregelen ter bescherming van het gezin, de plaats waar kinderen worden opgevoed en voorbereid worden op het leven, mogen dus niet weggezet worden als iets verwerpelijks of als een vorm van discriminatie.</p>
      <p sl="sk">Dan voor wat betreft de bescherming van minderjarige kinderen tegen de schadelijke effecten van algemeen toegankelijke informatie, is het Europees Parlement onlangs tot de slotsom gekomen dat de verschillende soorten reclame die de afgelopen jaren via de nieuwe communicatiemedia in opmars zijn, een maatschappelijk fenomeen zijn geworden; een fenomeen dat opzettelijke misleiding, vertekende informatie en het gevaar van misbruik van vertrouwen met zich meebrengt. Daar dient de overheid dienovereenkomstig tegen op te treden.</p>
      <p sl="sk">Uit onderzoek blijkt dat minderjarige kinderen bescherming nodig hebben tegen bepaalde vormen van informatie die een zware wissel kunnen trekken op de ontwikkeling van hun persoonlijkheid. Let wel, ik zeg dit als arts.</p>
    </intervention>
    <intervention id="3-200-000" speaker_id="23746" name="Vytautas Landsbergis" is_mep="True" mode="spoken">
      <p sl="en">Mevrouw de Voorzitter, ik wil graag iets opmerken over de resolutie waarmee Litouwen wordt veroordeeld, omdat er niets is gebeurd. In de aangenomen tekst ontbreekt het belangrijkste standpunt. Wat ik wilde voorstellen, zonder succes, als een mondeling amendement op de overwegingen zou zijn: “overwegende dat de interventie van het Europees Parlement in de procedures van nationale parlementen in de vroegste fase van het werk aan voorgestelde wetgeving strijdig is met het grondbeginsel van soevereiniteit en subsidiariteit van de lidstaten en derhalve het Europees Parlement compromitteert als zijnde steeds meer verbonden met voormalige Sovjetpraktijken”, enz. zoals aangenomen.</p>
      <p sl="en">Het voorwendsel voor een dergelijke resolutie was slechts één ontwerpamendement dat door een lid van het nationale parlement was voorgesteld. Ik benadruk dat het om één amendement ging. Niettemin wordt dit feit in de zojuist aangenomen tekst van het Parlement op halsstarrige en onredelijke wijze voorgesteld in het meervoud, en er wordt zelfs zes keer genoemd dat er naar verluidt veel slechte amendementen waren.</p>
      <p sl="en">De titel van de resolutie bevat ook een absurditeit. Er staat ‘over de schending’. Er was geen schending, alleen een voorstel van één parlementslid; er was geen parlementair besluit dat geacht kon worden een schending te zijn. Verklaringen zoals deze wijzen op een extreem lage kwaliteit van tekstformulering, om niet te zeggen een gebrek aan verantwoordelijkheid aan de zijde van degenen die deze tekst hebben opgesteld en ter stemming hebben voorgelegd. Dit is een tekst die minimaal een veel intelligentere uitwerking had vereist of die anders gewoonweg in de prullenbak had moeten belanden. Daarom heb ik tegen deze hele tekst gestemd.</p>
    </intervention>
    <intervention id="3-201-000" speaker_id="4555" name="Daniel Hannan" is_mep="True" mode="spoken">
      <p sl="en">Mevrouw de Voorzitter, al tientallen jaren zijn de lidstaten van de Europese Unie bezig om brede en progressieve vooruitgang te bereiken wat betreft de beginselen van gelijkheid van behandeling voor de wet, privacy en persoonlijke vrijheid, dus hoop ik dat er in geen van de lidstaten een stap achteruit wordt gezet met betrekking tot het onderwerp gelijkheid op grond van seksuele geaardheid. Ik denk niet dat dit het geval is. Een punt dat in het debat ontbrak, zoals de heer Landsbergis zojuist en de heer Van Dalen eerder al hebben opgemerkt, is dat dit een ontwerpresolutie is, het is geen wetgevingsresolutie.</p>
      <p sl="en">Zoals u zich zult herinneren, hebben we in het Verenigd Koninkrijk onze eigen debatten over dit onderwerp gehad. We hadden onze eigen meningsverschillen over ‘section 28’. Ik was ertegen, maar dat was in die tijd vrij ongewoon. Ik was er zelfs helemaal in het begin tegen, toen het nog sectie 27 werd genoemd. Het leek me uitermate discriminerend om de wet te gebruiken als een mechanisme om goedkeuring of afkeuring te laten blijken. Toen we dat deden, gaven we de staat een ongelooflijk krachtig wapen in handen, dat later werd ingezet bij het verbod op pistolen en de jacht en dergelijke.</p>
      <p sl="en">Het punt is echter dat ik geen Litouwse wetgever ben. We kunnen in dit Parlement zeer stevige meningen hebben over de abortuswetgeving in Polen of de euthanasiewetgeving in Nederland. Dit zijn voor onze kiezers gevoelige onderwerpen die op passende wijze behandeld moeten worden via de nationale mechanismen van iedere lidstaat. We zouden de nederigheid moeten opbrengen om het recht op democratie en de suprematie van het nationale parlement in de 27 lidstaten te erkennen.</p>
    </intervention>
    <intervention id="3-204-000" speaker_id="28276" name="Laima Liucija Andrikienė" is_mep="True" mode="written">
      <p sl="lt">Ik heb voor dit document gestemd, dat erop is gericht de rechten van patiënten in het kader van grensoverschrijdende gezondheidszorg te versterken. Er zijn momenteel te veel onzekerheden over de kwestie van de toegankelijkheid van behandelingen, de terugbetalingen en de verantwoordelijkheid voor de klinische follow-up van de grensoverschrijdende gezondheidszorg. Met de onderhavige richtlijn moeten alle patiënten, niet slechts de best geïnformeerde of de meest welgestelden, een aantal rechten op het gebied van gezondheidszorg kunnen genieten die al door het Hof van Justitie van de Europese Unie zijn erkend. Er zij nadrukkelijk op gewezen dat het er in het geheel niet om gaat grensoverschrijdende gezondheidszorg als dusdanig te stimuleren, maar om haar mogelijk, veilig en kwalitatief hoogstaand te maken, wanneer zij nuttig of nodig is. De burgers van de Europese Unie hebben betere informatie nodig en meer duidelijkheid over de strekking van de rechtsregels die van toepassing zijn op verplaatsingen naar een ander lidstaat dan degene waar men is aangesloten, om gezondheidszorg te verkrijgen. Ik ben het ermee eens dat we 'medisch toerisme' moeten bestrijden, maar om de rechten van patiënten te beschermen, moeten we een systeem van voorafgaande toestemming invoeren dat vereenvoudigd is voor de patiënten, maar dat gezondheidszorgbeheerders wel op redelijke wijze op voorhand waarschuwt voor uitzonderlijke kosten die verbonden zijn aan reizen naar gezondheidsinstellingen in andere lidstaten.</p>
    </intervention>
    <intervention id="3-205-000" speaker_id="97193" name="Antonello Antinoro" is_mep="True" mode="written">
      <p sl="it">Deze aanbeveling aan de Raad was essentieel om patiënten een zo groot mogelijke rechtszekerheid te bieden om hun rechten in de praktijk te kunnen uitoefenen, zoals aangegeven door het Europees Hof van Justitie.</p>
      <p sl="it">Deze aanpak druist niet in tegen de exclusieve bevoegdheden van de lidstaten op het vlak van het beheer van de nationale gezondheidsstelsels en de nationale beleidskeuzes op het gebied van gezondheidszorg, zoals vastgelegd in het Verdrag. De belangrijkste punten in de aanbeveling zijn dan ook: zeldzame ziekten, normen op het gebied van kwaliteit en veiligheid, procedures op het vlak van vergoedingen, toestemming vooraf en vooruitbetalingen, de rol van contactpunten als ‘één loket’, de exclusieve bevoegdheid van de lidstaten op het gebied van gezondheidszorgpakketten en ethische gezondheidskeuzes, e-gezondheid en samenwerking tussen de lidstaten.</p>
      <p sl="it">De aanbeveling bevat tevens een verduidelijking van de door het Europees Hof van Justitie omschreven patiëntenrechten en de verbetering van algemene rechtszekerheid op het gebied van grensoverschrijdende gezondheidszorg. Het streven is de toegang tot veilige en hoogstaande grensoverschrijdende gezondheidszorg en de terugbetaling daarvan te vergemakkelijken en de samenwerking op het gebied van gezondheidszorg tussen de lidstaten te bevorderen.</p>
    </intervention>
    <intervention id="3-206-000" speaker_id="28114" name="Liam Aylward" is_mep="True" mode="written">
      <p sl="ga">Ik heb voor dit rapport gestemd omdat er momenteel op het gebied van medische zorg in het buitenland inderdaad bepaalde onzekerheden bestaan over zaken als de toegankelijkheid van de zorg, medicijnen en vergoedingen.</p>
      <p sl="ga">Hoewel het zeer belangrijk is om de druk op de nationale gezondheidszorgstelsels niet op te voeren en de ongelijkheid in die stelsels niet te vergroten, moeten patiënten het recht en de vrijheid hebben om in het buitenland gebruik te maken van medische zorg en over dit recht geïnformeerd worden. De onduidelijkheden in de wet aangaande het recht op medische zorg in het buitenland en de vergoedingen moeten worden weggenomen en de patiënten moeten nauwkeurige en heldere informatie kunnen krijgen over de termijn en de manier waarop medische zorg in andere lidstaten wordt gedekt.</p>
      <p sl="ga">Ik ben verheugd over de in het rapport voorgestelde instelling van contactpunten in alle lidstaten, die de patiënten informeren over de bestaande medische behandelingen, de wijze waarop medische zorg in het buitenland kan worden aangevraagd en de wijze waarop klachten en beroepen kunnen worden ingediend.</p>
    </intervention>
    <intervention id="3-206-250" speaker_id="96680" name="Zigmantas Balčytis" is_mep="True" mode="written">
      <p sl="lt">Ik heb voor dit belangrijke document gestemd. De burgers van de Europese Unie verwachten van de lidstaten dat zij voorzien in veilige, hoogwaardige en efficiënte gezondheidsdiensten. De gezondheidsstelsels vallen onder de bevoegdheid van de lidstaten zelf, zodat de toegankelijkheid en kwaliteit enigszins varieert. Patiënten kunnen niet altijd de juiste behandeling in hun eigen lidstaat krijgen, wat in wezen in strijd is met de door het EU-Verdrag gewaarborgde vrijheden. Het vraagstuk van de erkenning van recepten is nog steeds niet opgelost, waardoor reizende patiënten grote problemen kunnen ondervinden. Ik geloof niet dat het vrije verkeer van patiënten en het recht om voor een behandeling in een andere lidstaat te kiezen, medisch toerisme in de hand zullen werken. Ik verwacht dat hiervan naar de lidstaten het signaal kan uitgaan dat zij de nodige hervormingen op het gebied van de gezondheidszorg moeten invoeren en ervoor moeten zorgen dat de geboden gezondheidsdiensten veelzijdig zijn en van zo hoog mogelijke kwaliteit, zodat patiënten indien nodig in een andere lidstaat kunnen worden behandeld.</p>
    </intervention>
    <intervention id="3-207-000" speaker_id="5956" name="Regina Bastos" is_mep="True" mode="written">
      <p sl="pt">De richtlijn betreffende de toepassing van de rechten van patiënten bij grensoverschrijdende gezondheidszorg vormt een essentiële stap op weg naar de mobiliteit van patiënten binnen de Europese Unie. Doel is de toegang tot veilige en hoogwaardige grensoverschrijdende gezondheidszorg te verduidelijken en te vergemakkelijken, alsook het recht van patiënten op terugbetaling door het stelsel van de lidstaat waar zij zijn aangesloten. Deze aanpak bevordert tevens de samenwerking tussen de lidstaten en heeft onmiskenbare voordelen voor de patiënten, met name in het geval van zeldzame en complexe ziekten, aangezien het mogelijk zal zijn om een diagnose te stellen en de aandoening te behandelen in de lidstaat die zich daarvoor het best leent. De beoogde mobiliteit zal patiënten ook in de gelegenheid stellen de nationale wachtlijsten op legitieme wijze te omzeilen door gebruik te maken van het medische aanbod dat beschikbaar is in andere Europese landen. Met deze richtlijn zullen alle patiënten een aantal rechten kunnen genieten die al zijn erkend door het Hof van Justitie van de Europese Unie. Zij draagt ongetwijfeld bij aan de verdieping van het Europese integratieproces, de versterking van de solidariteit en de totstandkoming van een Europa dat gericht is op zijn burgers. Daarom heb ik voor dit verslag gestemd.</p>
    </intervention>
    <intervention id="3-208-000" speaker_id="96846" name="George Becali" is_mep="True" mode="written">
      <p sl="ro">Ik heb voor dit verslag gestemd. Ik wil de rapporteur bedanken voor haar werk en voor de suggesties. Ik steun het idee dat patiënten keuzes moeten maken op basis van hun behoeften en niet op basis van hun middelen, op volledig geïnformeerde basis en niet onder dwang. Patiëntenmobiliteit in plaats van nationale wachtlijsten is een urgente zaak voor de Europese burgers, en vooral voor burgers uit de nieuwe lidstaten zoals Roemenië. Ik heb ook gestemd voor het idee om een vereenvoudigd systeem van voorafgaande toestemming voor patiënten in te voeren.</p>
    </intervention>
    <intervention id="3-208-500" speaker_id="28214" name="Jean-Luc Bennahmias" is_mep="True" mode="written">
      <p sl="fr">Steeds meer burgers maken gebruik van zorg in een andere lidstaat dan hun eigen land, maar vaak zonder enige duidelijkheid over hun rechten op dit gebied. Mensen moeten zich in allerlei bochten wringen om de kosten van een behandeling in het buitenland vergoed te krijgen en ze kunnen slechts met grote moeite de informatie vinden die ze nodig hebben.</p>
      <p sl="fr">Op deze eerste plenaire vergadering van 2011 hebben we een richtlijn aangenomen die helderheid moet verschaffen ten aanzien van de rechten van Europese patiënten die kiezen voor een behandeling in het buitenland. De tekst, die met grote meerderheid is aangenomen, bepaalt dat patiënten recht hebben op vergoeding van de kosten van een behandeling die ze in een van de andere lidstaten hebben ondergaan. Dat is goed nieuws voor al die patiënten die op een lange wachtlijst staan en die grote problemen ondervinden om in hun eigen land behandeld te worden.</p>
      <p sl="fr">De mobiliteit bevorderen om de behandeling van patiënten in Europa te verbeteren: dat is ons doel. Er zal verder nauwer worden samengewerkt op het vlak van zeldzame ziekten teneinde de behandeling te verbeteren van patiënten die zeer gespecialiseerde gezondheidszorg nodig hebben.</p>
    </intervention>
    <intervention id="3-209-000" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Ik heb voor dit verslag gestemd omdat dit voorstel voor een richtlijn erop is gericht alle patiënten het recht en de mogelijkheid te geven om zo snel mogelijk van essentiële gezondheidsdiensten in andere lidstaten gebruik te maken. Bovendien wordt in de richtlijn duidelijk aangegeven in welke gevallen deze diensten kunnen worden gebruikt, terwijl de regels wat betreft de vergoeding van het gebruik van die diensten momenteel niet altijd duidelijk en begrijpelijk zijn. Ik zou willen benadrukken dat deze richtlijn gericht moet zijn op alle patiënten – en niet alleen op de beste geïnformeerde of meest welgestelde – en de veiligheid van alle patiënten moet waarborgen. In eerste lezing had het Parlement zich reeds voor deze richtlijn uitgesproken, maar helaas heeft de Raad niet met alle amendementen van het Parlement rekening gehouden. Zo ging de Raad bijvoorbeeld voorbij aan de kwestie van de behandeling van zeldzame ziekten. Er zijn echter 25 miljoen Europeanen die aan zeldzame ziekten lijden, en zij moeten in de gelegenheid worden gesteld om gezondheidszorg in andere lidstaten te verkrijgen. Daarnaast deel ik het standpunt van het Parlement dat discriminatie van personen met lagere inkomens moet worden voorkomen en dat de lidstaat van herkomst derhalve de kosten van de behandeling in een ziekenhuis van een andere lidstaat rechtstreeks moet vergoeden, zonder dat de betrokken burgers vooruitbetalingen moeten doen, of dat de behandelingskosten ten minste onmiddellijk moeten worden terugbetaald. Ook is het van groot belang dat de lidstaten nationale contactpunten in het leven roepen om patiënten van de nodige informatie te voorzien, onder meer over beschikbare gezondheidsdiensten, procedures en vereiste documenten.</p>
    </intervention>
    <intervention id="3-210-000" speaker_id="28354" name="Jan Březina" is_mep="True" mode="written">
      <p sl="cs">Ik heb voor het verslag-Grossetête gestemd omdat het na lange jaren de onzekerheid ten aanzien van de vergoeding van kosten en de daarmee samenhangende houding tegenover grensoverschrijdende gezondheidszorg, uit de wereld helpt. Tot nog toe maakten vooral beter geïnformeerde en gemotiveerdere patiënten gebruik van de voordelen van grensoverschrijdende gezondheidszorg, maar nu staat deze mogelijkheid open voor iedereen. De regel dat de kosten van grensoverschrijdende gezondheidszorg slechts vergoed kunnen worden indien van tevoren toestemming wordt gegeven voor met redenen omklede en duidelijk omschreven gevallen, acht ik niet meer dan billijk. Het gaat dan om zorg waarbij de patiënt ten minste één nacht in het ziekenhuis aldaar in het buitenland moet doorbrengen, zorg waarvoor zeer gespecialiseerde en kostenintensieve medische apparatuur vereist is, of zorg waarbij er sprake is van een bijzonder risico voor de patiënt of voor de bevolking. In dergelijke gevallen is voorafgaande toestemming wat mij betreft een manier om te voorkomen dat er al teveel gezondheidstoerisme bedreven wordt.</p>
      <p sl="cs">Voor veel Europese gezondheidszorgstelsels is het toenemende gezondheidstoerisme niet bepaald een visitekaartje. Indien echter een patiënt in eigen land te maken heeft met onevenredig lange wachtlijsten, moeten we niet verbaasd zijn als deze graag ergens anders heen wil waar hij of zij sneller en mogelijk betere zorg kan krijgen. Echter, in lidstaten waar grote aantallen buitenlanders voor medische ingrepen en operaties naartoe reizen, bestaat het risico dat patiënten uit eigen land pas aan de beurt komen als voldaan is aan de vraag uit het buitenland.</p>
    </intervention>
    <intervention id="3-210-500" speaker_id="96867" name="Maria Da Graça Carvalho" is_mep="True" mode="written">
      <p sl="pt">Deze richtlijn bevat voorschriften ter vergemakkelijking van de toegang tot veilige en hoogwaardige grensoverschrijdende gezondheidszorg en bevordert samenwerking op het gebied van de gezondheidszorg tussen de lidstaten, met volledige eerbiediging van de nationale bevoegdheden. Zij omvat de gemeenschappelijke overkoepelende waarden universaliteit, toegang tot hoogwaardige zorg, rechtvaardigheid en solidariteit. De richtlijn houdt onmiskenbare voordelen in voor de patiënten, met name voor patiënten van zeldzame en chronische ziekten, aangezien zij toegang zullen krijgen tot en zullen kunnen genieten van expertisecentra die gespecialiseerd zijn in de ziekte waaraan zij lijden. Zij biedt een nieuw voorbeeld van hoe Europa ten dienste van de Europeanen kan worden gesteld, aangezien het mogelijk wordt te kiezen voor een instelling die de meest geëigende gezondheidszorg aanbiedt, ongeacht het Europese land waar zij zich bevindt.</p>
    </intervention>
    <intervention id="3-211-000" speaker_id="1892" name="Carlos Coelho" is_mep="True" mode="written">
      <p sl="pt">De lidstaten zijn verantwoordelijk voor het aanbieden van veilige, hoogwaardige en doeltreffende gezondheidszorg die tegemoetkomt aan de behoeften van hun burgers. Daarom mag deze richtlijn in geen geval inbreuk maken op de vrijheid van de lidstaten om te beslissen over het soort gezondheidszorg waarnaar hun voorkeur uitgaat. Wij leven in een ruimte van vrijheid, veiligheid en rechtvaardigheid, waar de Europese burgers vrijheid van verkeer genieten. Dat betekent dat de opstelling van duidelijke regels inzake het aanbieden van grensoverschrijdende gezondheidszorg essentieel is, met name voor wat betreft de terugbetaling van de kosten van de gezondheidszorg die patiënten in een andere lidstaat krijgen. Ingevolge de rechtspraak van het Hof van Justitie van de Europese Unie stelt deze richtlijn ons in de gelegenheid aan de Europese burgers meer zekerheid te verschaffen met betrekking tot enerzijds de toegankelijkheid van de gezondheidszorg die zij nodig hebben in een andere lidstaat dan de hunne en anderzijds de vergoeding van de kosten tot het bedrag dat zou zijn terugbetaald uit hoofde van het stelsel van hun eigen land. Er moet een eenvoudig systeem van voorafgaande toestemming voor intramurale zorg worden ingevoerd dat geen obstakel vormt voor het aanbieden van veilige en kwalitatief hoogstaande medische zorg aan patiënten. Met deze richtlijn wordt een cruciale stap gezet op weg naar de mobiliteit van patiënten binnen de Europese Unie, aangezien de toepassing van uniforme minimumnormen te verkiezen is boven geval per geval uitgesproken rechterlijke beslissingen.</p>
    </intervention>
    <intervention id="3-211-500" speaker_id="96775" name="Lara Comi" is_mep="True" mode="written">
      <p sl="it">Ik ben verheugd over de goedkeuring van de richtlijn die tot doel heeft nieuwe regels in te voeren op het gebied van grensoverschrijdende gezondheidszorg. Europa neemt een belangrijke stap met de nieuwe wetgeving. Deze dient niet alleen om de gezondheidszorg te stroomlijnen, met name in grensregio’s, en om de behandelmogelijkheden voor EU-burgers te vergroten, maar zal tevens algemene vooruitgang in de gezondheidssector bevorderen, dankzij onderzoeksinitiatieven als gevolg van samenwerking tussen de lidstaten. Ik ben met name verheugd over de invoering van regels die de samenwerking op het gebied van zeldzame ziekten moeten versterken, teneinde ervoor te zorgen dat degenen die daar aan lijden kunnen profiteren van de voordelen van een nauwere samenwerking tussen de lidstaten op het vlak van gezondheidszorg. Bovendien zijn de regel dat terugbetaling alleen plaatsvindt als de behandeling en de kosten daarvan door de respectievelijke gezondheidsstelsels worden gedekt, evenals goedkeuring vooraf voor behandelingen die herstel vereisen, waarborgen waarmee de stabiliteit van de nationale gezondheidsstelsels kan worden gegarandeerd. Met de richtlijn kan dan ook aanzienlijke vooruitgang worden geboekt bij het verbeteren van de gezondheidsdiensten, door het juiste evenwicht te vinden tussen de eisen van de lidstaten, die verantwoordelijk zijn voor het leveren van gezondheidsdiensten, en die van de burgers, de voornaamste gebruikers van die diensten.</p>
    </intervention>
    <intervention id="3-211-625" speaker_id="33997" name="Corina Creţu" is_mep="True" mode="written">
      <p sl="ro">De ontwerpwetgevingsresolutie betreffende het standpunt, door de Raad in eerste lezing vastgesteld met het oog op de aanneming van een richtlijn van het Europees Parlement en de Raad betreffende de toepassing van de rechten van patiënten bij grensoverschrijdende gezondheidszorg, is een belangrijk document. Het aannemen van deze resolutie zou vanuit een sociaal perspectief een belangrijke stap voorwaarts zijn. Als EU-burgers de mogelijkheid hebben om overal in de EU te worden behandeld, zullen staten met een in slechte staat verkerend gezondheidszorgstelsel gedwongen worden om hun prioriteiten te wijzigen en voldoende aandacht aan dit gebied te schenken.</p>
      <p sl="ro">Tegelijkertijd zullen de verschillende stelsels hierdoor direct met elkaar concurreren, waardoor zij gedwongen worden zich te ontwikkelen en de juiste aandacht te geven aan de verwachtingen en behoeften van patiënten.</p>
      <p sl="ro">Tegelijkertijd zal ook het ontstaan van grensoverschrijdende expertisecentra worden aangemoedigd, die eveneens een centrale rol kunnen spelen op het gebied van opleiding en specialistische training voor studenten en artsen.</p>
    </intervention>
    <intervention id="3-211-750" speaker_id="95281" name="Vasilica Viorica Dăncilă" is_mep="True" mode="written">
      <p sl="ro">Het lijkt mij nuttig om in de richtlijn over de betaling voor in het buitenland geleverde zorg een vereiste op te nemen dat er een lijst met specifieke criteria en voorwaarden moet worden opgesteld waarmee een nationale autoriteit zijn weigering kan motiveren om een patiënt in het buitenland te laten behandelen. Deze voorwaarden moeten rekening houden met het mogelijke risico voor de patiënt of het grote publiek, als er een groot aantal van dergelijke verzoeken worden gedaan. Ik hoop dat de richtlijn ook groen licht krijgt van de Raad, zodat hij zo snel mogelijk in werking kan treden, ten gunste van de patiënten.</p>
    </intervention>
    <intervention id="3-211-875" speaker_id="1289" name="Proinsias De Rossa" is_mep="True" mode="written">
      <p sl="en">Ik verwelkom dit voorstel inzake grensoverschrijdende gezondheidszorg; gezondheidszorg mag nooit als een commerciële dienst worden behandeld. Dit initiatief heeft als doel te waarborgen dat er geen onnodige hindernissen zijn voor patiënten die gezondheidszorg nodig hebben in een andere lidstaat dan hun thuisland. Met dit initiatief wordt beoogd uit te voeren wat het Europees Hof van Justitie in vele vonnissen heeft vastgesteld. Daarnaast wordt beoogd duidelijkheid te verschaffen omtrent het recht van patiënten om vergoed te worden door hun thuisland. Naast het zekerstellen van veilige, efficiënte grensoverschrijdende gezondheidszorg van hoge kwaliteit is het belangrijk om een adequaat evenwicht te waarborgen tussen het recht van patiënten in de EU om zich in het buitenland te laten behandelen en de capaciteit van nationale gezondheidsstelsels en nationale prioriteiten voor de gezondheidszorg. Deze richtlijn zal duidelijkheid verschaffen omtrent de vergoeding van kosten voor behandelingen die patiënten in een andere lidstaat hebben ontvangen en zal het goede functioneren en het financiële evenwicht van nationale gezondheidsstelsels waarborgen. Het is belangrijk dat lidstaten kunnen besluiten om een nauwkeurig gedefinieerd systeem op te zetten voor de voorafgaande toestemming van de vergoeding van kosten voor ziekenhuis- of specialistische zorg.</p>
    </intervention>
    <intervention id="3-211-937" speaker_id="4335" name="Marielle De Sarnez" is_mep="True" mode="written">
      <p sl="fr">Wij geven een sterk signaal af aan onze medeburgers door met een voorstel te komen voor een systeem waarbij de behoeften van patiënten voorop staan. Het Europees Parlement is altijd eensgezind en standvastig gebleven over de daadwerkelijke erkenning van de behoeften van patiënten in Europa. Dit is dan ook een eerste stap geweest voor de versterking van hun recht op toegang tot veilige en kwalitatief hoogwaardige gezondheidszorg in Europa. Volgens de nieuwe regels krijgen Europese burgers de kosten vergoed van in een andere lidstaat verleende gezondheidszorg, voor zover de soort behandeling en de kosten daarvan in hun eigen land normaal zouden zijn gedekt. De autoriteiten kunnen verlangen dat patiënten een voorafgaande toestemming vragen voor behandelingen waarvoor een overnachting in het ziekenhuis noodzakelijk is of ingeval van zeer gespecialiseerde gezondheidszorg. Elke weigering moet echter duidelijk worden gefundeerd. Het gebruik van gezondheidszorg in het buitenland kan met name gunstig zijn voor patiënten die op lange wachtlijsten staan of die geen zeer gespecialiseerde zorg kunnen vinden. We moeten nu waarborgen dat de invoering van deze richtlijn goed wordt gecontroleerd en dat deze zorgt voor concrete resultaten op het gebied van gezondheidszorg voor patiënten in Europa.</p>
    </intervention>
    <intervention id="3-212-000" speaker_id="96914" name="Anne Delvaux" is_mep="True" mode="written">
      <p sl="fr">Er werd al lange tijd over het dossier grensoverschrijdende gezondheidszorg onderhandeld toen het, tijdens een eerdere lezing, een storm van protest deed opwaaien vanwege het risico op het ontstaan van een tweeklassengezondheidsstelsel. Hierdoor zou vooral medisch toerisme van de rijkste patiënten gestimuleerd worden en lidstaten worden benadeeld die het niet zou zijn gelukt hun aanbod van gezondheidszorg af te stemmen op de kwaliteitsafhankelijke vraag. De tekst waarover wij woensdag hebben gestemd berust meer op consensus. Deze zorgt ervoor dat Europese patiënten gebruik kunnen maken van gezondheidszorg die niet in hun eigen land beschikbaar is of die pas op zeer lange termijn beschikbaar is. De vergoeding van deze in een andere lidstaat ontvangen gezondheidszorg wordt uitgekeerd in het land waar de patiënt staat ingeschreven, maar is beperkt tot het bedrag dat hij zou hebben ontvangen voor vergelijkbare zorg. Een voorafgaande toestemming is vereist in geval van zeer gespecialiseerde zorg of wanneer een overnachting in het ziekenhuis noodzakelijk is. Maar iedere weigering dient te worden gefundeerd. We zijn nu een stap verder op weg naar een concretere Europese gezondheidszorg. We kunnen daar alleen maar blij om zijn.</p>
    </intervention>
    <intervention id="3-217-000" speaker_id="96717" name="Robert Dušek" is_mep="True" mode="written">
      <p sl="cs">Het publiek is voor wat de toegang tot gezondheidszorg in het buitenland betreft over het algemeen slecht geïnformeerd en ook wordt dit fenomeen over het algemeen afwijzend bejegend. Elke burger moet in het kader van de vrijheden van de Europese Unie in de gelegenheid worden gesteld om gebruik te maken van gezondheidszorg in andere lidstaten, tenminste, als deze daar sneller een behandeling kan krijgen van wellicht hogere kwaliteit, onder de voorwaarde dat de burger die behandeling zelf vergoedt. Er moet dan ook dringend voor worden gezorgd dat mensen gebruik kunnen maken van gezondheidszorg in een andere lidstaat. Dit debat sleept al jarenlang voort en heeft tot op heden nog nergens toe geleid; als u in een andere lidstaat bent, wordt u alleen geholpen in noodgevallen. Het is dus onmogelijk om gezondheidszorg of een medische ingreep in andere lidstaat van tevoren in te plannen.</p>
      <p sl="cs">Bovendien wordt er altijd geëist dat men een ziektekostenverzekering heeft in de lidstaat in kwestie. Maar alleen EU-burgers met een vaste verblijfplaats in een gegeven land kunnen een dergelijke ziektekostenverzekering afsluiten. Dit is dus een onmogelijke situatie. Geen enkele burger kan op die manier een ziektekostenverzekering afsluiten in twee of meer lidstaten van de EU, want hij heeft maar een permanent hoofdadres, namelijk in de lidstaat waarin hij of zij permanent verblijft. Op die manier is het de burgers wettelijk onmogelijk gemaakt om, indien ze dat graag zouden willen, te investeren in hun gezondheid en behandeling. Maar de aanbeveling kan dan toch een kleine, bescheiden vooruitgang genoemd worden, reden waarom ik zal stemmen voor aanneming ervan.</p>
    </intervention>
    <intervention id="3-217-250" speaker_id="96899" name="José Manuel Fernandes" is_mep="True" mode="written">
      <p sl="pt">Dit voorstel verduidelijkt en vergemakkelijkt de toegang tot grensoverschrijdende gezondheidszorg en de uitoefening van het recht op terugbetaling door de lidstaat van aansluiting, aangezien het alle patiënten van de Europese Unie de mogelijkheid biedt gezondheidszorg te krijgen in een andere lidstaat. Deze rechten zijn overigens reeds erkend door het Hof van Justitie van de Europese Unie. Het voorstel draagt bij aan het Europese integratieproces en de versterking van de solidariteit. Het zal leiden tot een inkrimping van de wachtlijsten, een gezondheidszorg van betere kwaliteit en een intensivering van het wetenschappelijk onderzoek. Zeldzame ziekten genieten prioritaire aandacht en de diagnose en behandeling van deze aandoeningen kan voortaan plaatsvinden in de lidstaat die daartoe het meest geschikt is. Deze richtlijn is bestemd voor alle Europeanen die gezondheidszorg nodig hebben. De Portugese minister van Volksgezondheid vergist zich dan ook wanneer hij zegt dat deze optie bedoeld is voor de best geïnformeerde en de welstellendste burgers: dat is nu het geval, zonder de richtlijn. Portugal beschikt over een voortreffelijke gezondheidszorg en mag dit belangrijke project niet aan zich laten voorbijgaan: het land moet deze richtlijn benutten om zijn gezondheidsstelsel nog verder te moderniseren en ervoor te zorgen dat het in staat is op zodanige wijze te concurreren dat het op dit gebied diensten kan aanbieden aan alle Europeanen die deze zorg nodig hebben.</p>
    </intervention>
    <intervention id="3-217-500" speaker_id="96810" name="Carlo Fidanza" is_mep="True" mode="written">
      <p sl="it">Ik ben verheugd over de nieuwe wetgeving inzake het recht van patiënten op medische behandelingen in een ander EU-land. Het werk van de Fractie van de Europese Volkspartij (Christen-Democraten), in nauwe samenwerking met andere fracties, is eens te meer van groot belang geweest. De goedkeuring van het verslag van onze Franse collega, mevrouw Grossetête, komt na lang overleg met de Raad en biedt de mogelijkheid aanzienlijke vooruitgang te boeken op een gebied waar de bestaande wetgeving niet toereikend was. De nieuwe wetgeving, die slechts betrekking heeft op mensen die ervoor kiezen zich in het buitenland te laten behandelen, stelt dat EU-burgers de kosten voor een medische behandeling in een andere lidstaat vergoed kunnen krijgen, mits het gezondheidsstelsel van hun eigen lidstaat de behandeling en de kosten daarvan dekt. Dit is met name van belang als we bedenken dat medische behandelingen in het buitenland met name voordelig kunnen zijn voor patiënten die op lange wachtlijsten staan, of voor patiënten die geen specialistische hulp kunnen vinden.</p>
    </intervention>
    <intervention id="3-213-000" speaker_id="4466" name="Ilda Figueiredo" is_mep="True" mode="written">
      <p sl="pt">Wij hebben tegen de richtlijn betreffende de toepassing van de rechten van patiënten bij grensoverschrijdende gezondheidszorg gestemd, ondanks de amendementen op de oorspronkelijke tekst. De slottekst is het resultaat van een compromis met de meerderheid van de Raad en moet binnen een termijn van dertig maanden in nationaal recht worden omgezet door de lidstaten.</p>
      <p sl="pt">Onze tegenstem is te wijten aan het feit dat het beginsel van vrij verkeer van gezondheidsdiensten wordt toegepast zonder dat rekening wordt gehouden met de specifieke kenmerken van deze diensten, waaronder de noodzaak van een nationale openbare gezondheidsdienst die in de eerste plaats ten doel heeft tegemoet te komen aan de specifieke behoeften van de burgers van elk land.</p>
      <p sl="pt">Er zij aan herinnerd dat dit voorstel van de Commissie is ontstaan na de weigering van het Parlement, in 2007, om de gezondheidsdiensten op te nemen in de richtlijn betreffende diensten op de interne markt, gelet op het enorme verzet van de werknemers en de overige burgers die erin geslaagd zijn om althans dat deel van het beruchte voorstel voor een richtlijn-Bolkestein uit de wereld te helpen.</p>
      <p sl="pt">Het eindbesluit van het Parlement, dat wij steeds bestreden hebben, omvat echter een reeks toegevingen die de lidstaten die dat wensen in de gelegenheid stellen gebruik te maken van bepaalde mechanismen om hun overheidsdiensten te beschermen.</p>
      <p sl="pt">Ofschoon het daardoor wellicht moeilijker zal zijn om toegang tot gezondheidsdiensten te krijgen, met name voor mensen die geen gebruik kunnen maken van privégezondheidszorg of zich geen reis naar het buitenland kunnen veroorloven, zullen de praktische gevolgen van de toepassing van de regelgeving afhankelijk blijven van het besluit van het parlement en de regering van Portugal.</p>
    </intervention>
    <intervention id="3-213-500" speaker_id="96993" name="Lorenzo Fontana" is_mep="True" mode="written">
      <p sl="it">Het is van groot belang de huidige situatie met betrekking tot het recht op gezondheidszorg voor burgers die zich in het buitenland bevinden te verbeteren. Ik hoop dat de angst van te veel inmenging van de communautaire wetgeving in de wetgeving van de verschillende lidstaten niet bewaarheid wordt. Ik ben echter van mening dat het een goede zaak is dat burgers recht hebben op medische behandelingen in een andere lidstaat en dat zij daarvoor de maximale vergoeding van hun eigen gezondheidsstelsel ontvangen. Om die reden heb ik besloten de aanbeveling van mevrouw Grossetête te steunen.</p>
    </intervention>
    <intervention id="3-218-000" speaker_id="2125" name="Pat the Cope Gallagher" is_mep="True" mode="written">
      <p sl="ga">Ik ondersteun het recht van de patiënt om de nodige medische hulp te vragen in een Europees land dat niet zijn thuisland is. Elke staatsburger van Ierland en in feite elke Europese staatsburger heeft het recht om voor een medische behandeling naar een ander land in de Europese Unie te reizen. Ik ben geen voorstander van 'medisch toerisme', maar wel van een systeem dat in het buitenland wonende gepensioneerden of mensen met een zeldzame of ongebruikelijke ziekte helpt.</p>
    </intervention>
    <intervention id="3-218-500" speaker_id="58758" name="Elisabetta Gardini" is_mep="True" mode="written">
      <p sl="it">Tijdens vorige parlementaire commissiedebatten is vaak herhaald dat deze richtlijn niet is bedoeld om ‘gezondheidstoerisme’ te stimuleren, maar slechts om duidelijke regels op te stellen inzake grensoverschrijdende medische hulp.</p>
      <p sl="it">Het is belangrijk dat een medische behandeling in een andere lidstaat dan de lidstaat van aansluiting gebaseerd is op een bewezen en objectieve noodzaak, teneinde te voorkomen dat de nationale gezondheidsstelsels worden overbelast met buitensporige kosten, die de efficiëntie onvermijdelijk op het spel zouden zetten. Er is vooruitgang geboekt op het vlak van zeldzame ziekten: patiënten zullen gemakkelijker toegang hebben tot zeer gespecialiseerde behandelingen en de mogelijkheid hebben een consult bij een specialist aan te vragen in een andere lidstaat.</p>
      <p sl="it">Ik acht het in die zin dan ook van belang dat er nationale contactpunten worden opgericht om ervoor te zorgen dat patiënten volledig worden geïnformeerd over behandelingsmogelijkheden in andere landen en over hoe zij grensoverschrijdende behandelingen vergoed kunnen krijgen. Tenslotte wil ik graag benadrukken dat de exclusieve bevoegdheid van de lidstaten op het vlak van de beschikbare behandelingen en ethische keuzes op het gebied van gezondheidszorg in geen geval ter discussie mag worden gesteld.</p>
    </intervention>
    <intervention id="3-219-000" speaker_id="28377" name="Lidia Joanna Geringer de Oedenberg" is_mep="True" mode="written">
      <p sl="pl">De richtlijn betreffende de toepassing van de rechten van patiënten bij grensoverschrijdende gezondheidszorg is een zeer belangrijk, nieuw rechtsinstrument dat het mogelijk zal maken om de situatie van patiënten in de Europese Unie aanzienlijk te verbeteren. Patiënten die vandaag in een ander dan hun eigen land gebruik willen maken van medische diensten worden geconfronteerd met een groot aantal administratieve en financiële obstakels. Als gevolg daarvan kunnen enkel de meest welvarende EU-burgers zich de luxe van een behandeling in het buitenland veroorloven. In het voorstel voor de richtlijn, dat erop gericht is de eerder genoemde problemen op te lossen, wordt ervoor gepleit om de administratieve procedures zoveel mogelijk te vereenvoudigen, bijvoorbeeld door inperking van het aantal gevallen waarin de nationale zorginstelling voorafgaande toestemming moet geven voor de behandeling, alsmede door het verzekeren van een betere uitwisseling van informatie over medische diensten in andere landen door de oprichting van nationale contactpunten. Het gaat hier niet, zoals sommigen beweren, om het promoten van 'medisch toerisme', maar om het waarborgen van het recht op betrouwbare zorg van goede kwaliteit aan personen die deze zorg nodig hebben. Ik ben tevens van oordeel dat de richtlijn op lange termijn kan helpen om de verschillen in het niveau van de medische diensten in de afzonderlijke EU-lidstaten weg te werken.</p>
      <p sl="pl">Bij de beoordeling van dit voorstel voor een richtlijn dienen we in de eerste plaats het welzijn van de patiënten in aanmerking te nemen. Het is de taak van de wetgever om een wet aan te nemen die de formaliteiten in verband met de toegang tot medische verzorging beperkt en die zieke burgers de mogelijkheid biedt om uit een brede waaier van medische diensten te kiezen. Ik sta bijgevolg volledig achter het voorstel voor een richtlijn betreffende de toepassing van de rechten van patiënten bij grensoverschrijdende gezondheidszorg en ik hoop ten zeerste dat de onderhandelingen, die nu al zeven jaar aan de gang zijn, tot een overeenkomst met de Raad zullen leiden.</p>
    </intervention>
    <intervention id="3-220-000" speaker_id="4429" name="Robert Goebbels" is_mep="True" mode="written">
      <p sl="fr">Ik heb uiteindelijk voor de richtlijn inzake grensoverschrijdende gezondheidszorg gestemd. Het compromis tussen het Parlement en de Raad is acceptabel, in het bijzonder doordat het recht van de lidstaten wordt erkend op het treffen van maatregelen om het financieel evenwicht van hun socialezekerheidsstelsel te bewaken, met name via een systeem van voorafgaande toestemming voor de vergoeding van kosten van in een andere lidstaat verleende intramurale zorg. Hiermee wordt elke vorm van medisch toerisme voorkomen.</p>
      <p sl="fr">De vorige Commissie was de verkeerde weg ingeslagen door aan te nemen dat de gezondheidszorg een commerciële dienst is als alle andere. Een aantal collega’s van het Parlement die roepen “de Europese gezondheidszorg is nu een feit” vergissen zich. De best mogelijke gezondheidszorg zal nooit beschikbaar zijn voor de gewone burger, want de toegang zal afhangen van contacten en van een goed gevulde portemonnee. Dat is jammer genoeg de werkelijkheid, die door deze richtlijn niet kan worden weggepoetst.</p>
    </intervention>
    <intervention id="3-214-000" speaker_id="28123" name="Louis Grech" is_mep="True" mode="written">
      <p sl="en">Ik verwelkom het verslag-Grossetête inzake de aanneming van een richtlijn betreffende de toepassing van de rechten van patiënten bij grensoverschrijdende gezondheidszorg. De stemming van vandaag heeft ons een stap dichter bij het vastleggen van de rechten van patiënten in Europese wetgeving gebracht. Het is van cruciaal belang dat, zodra deze richtlijn in werking treedt, de financiële last van grensoverschrijdende gezondheidszorg niet op patiënten wordt afgewenteld en dat de vergoeding van kosten op een tijdige, passende en soepele manier wordt uitgevoerd. Hoge kwaliteit, gelijkheid, solidariteit en universaliteit in de gezondheidszorg moeten de leidende beginselen blijven gedurende de omzettings- en uitvoeringsfasen in de verschillende lidstaten. Daarnaast moeten regeringen openbare tijdsschema’s en actieplannen opstellen met betrekking tot hoe deze uitvoering het beste kan worden bewaakt en gewaarborgd.</p>
      <p sl="en">Tot slot moet de Commissie met het oog op de doeltreffendheid van deze richtlijn de coördinatie tussen de lidstaat van aansluiting en de lidstaat van behandeling bewaken en begeleiden alsmede waarborgen dat eventuele ongelijkheden en verschillen wat betreft de toegang tot grensoverschrijdende zorg en behandeling voor patiënten worden voorkomen.</p>
    </intervention>
    <intervention id="3-214-500" speaker_id="28208" name="Nathalie Griesbeck" is_mep="True" mode="written">
      <p sl="fr">Ik ben afkomstig uit de enige regio in Frankrijk die aan drie andere EU-lidstaten grenst en als vertegenwoordiger van een district dat in het bijzonder te maken heeft met grensoverschrijdende vraagstukken, ben ik zeer gevoelig voor deze problematiek. In het dagelijks leven in de grensstreken vormen de grenzen namelijk maar al te vaak een hindernis. Europa is gebouwd op het beginsel van vrij verkeer van personen en deze vrijheid, deze mobiliteit van burgers, moet dan ook tevens voor patiënten gelden. De vraag naar grensoverschrijdende gezondheidszorg is derhalve vanzelfsprekend een zeer belangrijke kwestie. Daarom heb ik volledig voor dit verslag gestemd over de rechten van patiënten in grensoverschrijdende gezondheidszorg. Deze tekst maakt het voor patiënten mogelijk zich makkelijker in een andere lidstaat te laten behandelen en geeft bovenal opheldering over de toepasselijke regels. Patiënten kunnen beter geïnformeerd worden (met name via de contactpunten) over hun rechten en over vergoedingen. Dit is een beslissende fase, een zeer concrete stap, die zorgt voor een echte toegevoegde waarde bij de opbouw van een sociaal Europa en een echte Europese gezondheidszorg.</p>
    </intervention>
    <intervention id="3-215-000" speaker_id="2247" name="Mathieu Grosch" is_mep="True" mode="written">
      <p sl="de">Ik ben ingenomen met de richtlijn betreffende de toepassing van de rechten van patiënten bij grensoverschrijdende gezondheidszorg. Het zo snel mogelijk verstrekken van gezondheidsdiensten waarin de patiënt centraal staat en waar deze ook in andere lidstaten gebruik van kan maken, is een conditio sine qua non om de Europese lidstaten dichter naar elkaar toe te laten groeien. Met name in grensgebieden, zoals de regio waar ik vandaan kom, is grensoverschrijdende gezondheidszorg dagelijkse realiteit. Tegen die achtergrond verheugt het mij zeer dat het gemakkelijker wordt om toegang te krijgen tot betrouwbare, kwalitatieve gezondheidszorg en om de kosten vergoed te krijgen. Ik ben met name voorstander van de meerwaarde voor patiënten op wachtlijsten, want deze regeling biedt hun nu de mogelijkheid om sneller te worden behandeld in een andere lidstaat, in plaats van in hun eigen land lang te moeten wachten op een behandeling. Het vastleggen van gronden om voorafgaande toestemming te weigeren is weliswaar zinvol en zorgt voor meer duidelijkheid, maar een aantal van de problemen die gepaard gaan met grensoverschrijdende gezondheidszorg blijft onopgelost, met name voor personen die jarenlang grensarbeider waren en na hun actieve loopbaan geen of beperkte toegang hebben tot voor hen belangrijke diensten in het land waar ze werkten.</p>
    </intervention>
    <intervention id="3-216-000" speaker_id="96952" name="Sylvie Guillaume" is_mep="True" mode="written">
      <p sl="fr">Ik heb voor deze tekst gestemd, die uiteindelijk voorkomt dat de gezondheidszorg een product net als alle andere wordt. Overigens moet ik het Spaans voorzitterschap daarvoor bedanken en omdat het de instelling van een systeem van voorafgaande toestemming voor grensoverschrijdende zorg en zeer gespecialiseerde zorg heeft gesteund.</p>
      <p sl="fr">Natuurlijk bevordert de Europese Unie de mobiliteit van haar burgers en dient zij regels op te stellen voor gezondheidsdiensten. Tegelijkertijd moet zij er echter op toezien dat de gezondheidszorg een openbaar goed blijft dat voor iedereen toegankelijk moet blijven tegen de beste voorwaarden, en geen afzetmarkt wordt waarbij de nationale gezondheids- en socialezekerheidsstelsels met elkaar moeten concurreren.</p>
    </intervention>
    <intervention id="3-221-000" speaker_id="28275" name="Małgorzata Handzlik" is_mep="True" mode="written">
      <p sl="pl">De richtlijn betreffende de toepassing van de rechten van patiënten bij grensoverschrijdende gezondheidszorg is een erg belangrijke stap met het oog op het wegwerken van de belemmeringen waarmee patiënten tot dusver in de EU-lidstaten werden geconfronteerd. De richtlijn heeft in de eerste plaats tot doel de toegang van de Europese burgers tot gezondheidszorg in andere EU-lidstaten te vergemakkelijken, en met name tot diensten die in hun eigen land moeilijk toegankelijk zijn. Dit is vooral goed nieuws voor de bewoners van grensgebieden en met name voor personen die aan zeldzame ziekten lijden en gespecialiseerde behandelingen nodig hebben die in hun eigen land niet beschikbaar zijn. Ik ben tevens verheugd over enkele bepalingen die concrete voordelen opleveren voor de patiënt, zoals de wederzijdse erkenning van recepten, het afschaffen van de verplichting om in het buitenland een aanvullende verzekering af te sluiten en de toegang tot medische dossiers. Het idee om nationale contactpunten op te richten, die als taak hebben patiënten te informeren over hun rechten, is eveneens van cruciaal belang.</p>
      <p sl="pl">Patiënten moeten immers uitgebreide informatie krijgen over de procedures in verband met de toegang tot behandeling in het buitenland. Dat geldt eveneens voor de procedures inzake de terugbetaling van de kosten die aan een dergelijke behandeling zijn verbonden. Deze kosten zullen worden vergoed overeenkomstig de kostprijs die van toepassing is in het land waar de patiënt verzekerd is. Ik ben van mening dat de voorgestelde oplossingen de toegang tot veilige medische zorg van hoge kwaliteit zullen vergemakkelijken voor patiënten in de hele Europese Unie.</p>
    </intervention>
    <intervention id="3-222-000" speaker_id="2338" name="Ian Hudghton" is_mep="True" mode="written">
      <p sl="en">Enkele jaren geleden stemde ik voor het uitsluiten van gezondheidszorg van de werkingssfeer van de dienstenrichtlijn en ik heb in eerste lezing ook tegen de richtlijn betreffende grensoverschrijdende gezondheidszorg gestemd. Op dat moment was het duidelijk dat er binnen de Commissie een neiging bestond om gezondheidszorg als handelswaar te beschouwen. Dat is niet hoe ik gezondheidszorg beschouw; patiënten mogen niet slechts als betalende consumenten worden behandeld. De Raad heeft de ontwerpwetgeving echter ingrijpend verbeterd en ervoor gezorgd dat de rechtsgrondslag ervan niet langer als puur een aangelegenheid van de interne markt wordt gezien. Ik heb derhalve voor het verslag gestemd en ben ervan overtuigd dat het de rechten van patiënten in heel Europa zal verbeteren.</p>
    </intervention>
    <intervention id="3-222-500" speaker_id="96693" name="Juozas Imbrasas" is_mep="True" mode="written">
      <p sl="lt">Ik heb voor dit document gestemd, omdat het ten doel heeft de rechten van patiënten in het kader van grensoverschrijdende gezondheidszorg te versterken. Jammer genoeg zijn er momenteel te veel onzekerheden over de kwestie van de toegankelijkheid van behandelingen, de terugbetalingen en de verantwoordelijkheid voor de klinische follow-up van de grensoverschrijdende gezondheidszorg. Met de onderhavige richtlijn moeten alle patiënten, niet slechts de best geïnformeerde of de meest welgestelden, een aantal rechten op het gebied van gezondheidszorg kunnen genieten die al door het Hof van Justitie van de Europese Unie zijn erkend. Dit voorstel beoogt in het geheel niet om grensoverschrijdende gezondheidszorg als dusdanig te stimuleren, maar om haar mogelijk, veilig en kwalitatief hoogstaand te maken, wanneer zij nuttig of nodig is. De richtlijn biedt kansen voor de patiënten, waarbij niet wordt uitgegaan van de middelen, maar van de behoeften, en die geen verplichting oplevert, maar wel een gefundeerde keuze mogelijk maakt. Daarnaast deel ik het standpunt van het Parlement dat discriminatie van personen met lagere inkomens moet worden voorkomen en dat de lidstaat van herkomst derhalve de kosten van de behandeling in een ziekenhuis van een andere lidstaat rechtstreeks moet vergoeden, zonder dat de betrokken burgers vooruitbetalingen moeten doen, of dat de behandelingskosten ten minste onmiddellijk moeten worden terugbetaald. Ook is het van groot belang dat de lidstaten nationale contactpunten in het leven roepen om patiënten van de nodige informatie te voorzien, onder meer over beschikbare gezondheidsdiensten, procedures en vereiste documenten.</p>
    </intervention>
    <intervention id="3-223-000" speaker_id="28280" name="Filip Kaczmarek" is_mep="True" mode="written">
      <p sl="pl">Ik heb om enkele fundamentele redenen voor het verslag van mevrouw Grossetête gestemd. De richtlijn betreffende de toepassing van de rechten van patiënten bij grensoverschrijdende gezondheidszorg heeft een groot aantal troeven. Ze maakt niet alleen een einde aan de obstakels die een behandeling in de weg staan, maar zorgt ook voor gelijke toegang tot gezondheidszorg voor alle burgers in de hele EU. De richtlijn roept discriminatie van patiënten een halt toe, voert de wederzijdse erkenning van recepten in, garandeert kortere wachttijden voor doktersbezoeken en ontslaat patiënten van de verplichting om een aanvullende verzekering af te sluiten in het buitenland. Het feit dat de richtlijn voorziet in een ruime toegang tot medische zorg voor personen die aan een zeldzame ziekte lijden, evenals in een hogere terugbetaling voor personen met een handicap, is ook een zeer positief element.</p>
      <p sl="pl">In de richtlijn wordt getracht om medisch toerisme te voorkomen door vast te stellen dat de kosten van een medische behandeling zullen worden vergoed tot het maximale niveau dat in de lidstaat van aansluiting is gegarandeerd. Indien de feitelijk gemaakte kosten lager zijn dan het vastgestelde maximumbedrag, zullen deze volledig worden terugbetaald.</p>
      <p sl="pl">De kwestie met betrekking tot de toestemming heeft veel stof doen opwaaien. De voorafgaande toestemming van het nationale ziektefonds zal enkel nodig zijn bij ziekenhuisbehandelingen of dure medische behandelingsmethoden. Voor alle andere vormen van behandeling is geen voorafgaande toestemming vereist, op voorwaarde dat deze deel uitmaken van het zogenaamde pakket gegarandeerde medische diensten. Indien een bepaalde EU-lidstaat niet instemt met de gespecialiseerde behandeling van een patiënt op nationaal niveau, geeft de richtlijn de patiënt geen nieuw recht om deze behandeling in het buitenland te ondergaan en om de kosten ervan vergoed te krijgen. Er wordt evenwel een belangrijke uitzondering gemaakt voor personen die aan zeldzame ziekten lijden.</p>
    </intervention>
    <intervention id="3-224-000" speaker_id="96934" name="Sandra Kalniete" is_mep="True" mode="written">
      <p sl="lv">De richtlijn betreffende het recht van de burgers van de Europese Unie op medische zorg in elk van de 27 lidstaten is een belangrijke stap naar betere gezondheidszorg in de Europese Unie. De timing is vooral goed, omdat arbeidsmobiliteit binnen de EU zo'n wijdverspreid verschijnsel is. Als de richtlijn van kracht wordt, zullen patiënten uitgebreide informatie ontvangen over de nieuwe regels, zodat burgers weten welke mogelijkheden ze hebben en deze volledig zullen benutten. Burgers kunnen in alle lidstaten een initiële behandeling krijgen en artsen mogen behandeling niet weigeren. De richtlijn voorziet in de mogelijkheid voor burgers om in de toekomst de lidstaat te kiezen waarin zij de geplande medische zorg willen ontvangen.</p>
      <p sl="lv">Zij moeten echter wel van tevoren goedkeuring aanvragen in hun thuisland, aangezien de behandeling wordt vergoed op basis van de tarieven die gangbaar zijn in de staat waar de patiënt woont. Het is evengoed een stap in de goede richting, omdat de toegankelijkheid tot medisch zorg zo sterk wordt verbeterd. Laten we niet vergeten dat burgers het recht hebben op medische zorg in een van de lidstaten, als deze zorg in het land waar ze wonen niet voorhanden is. Dit is vooral belangrijk bij complexe of zeldzame gezondheidsproblemen. Om deze reden steunen mijn fractie en ik deze richtlijn, want het is een belangrijke stap voor het Parlement, een stap die een positief effect zal hebben op het leven van de mensen in Europa.</p>
    </intervention>
    <intervention id="3-224-500" speaker_id="96816" name="Giovanni La Via" is_mep="True" mode="written">
      <p sl="it">Ik heb vóór de aanbeveling van mevrouw Grossetête gestemd omdat het voorstel voor een richtlijn goed is voor Europese burgers. De nieuwe voorschriften op het gebied van medische behandelingen stellen namelijk dat Europese burgers medische hulp in een andere lidstaat vergoed kunnen krijgen, mits de behandeling en de kosten daarvan in eigen land ook vergoed zouden worden. Dit resultaat is goed voor patiënten en zal de (soms zeer lange) wachtlijsten aanzienlijk terugdringen. Onze maatschappij is steeds mobieler en denk dat het terecht is om, meer dan in het verleden, de mobiliteit van EU-burgers te bevorderen, ook in een sector van vitaal belang, namelijk de medische zorg. In ben bovendien van mening dat het van belang is de nadruk te leggen op de nieuwe wetgeving inzake de bestrijding van zeldzame ziekten, aangezien die tot doel heeft de samenwerking tussen de lidstaten te versterken, teneinde ervoor te zorgen dat Europese patiënten ten volle gebruik kunnen maken van hun recht op een behandeling.</p>
    </intervention>
    <intervention id="3-225-000" speaker_id="96791" name="Elżbieta Katarzyna Łukacijewska" is_mep="True" mode="written">
      <p sl="pl">Aangezien ik van mening ben dat de richtlijn betreffende de toepassing van de rechten van patiënten bij grensoverschrijdende gezondheidszorg een groot succes is, heb ik voor het document gestemd. Onze gezondheid is het kostbaarste goed dat we hebben. Ik vind het bijzonder belangrijk dat de Europese burgers toegang hebben tot een zo hoog mogelijk niveau van gezondheidszorg. De richtlijn is niet alleen een bron van hoop voor patiënten, maar biedt hun ook nieuwe mogelijkheden. Ze dwingt de lidstaten ertoe hun gezondheidszorgstelsels verder te hervormen. Deze richtlijn zorgt ervoor dat onder andere Poolse patiënten terecht kunnen in Europese ziekenhuizen en klinieken. Deze tekst bewijst dat Europa stilaan vorm krijgt en dat we het verbeteren en bevorderen van de samenwerking tussen de EU-lidstaten op het vlak van de bescherming van de volkgezondheid als een prioriteit beschouwen.</p>
    </intervention>
    <intervention id="3-226-000" speaker_id="1403" name="David Martin" is_mep="True" mode="written">
      <p sl="en">Ik heb voor dit verslag gestemd op grond van het feit dat nu verduidelijkt is dat Britse patiënten in het buitenland alleen de door de overheid betaalde gezondheidszorg kunnen krijgen waar ze recht op zouden hebben binnen het Britse nationale gezondheidsstelsel. Het verheugt me dat amendementen die erop gericht waren om het recht op zorg uit te breiden door toegang te geven tot “alle behandelingsmethoden die voldoende door de internationale medische wetenschap beproefd zijn” of “een net zo werkzame behandeling” zijn verworpen. Dit zou hebben kunnen leiden tot een enorme belasting van het Britse nationale gezondheidsstelsel door ongecontroleerd gebruik van grensoverschrijdende gezondheidszorg.</p>
    </intervention>
    <intervention id="3-227-000" speaker_id="23704" name="Jiří Maštálka" is_mep="True" mode="written">
      <p sl="cs">Deze aanbeveling is een vervolg op het debat dat het Europees Parlement tijdens de vorige zittingsperiode gevoerd heeft. Het voorstel van de Commissie bevatte een aantal tekortkomingen en risico’s met mogelijke negatieve gevolgen voor de consumenten van gezondheidszorg, de burgers. Ik ben ingenomen met het compromis in amendement 107, dit met name omdat de waarborgen voor de patiënten ten aanzien van de verstrekking van grensoverschrijdende zorg erdoor worden uitgebreid en hier de nadruk wordt gelegd op betere geïnformeerdheid van de patiënt. En niet in de laatste plaats vind ik het zeer positief dat het amendement de nadruk legt op de verantwoordelijkheid van de lidstaten voor de verstrekking van veilige, kwalitatief hoogstaande, doeltreffende en toegankelijke zorg op eigen grondgebied. Verder acht ik het van groot belang dat de voorwaarden waaronder lidstaten voorafgaande toestemming kunnen weigeren, duidelijk zijn omschreven. Tot slot bevat het amendement een aantal positieve maatregelen op het vlak van de interoperabiliteit en steunt het de samenwerking op het gebied van preventie en diagnostiek.</p>
    </intervention>
    <intervention id="3-228-000" speaker_id="4412" name="Véronique Mathieu" is_mep="True" mode="written">
      <p sl="fr">Hoe kunnen wij het fundamentele recht van iedere Europese burger om zich vrijelijk binnen onze gemeenschappelijke ruimte te bewegen garanderen wanneer wij hem niet de mogelijkheid geven op eenvoudig wijze gebruik te maken van gezondheidszorg in een andere lidstaat dan waar hij woonachtig is? Met de goedkeuring van dit voorstel voor een richtlijn kan de mobiliteit van patiënten, een wezenlijk element van de mobiliteit van burgers, eindelijk in een juridische tekst worden opgenomen. Ik moet onze rapporteur bedanken voor het feit dat zij erin is geslaagd overeenstemming met de Raad te bereiken over deze belangrijke tekst, waarvan de goedkeuring sinds lange tijd werd verhinderd. Ik hoop echt dat de omzetting van deze wetgeving door onze lidstaten er op termijn voor zorgt dat de Europese burgers daadwerkelijk toegang hebben tot kwalitatief hoogwaardige grensoverschrijdende zorg.</p>
    </intervention>
    <intervention id="3-228-500" speaker_id="96978" name="Nuno Melo" is_mep="True" mode="written">
      <p sl="pt">De kwestie van de toegankelijkheid van behandelingen, de terugbetalingen en de verantwoordelijkheid voor de klinische follow-up van de grensoverschrijdende gezondheidszorg is momenteel voor het merendeel van de Europese burgers onduidelijk. Met de onderhavige richtlijn moeten alle patiënten, niet slechts de best geïnformeerde, een aantal rechten op het gebied van gezondheidszorg kunnen genieten die al door het Hof van Justitie van de Europese Unie zijn erkend. De lidstaten blijven echter verantwoordelijk voor de gezondheidszorg van hun burgers. Het voorstel heeft betrekking op de patiënten en hun mobiliteit binnen de Europese Unie en niet op het vrije verkeer van de dienstverleners.</p>
    </intervention>
    <intervention id="3-229-000" speaker_id="28255" name="Andreas Mölzer" is_mep="True" mode="written">
      <p sl="de">Als de wachtlijsten in het eigen land van een patiënt vol zijn, zal de garantie dat de kosten voor behandeling in het buitenland door de ziektekostenverzekeraar zullen worden vergoed, een enorme opluchting zijn. Deze regeling biedt chronisch zieken meer mobiliteit in de Europese Unie. Deze regeling is echter slechts zinvol als gegarandeerd is dat ze geen medisch toerisme doet ontstaan en de zo al zwaar onder druk staande ziektekostenverzekeraars niet nog meer onder druk zet. Afgezien van het feit dat voor bepaalde medische specialisaties in een aantal landen met hoge geneeskundenormen snel een te grote toeloop zou kunnen ontstaan, bestaat het gevaar dat armere lidstaten van de EU, die tot dusver minder in gezondheidszorg hebben geïnvesteerd, enorme kosten zullen moeten betalen. In dit verband mogen we niet over het hoofd zien dat het stelsel dat wederzijdse vergoeding tussen socialezekerheidsstelsels van EU-lidstaten mogelijk moet maken, niet functioneert en dat er voor miljoenen euro aan schulden zijn gegroeid. Hoewel de lidstaten in theorie bepaalde soorten behandelingen kunnen uitsluiten als ze vrezen dat de instroom van buitenlandse patiënten hun eigen gezondheidszorg in gevaar brengt, zal dat in de praktijk niet zo eenvoudig zijn. We zijn er tot op de dag van vandaag zelfs niet in geslaagd om de bestaande vergoedingsproblemen op te lossen en de maatregelen om medisch toerisme te voorkomen, zijn niet overtuigend. Ik heb tegen deze ontwerpresolutie gestemd om een explosieve stijging van de socialezekerheidskosten te voorkomen.</p>
    </intervention>
    <intervention id="3-230-000" speaker_id="39714" name="Rareş-Lucian Niculescu" is_mep="True" mode="written">
      <p sl="ro">Ik heb voor het verslag van mevrouw Grossetête gestemd omdat toegang tot grensoverschrijdende gezondheidszorg een duidelijke prestatie is, waar Europese burgers wel bij varen. Veel van onze burgers hebben geen toegang tot zorg voor hun specifieke aandoening in de lidstaat waar ze wonen. Daarom moeten we hun de mogelijkheid geven om die zorg elders in de Europese Unie te verkrijgen, en de kosten hiervan vergoed te krijgen.</p>
    </intervention>
    <intervention id="3-230-500" speaker_id="96783" name="Wojciech Michał Olejniczak" is_mep="True" mode="written">
      <p sl="pl">Het Europees Parlement heeft op 19 januari 2011 een richtlijn aangenomen betreffende de toepassing van de rechten van patiënten bij grensoverschrijdende gezondheidszorg. Deze tekst heeft tot doel de voorschriften inzake behandeling in het buitenland te vereenvoudigen. Tot mijn tevredenheid stel ik vast dat het Europees Parlement als medewetgever een cruciale rol heeft gespeeld bij het opstellen van duidelijke bepalingen die in het voordeel zijn van de patiënt, onder andere met betrekking tot de terugbetaling van de kosten voor medische zorg in een andere EU-lidstaat. De bepalingen inzake grensoverschrijdende gezondheidszorg zijn des te belangrijker omdat ze van toepassing zijn op iedere burger van de Europese Unie. Deze nieuwe richtlijn garandeert niet alleen de wederzijdse erkenning van recepten en een betere toegang tot informatie over behandelingen in het buitenland, maar zorgt er ook voor dat personen die aan zeldzame ziekten lijden voor een groter aantal behandelingen in aanmerking komen. Daarnaast kunnen personen met een handicap in de toekomst een groter gedeelte van hun kosten voor medische zorg terugbetaald krijgen. Het Europees Parlement zal eveneens betrokken worden bij de instelling van nationale contactpunten in elke lidstaat. Deze contactpunten, die informatie zullen verstrekken over alle aspecten van behandeling in het buitenland, zullen onderling nauw samenwerken. Tot slot zou ik willen zeggen dat de aangenomen richtlijn absoluut noodzakelijk is, aangezien de huidige wetgeving inzake medische behandeling in het buitenland onduidelijk en veel te ingewikkeld is. Het is bijgevolg onontbeerlijk en in het belang van elke lidstaat van de Europese Unie om dit soort aangelegenheden te vereenvoudigen.</p>
    </intervention>
    <intervention id="3-230-625" speaker_id="97197" name="Alfredo Pallone" is_mep="True" mode="written">
      <p sl="it">Ik heb vóór de aanbeveling met het oog op de aanneming van de richtlijn van het Parlement en de Raad betreffende de toepassing van de rechten van patiënten bij grensoverschrijdende gezondheidszorg gestemd, omdat ik van mening ben dat het van essentieel belang is in de hele Unie te zorgen voor goede gezondheidszorg die voldoet aan hoge eisen op het gebied van kwaliteit en patiëntenveiligheid. Zodra de richtlijn is goedgekeurd, kan de patiënt vooraf toestemming vragen voor een medische behandeling in een andere lidstaat. Dit waarborgt de kwaliteit en veiligheid van behandelingen en gezondheidsdiensten. Patiënten kunnen om terugbetaling vragen van de behandelingskosten op basis van de vergoeding die daarvoor is voorzien in het land van oorsprong. Ze zullen daarnaast worden beschermd, behandeld en een vergoeding ontvangen voor alle zeldzame ziekten. De samenwerking tussen de lidstaten op onderzoeksgebied is bovendien bevorderlijk voor de behandeling van zeldzame ziekten.</p>
    </intervention>
    <intervention id="3-230-750" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Elke lidstaat is verantwoordelijk om aan zijn burgers gezondheidszorg aan te bieden. Deze richtlijn bevat voorschriften ter vergemakkelijking van de toegang tot veilige en hoogwaardige grensoverschrijdende gezondheidszorg en bevordert samenwerking op het gebied van de gezondheidszorg tussen de lidstaten, met volledige eerbiediging van de nationale bevoegdheden.</p>
      <p sl="pt">De sterk gespecialiseerde gezondheidszorg kent een asymmetrische ontwikkeling. Zo bestaan er in bepaalde landen expertisecentra voor zeldzame of chronische ziekten die op die plaats niet vaak voorkomen, maar specialisatie vereisen. Dat is ongetwijfeld een van de premissen om het vrij verkeer op dit gebied te bevorderen.</p>
      <p sl="pt">Deze richtlijn is een nieuw voorbeeld van hoe Europa ten dienste van de Europese burgers kan worden gesteld door onderlinge solidariteit tot stand te brengen en voordelen voor patiënten te genereren, met name voor patiënten die lijden aan zeldzame of chronische ziekten en baat kunnen hebben bij toegang tot expertisecentra op het gebied van de aandoening waarvan zij het slachtoffer zijn.</p>
      <p sl="pt">Daarom heb ik voor dit verslag gestemd.</p>
    </intervention>
    <intervention id="3-231-000" speaker_id="36392" name="Aldo Patriciello" is_mep="True" mode="written">
      <p sl="it">Met deze richtlijn zullen alle patiënten kunnen profiteren van rechten die reeds door het Europees Hof van Justitie zijn erkend, terwijl de lidstaten volledig verantwoordelijk blijven voor de socialezekerheidsstelsels, aangezien de richtlijn betrekking heeft op patiënten en hun mobiliteit binnen de Europese Unie en niet op het vrije verkeer van dienstverleners.</p>
      <p sl="it">Ik ben vóór hervorming van het huidige, weinig bevredigende gezondheidszorgkader, dat wordt gekenmerkt door een scheiding tussen jurisprudentie en nationale stelsels. Ik wil eraan herinneren dat het Europees Parlement in eerste en tweede lezing hetzelfde standpunt heeft ingenomen, door de jurisprudentie van het Hof op het gebied van grensoverschrijdende gezondheidszorg te codificeren (een Europees burger heeft het recht in een ander land te worden behandeld als ware het zijn eigen land) en door, evenals de Raad, “medisch toerisme” te willen bestrijden.</p>
      <p sl="it">Het voorstel voorziet in een specifieke beschermingsbepaling en een regeling voor toestemming vooraf, die flexibel is voor patiënten en tegelijkertijd voorziet in een melding van eventuele buitengewone kosten. Het voorstel is er dus op gericht de rechten van patiënten te versterken door middel van informatievoorziening en samenwerking tussen de lidstaten.</p>
      <p sl="it">De lidstaat van aansluiting dient ervoor te zorgen dat zijn ingezetenen toegang hebben tot informatie. Het voorstel in tweede lezing gaat verder en houdt al rekening met de mogelijkheden van e-gezondheid.</p>
    </intervention>
    <intervention id="3-232-000" speaker_id="38595" name="Rovana Plumb" is_mep="True" mode="written">
      <p sl="ro">Ik heb voor dit verslag gestemd om de Europese burgers te steunen, omdat het heldere regels aangeeft met betrekking tot de rechten van patiënten die in het buitenland behandeld willen worden en de kans om een keuze te maken waarbij wordt uitgegaan van behoeften, niet middelen, met voldoende informatie en niet onder dwang. In de richtlijn worden de volgende principes vastgesteld: de burgers kunnen zonder voorafgaande toestemming in een andere lidstaat alle extramurale zorg krijgen waarop zij in hun lidstaat recht hebben en zij kunnen de kosten vergoed krijgen tot het bedrag dat zou zijn terugbetaald uit hoofde van het stelsel van hun eigen land. Informatie is ook een belangrijk element en elke lidstaat moet nationale contactpunten instellen waar de patiënt kennis kan nemen van de beschikbare behandelingen, de te volgen stappen of de geldende klachten- en beroepsprocedures, enzovoort.</p>
    </intervention>
    <intervention id="3-232-500" speaker_id="96903" name="Paulo Rangel" is_mep="True" mode="written">
      <p sl="pt">In aansluiting op de rechtspraak van het Hof van Justitie van de Europese Unie heeft deze richtlijn ten doel het recht van gebruikers op toegang tot veilige en hoogwaardige grensoverschrijdende gezondheidszorg te verduidelijken en te versterken door de mobiliteit van patiënten binnen de Europese Unie te bevorderen en de samenwerking tussen de lidstaten en de solidariteit op dit gebied aan te zwengelen. Hiermee wordt dan ook een belangrijke stap voorwaarts gezet in de Europese integratie. Daarom heb ik voor dit verslag gestemd.</p>
    </intervention>
    <intervention id="3-233-000" speaker_id="28409" name="Raül Romeva i Rueda" is_mep="True" mode="written">
      <p sl="en">De vandaag aangenomen wetgeving is een belangrijke stap vooruit voor de rechten van patiënten in de EU. De Fractie De Groenen/Vrije Europese Alliantie is van mening dat het uiteindelijke compromis dat vandaag is bereikt, het juiste evenwicht inhoudt tussen het garanderen van de rechten van patiënten op grensoverschrijdende gezondheidszorg en het waarborgen van de beschikbaarstelling van gezondheidszorgdiensten op nationaal niveau. Patiënten zullen het recht hebben om zich in een ziekenhuis in een andere lidstaat te laten behandelen en de kosten vergoed te krijgen op dezelfde manier als wanneer ze in het thuisland waren behandeld. Echter, dit recht mag niet ten koste gaan van de levensvatbaarheid van nationale gezondheidsstelsels. De Fractie De Groenen/Vrije Europese Alliantie is van mening dat binnen het uiteindelijke compromis lidstaten een redelijk systeem van voorafgaande toestemming voor de vergoeding van behandelingskosten kunnen opzetten, waarbij leden van het Parlement erin geslaagd zijn om de lijst van redenen waarom een patiënt grensoverschrijdende behandeling geweigerd mag worden te beperken. Belangrijk is dat lidstaten niet meer de vergoeding van kosten kunnen weigeren nadat voorafgaande toestemming verleend is, wat een punt van cruciaal belang was.</p>
    </intervention>
    <intervention id="3-233-250" speaker_id="96746" name="Marie-Thérèse Sanchez-Schmid" is_mep="True" mode="written">
      <p sl="fr">De richtlijn over grensoverschrijdende gezondheidszorg waarover vandaag zal worden gestemd, is revolutionair en daar ben ik blij mee. De bevoegdheid van de Europese Unie op het gebied van gezondheidszorg is een zeer delicaat onderwerp en het spreekt voor zich dat iedere lidstaat op grond van zijn cultuur zijn eigen stelsel voor sociale bescherming en ziektekostenverzekering opzet. Maar waarom bouwen wij aan Europa en garanderen wij de vrijheid van verkeer, als de mogelijkheid op toegang tot gezondheidszorg binnen het gehele grondgebied van de Europese Unie daarbij niet is voorzien? Het Parlement vecht nu al drie jaar voor rechtszekerheid inzake grensoverschrijdende gezondheidszorg en voor duidelijkheid over de voorwaarden voor vergoeding. Er wordt een grote sprong gemaakt en ik bedank mijn collega, mevrouw Grossetête, voor al het werk dat zij heeft verricht. Wij zijn getuige van een historische gebeurtenis: de eerste aanzet voor een Europese gezondheidszorg is gegeven; grensoverschrijdende gezondheidszorg is niet langer een risico, maar een mogelijkheid. Wij moeten dit nu in praktijk weten te brengen, zodat iedere Europese burger gebruik kan maken van kwalitatief hoogwaardige gezondheidszorg. Dat is de prijs die betaald moet worden voor gezondheid.</p>
    </intervention>
    <intervention id="3-233-500" speaker_id="33989" name="Daciana Octavia Sârbu" is_mep="True" mode="written">
      <p sl="en">Ik heb vandaag gestemd voor verbeterde juridische duidelijkheid en mobiliteit van patiënten in gevallen waarin mensen naar het buitenland moeten reizen om gezondheidszorg te ontvangen. Idealiter zou geen enkele patiënt het thuisland hoeven te verlaten om zich medisch te laten behandelen, maar in die gevallen waarin het noodzakelijk is, moeten patiënten daartoe ook in staat zijn, wetende waar ze recht op hebben wat betreft de behandeling en de vergoeding van de kosten. Het is ook belangrijk dat de gezondheidsdiensten van de lidstaten weten wat hun plichten zijn en dat de lidstaten het recht behouden om hun gezondheidszorgdiensten naar eigen inzicht te kiezen, beheren en leveren.</p>
      <p sl="en">Het verslag behandelt beide cruciale kwesties naast een aantal andere belangrijke kwesties, waaronder de behandeling van zeldzame ziekten en Europese referentienetwerken om de uitwisseling van beste praktijken te bevorderen. Het onderwerp grensoverschrijdende gezondheidzorg is niet altijd gemakkelijk geweest en ik dank de rapporteur en schaduwrapporteurs voor hun grote inspanningen in dit verband.</p>
    </intervention>
    <intervention id="3-234-000" speaker_id="2081" name="Peter Skinner" is_mep="True" mode="written">
      <p sl="en">Ik steun dit verslag, omdat het een aantal van de huidige problemen behandelt die tot nog toe niet door regeringen zijn aangepakt. Dit is geen richtlijn die lidstaten vertelt hoe ze hun gezondheidsstelsels moeten beheren, zoals sommigen hebben gesuggereerd. Het is een verslag dat het Verenigd Koninkrijk kan steunen, hoofdzakelijk omdat veel van de problemen van eerdere verslagen weggewerkt zijn. Het effect van de richtlijn is dat reeds bestaande rechten van patiënten erdoor worden verbeterd. In het bijzonder de patiënten die geen adequate behandeling in het Verenigd Koninkrijk kunnen krijgen, mogen nu naar een andere lidstaat van de EU gaan in overeenstemming met bepalingen die reeds bestaan. Het feit dat er waarschijnlijk maar zeer weinigen zijn die dit zullen doen, heeft te maken met de aard van steun van familie voor mensen die ziek zijn; de nabijheid speelt in dergelijke gevallen de belangrijkste rol.</p>
      <p sl="en">Wanneer er billijke redenen zijn voor behandeling in het buitenland, moeten de in het Verenigd Koninkrijk geldende kosten worden vergoed. Dit is geen blanco cheque voor gezondheidszorgtoerisme; het is de vastlegging van bestaande Britse rechten voor Britse burgers.</p>
    </intervention>
    <intervention id="3-235-000" speaker_id="4751" name="Bart Staes" is_mep="True" mode="written">
      <p sl="nl">De richtlijn grensoverschrijdende gezondheidszorg - die ik steun - geeft duidelijke rechten aan patiënten om medische zorg in het buitenland te krijgen én daarvoor terugbetaald te worden volgens binnenlandse tarieven. Hierdoor krijgen zieken in grensstreken, mensen die in een ander land verblijven, patiënten met zeldzame aandoeningen en patiënten die met lange wachttijden worden geconfronteerd, meer rechtszekerheid. Om echter de kwaliteit van de zorg en een eerlijke toegang ertoe te vrijwaren, kunnen lidstaten opleggen dat patiënten voorafgaandelijk toestemming moeten krijgen voor de behandeling. Dat is vereist wanneer sprake is van ziekenhuisopname of bij een zeer dure of risicovolle behandeling.</p>
      <p sl="nl">De terugbetaling kan onder heel strikte voorwaarden ook worden geweigerd (bijvoorbeeld als de behandeling ook in eigen land kan). En lidstaten kunnen ingrijpen als er blijk is van overconsumptie. De richtlijn bewaart dus het evenwicht tussen het recht van de patiënt op een goede gezondheidszorg en het recht van de lidstaten om hun eigen sociale zekerheid te financieren en de eigen gezondheidszorg te organiseren. Ik hoop verder dat de wens van patiënten om zich elders te laten behandelen geen onnodige druk legt op de hooggekwalificeerde diensten waar de overgrote meerderheid van de patiënten in eigen land voor kiest.</p>
    </intervention>
    <intervention id="3-236-000" speaker_id="96860" name="Michèle Striffler" is_mep="True" mode="written">
      <p sl="fr">Ook patiënten moeten het recht van vrij verkeer kunnen uitoefenen. Daarom heb ik voor dit verslag gestemd over de toepassing van rechten van patiënten in grensoverschrijdende gezondheidszorg. In Elzas, en in alle grensregio’s, is de kwestie van grensoverschrijdende gezondheidszorg zeer belangrijk, bijvoorbeeld wanneer de verstrekte zorg in het buitenland dichterbij huis is dan in de eigen lidstaat.</p>
      <p sl="fr">Dit verslag zorgt ervoor dat alle Europese burgers via de nationale contactpunten die in iedere lidstaat worden opgezet, informatie kunnen krijgen over grensoverschrijdende zorg en over hun rechten op dit gebied. De goedkeuring van deze tekst vormt het beginpunt van een echte Europese gezondheidszorg waar vijfhonderd miljoen burgers van zullen profiteren.</p>
    </intervention>
    <intervention id="3-237-000" speaker_id="96974" name="Nuno Teixeira" is_mep="True" mode="written">
      <p sl="pt">De doelstelling van de oprichting van een interne markt die gebaseerd is op vrij verkeer tussen de lidstaten, kan slechts worden verwezenlijkt indien een reeks maatregelen worden genomen. In het kader van het vrije verkeer van burgers en diensten dient bijzondere aandacht te worden besteed aan de gezondheidszorg die de onderdanen van een lidstaat in een andere lidstaat kunnen krijgen. Het Hof van Justitie heeft de rechten van patiënten erkend, met name het recht op toegang tot veilige en hoogwaardige gezondheidszorg en op terugbetaling van de kosten. De eis om op dit terrein meer rechtszekerheid te waarborgen noopt de lidstaten tot nauwere samenwerking, met name door medische recepten die zijn afgegeven in een andere lidstaat te erkennen en op eigen grondgebied garanties te bieden voor diensten van goede kwaliteit. Ik wil hier onderstrepen dat de Commissie de plicht heeft maatregelen te nemen om de informatie betreffende recepten en aanwijzingen voor het gebruik van geneesmiddelen begrijpelijker te maken middels de aanduiding van de werkzame stof en de dosering, wat de patiënten ongetwijfeld ten goede zal komen. Gelet op de eigen kenmerken van dit soort diensten moeten zij worden opgenomen in een afzonderlijke richtlijn, niet in de dienstenrichtlijn. Het verslag van mijn collega van de Fractie van de Europese Volkspartij (Christen-Democraten), mevrouw Grossetête, verdient mijn steun, omdat ik het belangrijk vind dat wij het recht van patiënten op grensoverschrijdende gezondheidszorg bevestigen.</p>
    </intervention>
    <intervention id="3-238-000" speaker_id="96776" name="Róża Gräfin von Thun und Hohenstein" is_mep="True" mode="written">
      <p sl="pl">De richtlijn betreffende de toepassing van de rechten van patiënten bij grensoverschrijdende gezondheidszorg is een uiterst belangrijk document voor de EU-burgers. Ik heb de werkzaamheden met betrekking tot deze kwestie dus zeer aandachtig gevolgd. Ik stel tot mijn tevredenheid vast dat de richtlijn de patiënten het recht geeft om zelf te bepalen waar zij gezondheidszorg wensen te ontvangen en zo tegelijkertijd bijdraagt tot de versterking van de interne markt – het onderwerp waar ik me in het Europees Parlement voornamelijk mee bezighoudt. Dit betekent eveneens dat er met deze richtlijn aanpassingen worden doorgevoerd die rekening houden met het recht van EU- burgers om vrij te reizen en te werken in elke lidstaat van de Europese Unie. In deze richtlijn, die aan de basis ligt van een soort 'Schengengebied voor gezondheid', worden kwesties aan de orde gesteld als de wederzijdse erkenning van recepten, het tegengaan van discriminatie van patiënten op grond van hun land van herkomst en het afschaffen van de verplichting om een aanvullende verzekering af te sluiten in het buitenland.</p>
      <p sl="pl">Namaak van geneesmiddelen en medische producten is een volgende, erg belangrijke kwestie vanuit het oogpunt van de gemeenschappelijke markt. In de richtlijn wordt benadrukt dat deze geneesmiddelen een ernstig probleem zijn, met name in het kader van de grensoverschrijdende gezondheidszorg. Hetzelfde geldt voor medisch toerisme. De richtlijn gaat dit probleem tegen door te verzekeren dat de kosten van een behandeling worden terugbetaald tot het niveau dat in het land van herkomst is gegarandeerd. Wanneer de behandeling of de operatie minder kost, worden de feitelijk gemaakte kosten vergoed. De voorgestelde oplossingen zullen bijdragen tot een verbetering van de situatie van patiënten in de Europese Unie en zullen tegelijkertijd de gemeenschappelijke markt versterken. Daarom heb ik voor de richtlijn gestemd.</p>
    </intervention>
    <intervention id="3-239-000" speaker_id="28221" name="Thomas Ulmer" is_mep="True" mode="written">
      <p sl="de">Ik heb met veel plezier voor dit verslag gestemd dat, na de overeenstemming die er in tweede lezing met de Raad over is bereikt, het vrije verkeer van patiënten in de Europese Unie aanzienlijk zal verbeteren. Ambulante behandeling levert nu geen problemen meer op voor burgers van de EU en klinische behandeling is veel eenvoudiger geworden. Het is op gebieden als deze dat de EU een aanzienlijke meerwaarde kan bieden. Het resultaat is dat de gezondheidssector zich stap voor stap van een lappendeken van individuele diensten tot een eenheid ontwikkelt.</p>
    </intervention>
    <intervention id="3-240-000" speaker_id="96698" name="Viktor Uspaskich" is_mep="True" mode="written">
      <p sl="lt">Het is voor onze burgers heel belangrijk dat zij de mogelijkheid hebben de noodzakelijke gezondheidsdiensten van hoge kwaliteit te verkrijgen, ongeacht of zij zich in eigen land of in het buitenland bevinden. Ik ben verheugd dat in dit verslag ook aandacht wordt besteed aan de patiëntenmobiliteit in de EU. Litouwers die in het buitenland wonen en werken moeten de mogelijkheid hebben om de nodige behandelingen te verkrijgen, zonder dat zij absurd hoge bedragen moeten betalen of maandenlang in onzekerheid moeten afwachten. Goede informatie is van essentieel belang. Ik steun dan ook het voorstel van de rapporteur dat elke lidstaat nationale contactpunten dient in te stellen waar de patiënt kennis kan nemen van de beschikbare behandelingen en de administratieve procedures. Soms kunnen echter niet alle ziekten in de eigen lidstaat worden behandeld, zodat de behandeling in dergelijke gevallen in een ander land moet plaatsvinden. We moeten ervoor zorgen dat grensoverschrijdende gezondheidsdiensten of 'medisch toerisme' (zoals de rapporteur het noemt) onze nationale gezondheidsstelsels niet ondermijnen. Er moet voor het juiste evenwicht worden gezorgd. Lage prijzen en goede reisverbindingen maken Litouwen bijzonder aantrekkelijk voor ingezetenen uit andere lidstaten die op zoek zijn naar mogelijkheden voor een goedkopere behandeling of operatie in het buitenland. Indien deze mogelijkheden niet strikt worden beperkt, kan 'medisch toerisme' een overaanbod aan diensten of onnodige logistieke kosten met zich meebrengen, met name voor nieuwe lidstaten als Litouwen.</p>
    </intervention>
    <intervention id="3-241-000" speaker_id="96918" name="Derek Vaughan" is_mep="True" mode="written">
      <p sl="en">Er zijn grote verschillen in de structuren van de gezondheidszorgdiensten in de EU en ik steun deze richtlijn, die een samenhangende benadering voorstelt voor de financiering van grensoverschrijdende zorg.</p>
      <p sl="en">Hoewel grensoverschrijdende zorg slechts op een klein percentage van de EU-burgers van toepassing is, zal het verduidelijken van de bestaande rechten van deze patiënten in deze enkele wet garanderen dat burgers die zich in een andere lidstaat willen laten behandelen financieel beschermd worden. Het is belangrijk dat patiënten zoals degenen die dicht bij nationale grenzen wonen en ingezetenen van kleinere lidstaten die aan zeldzame ziekten lijden, voorzien worden van financiële steun wanneer ze zich in een andere lidstaat van de EU laten behandelen.</p>
      <p sl="en">Binnen dit compromis zullen patiënten de kosten van de door hen ontvangen behandeling vergoed krijgen, tot aan het bedrag dat binnen hun eigen nationale gezondheidsstelsel vergoed wordt voor een soortgelijke behandeling. Deze richtlijn betreffende grensoverschrijdende gezondheidszorg zal ook garanderen dat lidstaten contactpunten instellen om burgers die zich in het buitenland willen laten behandelen, van voldoende informatie te voorzien.</p>
    </intervention>
    <intervention id="3-242-000" speaker_id="96858" name="Marie-Christine Vergiat" is_mep="True" mode="written">
      <p sl="fr">Het Europees Parlement heeft op 19 januari een Europese wet aangenomen over de rechten van patiënten in grensoverschrijdende gezondheidszorg.</p>
      <p sl="fr">Ik kan de toegang tot zorg voor alle EU-burgers, ongeacht het land waar zij wonen, alleen maar steunen. Maar dat is niet het belangrijkste doel van deze tekst, die in eerste instantie vooral gericht is op het versterken van de interne markt in plaats van het bevorderen van een universele toegang tot gezondheidszorg.</p>
      <p sl="fr">In de tekst staat dat vooral patiënten die op lange wachtlijsten staan of die geen zeer gespecialiseerde zorg kunnen vinden, gebruik kunnen maken van gezondheidszorg in het buitenland.</p>
      <p sl="fr">Het belangrijkste recht van patiënten is dat zij zich snel en adequaat kunnen laten behandelen, zonder belemmeringen, daar waar zij wonen. Het is ongehoord dat een ziek persoon voor een goede behandeling verplicht wordt te reizen en een reis naar het buitenland te betalen en dat dit vervolgens wordt voorgedaan als zijnde een recht.</p>
      <p sl="fr">In plaats van de publieke stelsels voor gezondheidszorg te steunen teneinde een gelijke toegang tot kwalitatief hoogwaardige zorg te garanderen, wordt patiënten verzocht te kiezen waar in Europa zij zich willen laten behandelen, net alsof het een willekeurig product betreft dat binnen de Europese Unie vrij wordt verhandeld.</p>
      <p sl="fr">Ik kan een dergelijk concept voor gezondheidszorg niet steunen.</p>
    </intervention>
    <intervention id="3-244-000" speaker_id="28276" name="Laima Liucija Andrikienė" is_mep="True" mode="written">
      <p sl="lt">Ik heb ingestemd met deze resolutie over vrijwillige FLEGT-partnerschapsovereenkomsten met de Republiek Kameroen en de Republiek Congo. Er moet worden benadrukt dat deze vrijwillige overeenkomsten over de handel in hout de overkoepelende EU-doelstelling van de bestrijding van klimaatverandering niet mag ondermijnen en een duurzaam gebruik van bossen moet waarborgen. Ik hoop dat deze vrijwillige overeenkomsten geen afbreuk zullen doen, maar een impuls zullen geven aan het voornemen om gezamenlijk een eind maken aan de handel in illegaal gekapt hout en een bijdrage te leveren aan de inspanningen om een einde te maken aan ontbossing, de aantasting van bossen, de daaruit voortvloeiende koolstofemissies en het verlies aan biodiversiteit.</p>
      <p sl="lt">Daarom sluit ik mij aan bij het verzoek aan de Commissie om voor een consequent EU-beleid te zorgen en er zeer nauwgezet op toe te zien dat de vrijwillige partnerschapsovereenkomsten geen stimulans vormen voor uitbreiding van de industriële houtkap in intacte bosgebieden, en met alle toekomstige aan vrijwillige partnerschapsovereenkomsten deelnemende regeringen samen te werken om toezicht te houden op de commerciële exploitatie van bossen en maatregelen te nemen om een einde te maken aan de negatieve directe en indirecte effecten daarvan op de wilde flora en fauna.</p>
    </intervention>
    <intervention id="3-244-250" speaker_id="96867" name="Maria Da Graça Carvalho" is_mep="True" mode="written">
      <p sl="pt">Ik ben verheugd over de vrijwillige partnerschapsovereenkomsten (VPA’s), omdat zij bijdragen aan de bestrijding van de handel in illegaal gekapt hout in de Europese Unie. Er zij gewezen op het belang van deze overeenkomsten in de strijd tegen ontbossing en de aantasting van bossen, en tegen de daaruit voortvloeiende koolstofemissies en het verlies van biodiversiteit op wereldniveau. De voornoemde overeenkomsten bevorderen tezelfdertijd de economische groei, de menselijke ontwikkeling en de beschikbaarheid van duurzame voedselbronnen. Ik roep de Commissie op te zorgen voor een coherent EU-beleid teneinde een doeltreffende bijdrage te leveren aan de internationale verplichtingen van alle partijen bij de VPA’s.</p>
    </intervention>
    <intervention id="3-244-500" speaker_id="4335" name="Marielle De Sarnez" is_mep="True" mode="written">
      <p sl="fr">Volgens de Verenigde Naties is 20 tot 40 procent van de houtproductie ter wereld afkomstig van illegale kap. Bovendien verdwijnt er jaarlijks zo’n 13 miljoen ha bos en dit zou de oorzaak zijn van twintig procent van de mondiale CO2 -uitstoot. De vrijwillige partnerschapsovereenkomsten die het Parlement zojuist heeft aangenomen, zullen bijdragen aan de bestrijding van de handel in de op illegale wijze geproduceerde houtproducten door de traceerbaarheid van het in Congo en Kameroen geproduceerde hout te verbeteren via procedures voor onafhankelijke controle en goed bestuur in de bosbouw. Deze overeenkomsten herinneren meer in het algemeen aan de verantwoordelijkheden die de Europese Unie heeft bij onderhandelingen over handelsovereenkomsten. De Europese Commissie dient een coherent handelsbeleid te voeren en erop toe te zien dat de handelsovereenkomsten niet tot massale ontbossing leiden teneinde aan de eisen van de liberalisering van de handel in hout of aan de productie van biobrandstoffen te kunnen voldoen. Daarom dringt het Parlement erop aan dat de Europese Commissie periodiek verslag uitbrengt over de tenuitvoerlegging van deze overeenkomsten.</p>
    </intervention>
    <intervention id="3-245-000" speaker_id="28310" name="Edite Estrela" is_mep="True" mode="written">
      <p sl="pt">Ik heb voor de ontwerpresolutie over vrijwillige partnerschapsovereenkomsten (VPA’s) inzake wetshandhaving, governance en handel gestemd, omdat deze overeenkomsten ons de gelegenheid zullen bieden goede praktijken vast te stellen die als grondslag kunnen dienen voor toekomstige onderhandelingen met houtproducerende landen, met het oog op de uitbanning van illegale houtkap en het behoud en het duurzaam gebruik van bossen in de hele wereld.</p>
    </intervention>
    <intervention id="3-246-000" speaker_id="96977" name="Diogo Feio" is_mep="True" mode="written">
      <p sl="pt">Illegale houtkap is niets anders dan een regelrechte plundering van de natuurlijke rijkdommen van houtproducerende landen, doorgaans ontwikkelingslanden. Deze praktijk vormt een onmiskenbare aanval op de biodiversiteit en op de levenskwaliteit en de toekomstperspectieven van de plaatselijke bevolking. Indien overeenkomsten zoals die welke wij met de Republiek Congo en de Republiek Kameroen hebben bereikt, doeltreffend blijken om deze plaag tegen te gaan, kunnen zij in de toekomst als basis dienen voor soortgelijke afspraken. Ofschoon het mij verheugt dat Europa zich inzet voor de bescherming van de natuurlijke rijkdommen van andere landen, moet ik benadrukken dat het regelgevingskader zoals bepaald in de overeenkomsten alleen ontoereikend is en dat het welslagen van de strijd tegen de handel in illegaal gekapt hout in hoge mate afhankelijk is van de regeringen en de instellingen van de houtproducerende landen. Zonder hun betrokkenheid en effectieve inspanningen zullen alle overeengekomen instrumenten een dode letter blijven. Daarom is dit model tegelijkertijd ook een oproep aan de partners van de Europese Unie om hun verantwoordelijkheid te nemen en te onderkennen dat zij de belangen van hun toekomstige generaties moeten behartigen en in aller belang moeten handelen in plaats van op onmiddellijke winst uit te zijn.</p>
    </intervention>
    <intervention id="3-246-500" speaker_id="96899" name="José Manuel Fernandes" is_mep="True" mode="written">
      <p sl="pt">De Europese Unie zet zich in voor de bestrijding van illegale houtkap en de bevordering van het behoud en het duurzaam gebruik van bossen in de hele wereld.</p>
      <p sl="pt">Daarom ben ik ingenomen met de sluiting van de vrijwillige partnerschapsovereenkomsten met Kameroen en de Republiek Congo, die ten doel hebben de governance in de bosbouwsector te verbeteren en waar nodig bestaande wetgeving te hervormen om ervoor te zorgen dat bosbouwactiviteiten transparant zijn, dat de rechten van inheemse volkeren worden geëerbiedigd en het milieu geen schade ondervindt.</p>
      <p sl="pt">Deze overeenkomsten zijn van cruciaal belang om een eind te maken aan de handel in illegaal gekapt hout en wereldwijd een bijdrage te leveren aan de inspanningen om een einde te maken aan ontbossing, de aantasting van bossen, de daaruit voortvloeiende koolstofemissies en het verlies aan biodiversiteit. Daarom wijs ik met klem op de noodzaak om de Commissie te verzoeken regelmatig een voortgangsverslag op te stellen en bij het Parlement in te dienen over de tenuitvoerlegging van de verschillende bepalingen van alle bestaande en toekomstige overeenkomsten.</p>
    </intervention>
    <intervention id="3-247-000" speaker_id="96706" name="João Ferreira" is_mep="True" mode="written">
      <p sl="pt">In deze resolutie wordt terecht onderstreept dat grootschalige exploitatie van tropische bossen niet duurzaam is, aangezien het leidt tot de aantasting en de verwoesting van ecosystemen die buitengewoon belangrijk zijn, zowel in functioneel opzicht als vanwege hun natuurlijke waarde. Wij zijn tevens van oordeel dat de verwijzingen naar de beperkingen en contradicties van de vrijwillige partnerschapsovereenkomsten inzake wetshandhaving, governance en handel terecht en opportuun zijn. Toch schiet de resolutie tekort. Ze gaat onvoldoende in op de maatregelen die nodig zijn om de oorzaken van het probleem van illegale of niet-duurzame houtkap aan te pakken. Het is met name belangrijk te vermelden dat dit probleem onlosmakelijk verbonden is met de buitengewoon zwakke economie van de betrokken landen en het hoge armoedeniveau van hun bevolking en dat deze activiteit soms voor vele gezinnen de enige bron van inkomsten is. Dat brengt ons onvermijdelijk tot de conclusie − zoals geformuleerd in ons amendement dat helaas verworpen is − dat de uitbanning van illegale of niet-duurzame houtkap staat of valt met een resolute aanpak van de vreselijke sociale en economische situatie die deze landen in hun greep houdt. Daarbij moet worden afgestapt van een economisch model dat is gebaseerd op een sterke afhankelijkheid van de exploitatie en uitvoer van een beperkt aantal grondstoffen die bestemd zijn voor de geïndustrialiseerde landen, aangezien dit model neokoloniale betrekkingen in stand houdt waarin de afhankelijkheid, de onderworpenheid en de plundering van de rijkdommen van derdewereldlanden centraal staan.</p>
    </intervention>
    <intervention id="3-248-000" speaker_id="96771" name="Jarosław Kalinowski" is_mep="True" mode="written">
      <p sl="pl">Ik wil van de gelegenheid gebruik maken om iedereen in dit Parlement nogmaals te herinneren aan het belang van bossen voor het klimaat, het waterbeheer, de landbouw en de cultuur van het land of de regio in kwestie, voornamelijk in plattelandsgebieden. Houtproducten hebben eveneens een hoge marktwaarde. We moeten er bijgevolg absoluut zeker van kunnen zijn dat hout uit Kameroen, de Republiek Congo of enig ander derde land legaal gekapt, vervoerd en in de handel is gebracht, rekening houdend met de behoeften van lokale gemeenschappen en de wetgeving inzake bosbeheer. De totstandbrenging van partnerschappen met deze landen zal niet alleen tot een efficiënter bosbeheer leiden, maar zal ook de geloofwaardigheid en het concurrentievermogen van de houtexporterende landen op het internationale toneel versterken.</p>
    </intervention>
    <intervention id="3-249-000" speaker_id="1403" name="David Martin" is_mep="True" mode="written">
      <p sl="en">Ik verwelkom deze resolutie, die de instemmingsprocedures voor de vrijwillige partnerschapsovereenkomsten inzake wetshandhaving en handel in de bosbouw met Kameroen en Congo vergezelt. In de resolutie wordt terecht benadrukt dat voldoende financiering, toezicht en betrokkenheid van ngo’s en het maatschappelijk middenveld van essentieel belang is als men de doelen van de VPA’s wil bereiken.</p>
    </intervention>
    <intervention id="3-250-000" speaker_id="96742" name="Jean-Luc Mélenchon" is_mep="True" mode="written">
      <p sl="fr">In de strijd tegen de plundering van de biodiversiteit neemt de kwestie van de vernietiging van de bossen een eerste belangrijke plaats in. Deze kwestie is vooral het gevolg van de productielogica van de huidige globalisering en is in dat opzicht dus volledig legaal. De tenuitvoerlegging van vrijwillige bilaterale partnerschapsovereenkomsten tegen de illegale exploitatie van bossen vormt een zeer onvolledige stap naar de noodzakelijke invoering van een boetesysteem voor alle soorten milieumisdrijven. Deze overeenkomsten zijn nog zeer basaal, maar verdienen het niettemin te worden aangemoedigd en, bovenal, te worden verbeterd.</p>
    </intervention>
    <intervention id="3-250-500" speaker_id="96978" name="Nuno Melo" is_mep="True" mode="written">
      <p sl="pt">In Afrikaanse landen geschiedt houtkap vaak op illegale wijze, met alle gevolgen van dien voor het behoud van de natuurlijke rijkdommen van houtproducerende landen, voor de biodiversiteit en de levenskwaliteit en de toekomstperspectieven van de bevolking.</p>
      <p sl="pt">De sluiting van dit soort overeenkomsten met de Republiek Congo en met Kameroen kan een omkering van deze trend in de hand werken indien zij doeltreffend blijken en er werkelijk in slagen illegale houtkap in deze Afrikaanse landen een halt toe te roepen. Het is meldenswaardig dat de Europese Unie zich van dit soort overeenkomsten bedient om de natuurlijke rijkdommen van andere landen te beschermen. Om het welslagen van deze initiatieven te waarborgen, is het echter bijzonder belangrijk dat ook de regeringen en de instellingen van de houtproducerende landen ons in deze strijd helpen.</p>
    </intervention>
    <intervention id="3-251-000" speaker_id="28255" name="Andreas Mölzer" is_mep="True" mode="written">
      <p sl="de">Van de partnerschapsovereenkomsten inzake het duurzame gebruik van bossen in de hele wereld mogen we geen wonderen verwachten. Illegale houtkap kan alleen effectief worden bestreden als de lokale systemen minder vatbaar worden gemaakt voor corruptie en als we de achterdeurtjes kunnen sluiten die momenteel worden gebruikt om de bestaande regels te omzeilen, en, tot slot, als zware boetes en sancties kunnen worden opgelegd als de regels met de voeten worden getreden. Wat betreft de schade die bosbouwactiviteiten berokkenen aan het milieu, mag ook de door het transport veroorzaakte schade niet over het hoofd worden gezien. Ook al mogen we van de overeenkomst geen wonderen verwachten, ze is toch een stap in de goede richting, en daarom heb ik voor dit verslag gestemd.</p>
    </intervention>
    <intervention id="3-251-500" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Ik heb voor de ontwerpresolutie over vrijwillige partnerschapsovereenkomsten (VPA’s) inzake wetshandhaving, governance en handel in de bosbouw met betrekking tot de invoer van hout en houtproducten in de Europese Unie gestemd. Ik heb voor gestemd omdat ik van mening ben dat op basis van de onderhandelingen over deze VPA's richtsnoeren voor goede praktijken kunnen worden opgesteld die als grondslag kunnen dienen voor andere lopende VPA-onderhandelingen met houtproducerende landen.</p>
      <p sl="pt">In dit verband verheugt het mij dat de Europese Unie haar aandeel in de verantwoordelijkheid neemt ten aanzien van de uitbanning van illegale houtkap en de daaraan gerelateerde handel, en ten aanzien van het leveren van meer inspanningen voor het behoud en het duurzaam gebruik van bossen in de hele wereld. Ik ben ingenomen met het feit dat de toezeggingen van de betrokken partijen om de governance in de bosbouwsector te verbeteren transparant zijn en de rechten van inheemse volkeren eerbiedigen en tevens ook aandacht hebben voor de biodiversiteit van bossen, het klimaat en een duurzame menselijke ontwikkeling.</p>
    </intervention>
    <intervention id="3-251-750" speaker_id="96903" name="Paulo Rangel" is_mep="True" mode="written">
      <p sl="pt">Ik heb voor deze ontwerpresolutie over een vrijwillige partnerschapsovereenkomst met Kameroen en de Republiek Congo gestemd. Ik benadruk de noodzaak om in de toekomst tijdens de onderhandelingen over dit soort overeenkomsten te voorzien in maatregelen waarmee de doelstellingen van uitbanning van illegale houtkap, behoud en duurzaam gebruik van bossen en eerbiediging van de rechten van de plaatselijke bevolking gewaarborgd zijn.</p>
    </intervention>
    <intervention id="3-253-000" speaker_id="28409" name="Raül Romeva i Rueda" is_mep="True" mode="written">
      <p sl="en">Na een grondig onderzoek samen met verschillende ngo’s hebben wij besloten de ondertekening van de twee VPA’s te steunen. De aanbevelingen van De Groenen zijn unaniem aangenomen in de commissie. Wij hebben in onze toelichting de Commissie echter verzocht om enkele details nader toe te lichten. Vandaar dat wij een vraag met verzoek om mondeling antwoord gevolgd door een debat hebben ingediend met de steun van alle fracties om enkele bijkomende zorgen aan de orde te stellen, hetgeen onderstreept dat het nodig is dat de Commissie ervoor zorgt dat aan enkele criteria wordt voldaan, niet alleen tijdens de ondertekeningsfase, maar ook tijdens de zeer cruciale tenuitvoerleggingsfase van de overeenkomsten. Zo vragen wij de Commissie om binnen zes maanden na de inwerkingtreding van een VPA een verslag in te dienen over de maatregelen die zijn genomen om ervoor te zorgen dat de dialoog tussen de belanghebbenden en het maatschappelijk middenveld, waaronder de plaatselijke en inheemse bevolking, wordt voortgezet en tijdens de tenuitvoerlegging wordt gecontinueerd. In de tekst wordt het risico van grootschalige exploitatie van tropische bossen en zowel de directe als de indirecte gevolgen van de commerciële houtkap voor de wilde flora en fauna, biodiversiteit, ontbossing, aantasting van bossen en de plaatselijke bevolking en inheemse volkeren onderstreept. Wij hebben ook geprobeerd om de cruciale noodzaak aan de orde te stellen dat de vrijheid van meningsuiting en de eerbiediging van de mensenrechten worden gegarandeerd, zodat eventuele klachten in alle landen die bij een VPA betrokken zijn, worden gehoord.</p>
    </intervention>
    <intervention id="3-252-000" speaker_id="96819" name="Licia Ronzulli" is_mep="True" mode="written">
      <p sl="it">Vrijwillige partnerschapsovereenkomsten inzake wetshandhaving, governance en handel in de bosbouw (FLEGT) vertegenwoordigen het Europese model, dat op dit nog moment in de ontwerpfase zit, voor de bestrijding van illegale internationale handel in hout.</p>
      <p sl="it">De goedgekeurde partnerschappen met de Republiek Kameroen en de Republiek Congo omvatten richtsnoeren op het gebied van goede praktijken, die een belangrijk precedent kunnen vormen voor ander lopend overleg met houtproducerende landen. De goedgekeurde tekst is gebaseerd op het idee om gezamenlijk een einde te maken aan de handel in illegaal gekapt hout en producten die daarvan zijn gemaakt, en een actieve bijdrage te leveren aan de inspanningen om ontbossing en bosdegradatie en de daarmee gepaard gaande koolstofemissies en het verlies aan biodiversiteit wereldwijd een halt toe te roepen. Dit zou tegelijkertijd economische groei en duurzame menselijke ontwikkeling bevorderen, met respect voor inheemse en lokale bevolkingen.</p>
      <p sl="it">De lidstaten hebben soevereiniteit ten aanzien van de bossen die zich op hun grondgebied bevinden, maar het milieu is een gemeenschappelijk erfgoed van de mensheid als geheel en dient te worden beschermd, behouden en, waar mogelijk, hersteld, met als uiteindelijk doel het behoud van de mondiale biodiversiteit en de functies van het ecosysteem, door het wereldwijde klimaat te beschermen tegen de huidige veranderingen.</p>
    </intervention>
    <intervention id="3-254-000" speaker_id="4751" name="Bart Staes" is_mep="True" mode="written">
      <p sl="nl">In het kader van FLEGT zijn exporterende landen van tropisch hardhout begonnen aan de opmaak van vrijwillige partnerschapsakkoorden (VPA's) met de EU, zodat de traceerbaarheid en de wettelijkheid van het hout gewaarborgd is. Ook onafhankelijke verificatieprocedures worden in deze akkoorden vastgelegd. Ze bieden daardoor een basis voor bosbeheer en bosexploitatie. Dat de Commissie akkoorden afsloot met Kameroen en Congo-Brazzaville, kan ik alleen maar toejuichen. Ze vormen een goede basis voor toekomstige VPA's zoals met enkele Aziatische landen en Democratische Republiek Congo.</p>
      <p sl="nl">Belangrijk voor de Groenen is ook dat de Commissie zich engageert om binnen zes maanden na aanvang van het vrijwillig partnerschapsakkoord verslag uit te brengen over de maatregelen die zijn genomen om een permanente dialoog tussen de belanghebbenden en de civiele samenleving, waaronder de plaatselijke en inheemse bevolking, mogelijk te maken en te onderhouden. Overexploitatie van bossen bedreigt niet alleen de plaatselijke bevolking, maar ook de fauna en flora, en de biodiversiteit. Massale ontbossing die leidt tot een grotere opwarming van de aarde wordt met deze akkoorden teruggedrongen.</p>
    </intervention>
    <intervention id="3-256-000" speaker_id="96976" name="Luís Paulo Alves" is_mep="True" mode="written">
      <p sl="pt">Ik onderschrijf de doelstelling van deze overeenkomst, namelijk het scheppen van een wettelijk kader om de traceerbaarheid van houtproducten te waarborgen, procedures in te voeren voor onafhankelijke overheidscontrole om te garanderen dat al het hout uit Kameroen dat naar de Europese markt wordt uitgevoerd op legale wijze verworven, gekapt, vervoerd en uitgevoerd is teneinde in Kameroen tot bosbeheer en -exploitatie op legale grondslag te komen, en de toepassing van de regelgeving en governance te versterken. Bovendien ben ik van mening dat deze overeenkomst van uitzonderlijk belang is, aangezien Kameroen in Afrika de grootste exporteur van hardhout naar Europa is en te kampen heeft met ernstige problemen rond de governance, waaronder aantasting van de natuur en corruptie. Tevens moeten garanties worden geboden voor de naleving van de internationale verplichtingen van de Europese Unie en Kameroen op het vlak van milieubehoud, uitoefening van toezicht door het plaatselijke maatschappelijke organisatiewezen en een grotere betrokkenheid van de lokale en inheemse gemeenschappen, waarbij moet worden gewaarborgd dat deze gemeenschappen hun fundamentele rechten kunnen uitoefenen.</p>
    </intervention>
    <intervention id="3-256-500" speaker_id="96680" name="Zigmantas Balčytis" is_mep="True" mode="written">
      <p sl="lt">Ik heb voor deze aanbeveling gestemd. Kameroen, met een grondgebied dat voor 40 procent door bossen wordt bedekt, is in Afrika de grootste exporteur van hardhout naar Europa. Het land verkoopt 80 procent van zijn gezaagd hout naar de EU. Niettemin kent de sector ernstige bestuurlijke problemen, hetgeen zich uit in aantasting van de natuur, ongelijkheden, verpaupering en corruptie. Uit onderzoek van ngo's blijkt dat thans 20 procent van het Congolese hout dat op de Europese markt komt, op illegale wijze geproduceerd, verkocht, verwerkt of geëxporteerd is. Deze vrijwillige partnerschapsovereenkomst tussen de Europese Unie en Kameroen laat zien hoe we door een verantwoord koopgedrag een positieve invloed op het milieu in derde landen of de wereld als geheel kunnen uitoefenen, milieuvervuiling kunnen verminderen en klimaatverandering, armoede en corruptie kunnen bestrijden. Het beginsel van verantwoord kopen kan in grote mate bijdragen tot het aan banden leggen van oneerlijke en onwettige handel en bijdragen tot de bescherming van bossen en de biodiversiteit.</p>
    </intervention>
    <intervention id="3-256-625" speaker_id="96867" name="Maria Da Graça Carvalho" is_mep="True" mode="written">
      <p sl="pt">Ik ben ingenomen met de toezeggingen van de Europese Unie en Kameroen om de governance in de bosbouwsector te verbeteren en waar nodig bestaande wetgeving te hervormen om ervoor te zorgen dat bosbouwactiviteiten transparant zijn, dat de rechten van inheemse volkeren worden geëerbiedigd en het milieu geen schade ondervindt.</p>
      <p sl="pt">Het bos is een kostbaar erfgoed dat moet worden beschermd en in stand gehouden en waar mogelijk moet worden hersteld met het uiteindelijke doel om de mondiale biodiversiteit en het ecosysteem te bewaren, het klimaat te beschermen. Om dit te verwezenlijken, is het essentieel dat de regeringen van partnerlanden in Afrika en derde landen ruimtelijke ordeningsplannen en plannen voor het beheer van natuurlijke hulpbronnen ontwikkelen en bepalen waar en hoeveel steun zij van buitenlandse partners en internationale organisaties nodig hebben om dichter bij deze doelstellingen te komen.</p>
    </intervention>
    <intervention id="3-256-750" speaker_id="96856" name="George Sabin Cutaş" is_mep="True" mode="written">
      <p sl="ro">Ik heb gestemd voor het sluiten van een vrijwillige partnerschapsovereenkomst tussen de Europese Unie en de Republiek Kameroen inzake wetshandhaving in de bosbouw, aangezien het een wettelijk kader zal bieden voor rechtmatig beheer van de houtexploitatie in Kameroen en de export van hout naar de EU. Het doel hiervan is het uitbannen van de corruptie, die aan de wortel van illegale houthandel ligt, en om een aantal goede bestuurlijke praktijken op dit gebied te ontwikkelen.</p>
      <p sl="ro">De betrokkenheid van maatschappelijke organisaties bij het sluiten van deze overeenkomst is een positieve stap. Hieraan moet vervolg worden gegeven om te zorgen dat de voortgang van het proces van het uitbannen van fraude en het ontwikkelen van duurzame handel aan externe controle is onderworpen.</p>
    </intervention>
    <intervention id="3-257-000" speaker_id="28310" name="Edite Estrela" is_mep="True" mode="written">
      <p sl="pt">Ik heb voor de aanbeveling inzake de sluiting van een vrijwillige partnerschapsovereenkomst tussen de Europese Unie en de Republiek Kameroen gestemd omdat wordt gepleit voor politieke en normatieve hervormingen waardoor de Kameroenese bosbouw tot een betere governance en meer transparantie kan komen in het kader van de strijd tegen fraude en handel in illegaal gekapt hout.</p>
    </intervention>
    <intervention id="3-258-000" speaker_id="96977" name="Diogo Feio" is_mep="True" mode="written">
      <p sl="pt">De sluiting van een vrijwillige partnerschapsovereenkomst tussen de Europese Unie en de Republiek Kameroen inzake wetshandhaving, governance en handel in de bosbouw met betrekking tot de invoer van hout en houtproducten in de Europese Unie (FLEGT) is van uitzonderlijk belang gelet op de negatieve gevolgen die de handel in illegaal gekapt hout onvermijdelijk met zich meebrengt. Deze overeenkomst moet ervoor zorgen dat de oorsprong van het hout kan worden geïdentificeerd en dat ten bewijze daarvan onafhankelijke controleprocedures ten uitvoer worden gelegd. Ik hoop dat de opname van Kameroen in FLEGT daadwerkelijk tot gevolg zal hebben dat de handelaren over minder middelen beschikken, zodat een doeltreffend en transparant controlesysteem ontstaat om het legale karakter van hout te verifiëren.</p>
    </intervention>
    <intervention id="3-258-500" speaker_id="96899" name="José Manuel Fernandes" is_mep="True" mode="written">
      <p sl="pt">De Europese Unie zet zich in voor de bestrijding van illegale houtkap en de bevordering van het behoud en het duurzaam gebruik van bossen in de hele wereld.</p>
      <p sl="pt">Daarom ben ik ingenomen met de sluiting van de vrijwillige partnerschapsovereenkomst met Kameroen, die ten doel heeft de governance in de bosbouwsector te verbeteren en waar nodig bestaande wetgeving te hervormen om ervoor te zorgen dat bosbouwactiviteiten transparant zijn, dat de rechten van inheemse volkeren worden geëerbiedigd en het milieu geen schade ondervindt.</p>
      <p sl="pt">Deze overeenkomsten zijn van cruciaal belang om een eind te maken aan de handel in illegaal gekapt hout en wereldwijd een bijdrage te leveren aan de inspanningen om een einde te maken aan ontbossing, de aantasting van bossen, de daaruit voortvloeiende koolstofemissies en het verlies aan biodiversiteit. Daarom wijs ik met klem op de noodzaak om de Commissie te verzoeken regelmatig een voortgangsverslag op te stellen en bij het Parlement in te dienen over de tenuitvoerlegging van de verschillende bepalingen van alle bestaande en toekomstige overeenkomsten.</p>
    </intervention>
    <intervention id="3-259-000" speaker_id="96706" name="João Ferreira" is_mep="True" mode="written">
      <p sl="pt">Ofschoon de doelstellingen die in deze overeenkomst vervat zijn, namelijk het traceren en certificeren van houtproducten uit de Republiek Kameroen, schijnbaar lovenswaardig zijn, schieten zij onzes inziens tekort om een antwoord te bieden op het probleem van de verwoesting van bossen en de bijbehorende bedreiging van de integriteit van natuurlijke rijkdommen die zich kenmerken door een buitengewone milieu- en instandhoudingswaarde en die van vitaal belang zijn voor het voortbestaan en de levenswijze van de lokale en inheemse gemeenschappen. De rapporteur zelf is zich bewust van de tekortkomingen van de overeenkomst en vermeldt een lange lijst van zorgpunten die geen aandacht krijgen. Hij wijst erop dat de overeenkomst niet voorziet in maatregelen om te voorkomen dat industriële bosexploitatie op megaschaal de achteruitgang van de bossen en ontbossing bewerkstelligt, waaronder intacte bosgebieden met een grote instandhoudingswaarde op het punt van biodiversiteit. De rapporteur geeft toe dat de overeenkomst de invoer van hout uit Kameroen naar de Europese Unie zal bevorderen en dat hierdoor wellicht een conflict zal ontstaan met de EU-doelstelling in het kader van de strijd tegen de klimaatverandering. Tevens wordt erkend dat de lokale en inheemse gemeenschappen geen directe inbreng hebben gehad in de onderhandelingen over de overeenkomst. Ook het gebrek aan specifieke middelen en het gebrek aan technische bijstand en mankracht om de overeenkomst ten uitvoer te leggen, worden onderkend. Dit zijn enkele van de redenen waarom wij ons van stemming hebben onthouden.</p>
    </intervention>
    <intervention id="3-259-500" speaker_id="96993" name="Lorenzo Fontana" is_mep="True" mode="written">
      <p sl="it">Het feit dat Kameroen de grootste Afrikaanse exporteur is van hardhout naar Europa, betekent dat de goederenstroom moet worden gereguleerd door middel van de partnerschapsovereenkomst waar wij vandaag over stemmen. De corruptie en illegaliteit die de handel van het Afrikaanse land in hun greep houden, moeten absoluut worden aangepakt door de ontwikkeling van een systeem om de legaliteit en onafhankelijke controles van het gehele stelsel na te gaan. Hoewel er nog twijfels zijn over de daadwerkelijke effectiviteit van deze overeenkomst, denk ik dat het juist is om de aanbeveling van de heer Jadot te steunen.</p>
    </intervention>
    <intervention id="3-259-625" speaker_id="96693" name="Juozas Imbrasas" is_mep="True" mode="written">
      <p sl="lt">Ik heb voor dit document gestemd omdat met de vrijwillige partnerschapsovereenkomst tussen Kameroen en de Europese Unie wordt beoogd een wettelijk kader te scheppen om de traceerbaarheid van houtproducten te waarborgen, procedures in te voeren voor overheidscontrole en onafhankelijke controle om te waarborgen dat al het hout uit Kameroen dat naar de Europese markt wordt uitgevoerd, op legale wijze verworven, gekapt, vervoerd en uitgevoerd is teneinde in Kameroen tot bosbeheer en -exploitatie op legale grondslag te komen en de toepassing van de regelgeving en governance te versterken. We moeten een eind maken aan de illegale houthandel en de corruptie en een doeltreffend en transparant controlesysteem tot stand brengen om na te gaan of het hout en de houtproducten op legale wijze verkregen zijn. De vrijwillige partnerschapsovereenkomst tussen Kameroen en de EU, die met inachtneming van de WTO-regels gesloten is, omvat een aantal politieke en normatieve hervormingen waardoor de Kameroenese bosbouw tot een betere governance en meer transparantie kan komen. De VPA voorziet in een nieuwe aanpak van de fraude en wetsontduiking rond de houthandel: zoals een definitie van legale houthandel, een controlesysteem om het legale karakter te verifiëren en onafhankelijke audits van het gehele systeem dat een duurzame houthandel ten goede moet komen. Er moet worden benadrukt dat dergelijke vrijwillige overeenkomsten over de handel in hout geen belemmering mogen vormen voor de verwezenlijking van de overkoepelende doelstelling van de EU om de klimaatverandering te bestrijden en dat zij wereldwijd moeten bijdragen tot het waarborgen van een duurzaam gebruik van bossen en het terugdringen van ontbossing, de aantasting van bossen, de daaruit voortvloeiende koolstofemissies en het verlies aan biodiversiteit.</p>
    </intervention>
    <intervention id="3-259-750" speaker_id="96816" name="Giovanni La Via" is_mep="True" mode="written">
      <p sl="nl">De onderhavige ontwerpresolutie betreft de belangrijke partnerschapsovereenkomst tussen de Europese Unie en de Republiek Kameroen. Het hoofddoel van dit partnerschap is het scheppen van een wettelijk kader om de traceerbaarheid van hout te waarborgen, procedures in te voeren voor het certificeren van al het uit Kameroen naar Europese landen uitgevoerde hout en te controleren of deze handel de rechtsbepalingen maar vooral ook de milieunormen eerbiedigt. Kameroen is de grootste exporteur van Afrikaans hout naar de Europese markt. Deze laatste koopt 80 procent van de productie van Kameroen op. Daarom moeten wij nadenken over de noodzaak om in dit marktsegment controlesystemen en –procedures in te voeren waarmee kan worden voorkomen dat illegale procedures worden toegepast in de marktactiviteiten. Ik heb besloten deze aanbeveling te steunen omdat ik ervan overtuigd ben dat er overeenkomsten met derde landen moeten worden ontwikkeld. Daarbij wil ik echter wel onderstrepen dat in die samenwerking de bepalingen inzake milieubescherming in acht moeten worden genomen en strenge controles moeten worden uitgeoefend zodat die activiteiten daadwerkelijk kansen voor ontwikkeling en groei zullen zijn.</p>
    </intervention>
    <intervention id="3-261-000" speaker_id="96742" name="Jean-Luc Mélenchon" is_mep="True" mode="written">
      <p sl="fr">In de strijd tegen de plundering van de biodiversiteit, neemt de kwestie van de vernietiging van de bossen een eerste belangrijke plaats in. Deze kwestie is vooral het gevolg van de productielogica van de huidige globalisering en is in dat opzicht dus volledig legaal. De tenuitvoerlegging van de vrijwillige partnerschapsovereenkomst tussen de EU en Kameroen tegen de illegale exploitatie van bossen vormt een zeer onvolledige stap richting de noodzakelijke invoering van een boetesysteem voor alle soorten milieumisdrijven.</p>
      <p sl="fr">De onafhankelijkheid van besluitvorming inzake de toekenning van exportvergunningen en de controle daarop moeten door openbare diensten worden gewaarborgd. Verder moeten de bevordering van de houthandel evenals de ontwikkeling van de bosbouw worden beperkt tot daar waar dat ecologisch gezien toelaatbaar is. Het is zeer betreurenswaardig dat dergelijke maatregelen ontbreken. Bovendien moet er een zeer groot voorbehoud worden gemaakt ten aanzien van de betrouwbaarheid van het beoogde controlesysteem gezien het slechte functioneren van de Kameroense autoriteiten.</p>
    </intervention>
    <intervention id="3-261-500" speaker_id="96978" name="Nuno Melo" is_mep="True" mode="written">
      <p sl="pt">In Afrikaanse landen geschiedt houtkap vaak op illegale wijze, met alle gevolgen van dien voor het behoud van de natuurlijke rijkdommen van houtproducerende landen, voor de biodiversiteit en de levenskwaliteit en de toekomstperspectieven van de bevolking.</p>
      <p sl="pt">Ik hoop dat de sluiting van de overeenkomst met Kameroen effectief zal bijdragen aan de bestrijding van illegale houtkap in het land en zal leiden tot een verbetering van de omstandigheden van de bevolking die haar inkomsten uit deze economische sector haalt, en dat ze tegelijkertijd de bescherming van de biodiversiteit en de natuurlijke rijkdommen van Kameroen in de hand zal werken.</p>
    </intervention>
    <intervention id="3-262-000" speaker_id="28255" name="Andreas Mölzer" is_mep="True" mode="written">
      <p sl="de">Hoewel de partnerschapsovereenkomst met Kameroen met betrekking tot de bosbouwsector prijzenswaardig is en, doordat ze tijdens het internationaal jaar van het bos wordt gesloten, voor de EU gelegen komt om haar imago op te poetsen, is het nog maar de vraag of de overeenkomst het papier waard is waar ze op is geschreven. Corruptie is in Kameroen immers schering en inslag. Op de wereldranglijst van Transparency International uit 2010 stond Kameroen op plaats 146. Milieuorganisaties stellen dat de regering van Kameroen er zich van bewust is dat de bosbouwindustrie milieumisdrijven pleegt, maar dat corruptie het onmogelijk maakt om toezicht te houden op bedrijven of om ze te vervolgen. Naar verluidt zijn meer dan 60 procent van de houtwinning en -verwerking en 75 procent van de houtuitvoer in handen van buitenlandse bedrijven. Ook al kunnen we van de overeenkomst geen wonderen verwachten, ze is toch een stap in de goede richting, en daarom heb ik voor dit verslag gestemd.</p>
    </intervention>
    <intervention id="3-262-250" speaker_id="96981" name="Franz Obermayr" is_mep="True" mode="written">
      <p sl="de">Het grondgebied van Kameroen wordt voor 40 procent door bos bedekt – momenteel althans. Kameroen is immers de grootste exporteur van tropisch hout in Afrika en in geen enkel ander land worden bossen zo massaal gerooid. Deskundigen schatten dat over 10 à 15 jaar de ecologisch waardevolste boomsoorten uit het Congobekken zullen zijn verdwenen als er op dezelfde manier als tot nu toe verder wordt gekapt – gericht op een zo groot mogelijke opbrengst. Dat bedreigt uiteindelijk de groene long van Afrika, die van levensbelang is voor het wereldwijde klimaat, en brengt de unieke flora en fauna van Kameroen in gevaar. Om de tropische wouden van Kameroen te beschermen, zijn de volgende factoren van cruciaal belang: bestrijding van corruptie en omkoping (op het niveau van de ambtenaren en bij de gemeenschappen die de bossen pachten die eigendom zijn van de staat), effectieve strafrechtelijke vervolging, duurzame bosbouw, waarbij er niet meer wordt gekapt dan er weer groeit, betere opleiding van houthakkers om te voorkomen dat ze tijdens het kappen de bodem beschadigen. Vooral Europese bedrijven moeten hun verantwoordelijkheid nemen, want 80 procent van de opbrengst wordt naar Europa verscheept. De EU moet op dit gebied optreden door directe en doortastende maatregelen te nemen. Daarom heb ik voor onderhavig verslag gestemd, dat immers in de goede richting gaat.</p>
    </intervention>
    <intervention id="3-262-500" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Ik heb voor de sluiting van een vrijwillige partnerschapsovereenkomst (VPA) tussen de Europese Unie en de Republiek Kameroen gestemd. De overeenkomst heeft ten doel de governance in de bosbouw te versterken, de positie van Kameroense houtproducten te verbeteren en het land op de internationale markt concurrerender te maken.</p>
      <p sl="pt">Deze doelstellingen moeten in lijn zijn met de doelstellingen en de verplichtingen die zijn verankerd in de overeenkomst inzake wetshandhaving, governance en handel: versterking van de rechten van de gemeenschap op eigendom van en toegang tot grond, daadwerkelijke betrokkenheid van maatschappelijke organisaties – met name van inheemse volkeren – bij beleidsvorming over vraagstukken die verband houden met governance in de bosbouw, meer transparantie en minder corruptie. Om te waarborgen dat de voornoemde doelstellingen geen dode letter blijven is de daadwerkelijke en effectieve betrokkenheid van de autoriteiten van de Republiek Kameroen onontbeerlijk.</p>
      <p sl="pt">Ik ben het met de rapporteur eens dat het Parlement, gelet op de nieuwe bevoegdheden die het krachtens het Verdrag van Lissabon geniet, controle moet uitoefenen op de diverse onderhandelings- en uitvoeringsfasen van de VPA en samen met de rapporteur verzoek ik de Commissie aan het Parlement evaluatieverslagen voor te leggen over de tenuitvoerlegging van de overeenkomst, met inbegrip van effectrapportages op sociaal, economisch en ecologisch gebied.</p>
    </intervention>
    <intervention id="3-263-000" speaker_id="36392" name="Aldo Patriciello" is_mep="True" mode="written">
      <p sl="it">Met de vrijwillige partnerschapsovereenkomst tussen de Europese Unie en de Republiek Kameroen ("VPA Kameroen-EU", op 6 mei 2010 gesloten) wordt beoogd een wettelijk kader te scheppen om de traceerbaarheid van houtproducten te waarborgen, procedures in te voeren voor overheidscontrole en onafhankelijke controle om te waarborgen dat al het hout uit Kameroen dat naar de Europese markt wordt uitgevoerd op legale wijze verworven is en de toepassing van de regelgeving en governance te versterken</p>
      <p sl="it">Aan de meeste criteria uit hoofde van de definities van de VPA is voldaan. Kameroen, met een grondgebied dat voor 40 procent door bossen wordt bedekt, is in Afrika de grootste exporteur van hardhout naar Europa. 80 procent van zijn gezaagd hout gaat naar de EU. Niettemin kent de sector ernstige problemen rond de governance (corruptie), hetgeen zich uit in aantasting van de natuur.</p>
      <p sl="it">Maatregelen om de illegale houthandel te bestrijden en de veelal complexe handelsstromen in kaart te brengen en in het oog te houden waren daarom dringend geboden. De vrijwillige partnerschapsovereenkomst tussen Kameroen en de EU omvat een aantal politieke en normatieve hervormingen en zal vruchten gaan afwerpen zodra de toegezegde wetswijzigingen hun beslag hebben gekregen en het controlesysteem geïmplementeerd is.</p>
      <p sl="it">Om al deze redenen ben ik vóór het voorstel. Dit stelt het Parlement in staat het standpunt van de Raad te volgen.</p>
    </intervention>
    <intervention id="3-263-500" speaker_id="96903" name="Paulo Rangel" is_mep="True" mode="written">
      <p sl="pt">De vrijwillige partnerschapsovereenkomst tussen Kameroen en de Europese Unie omvat een aantal politieke en normatieve hervormingen waardoor de Kameroenese bosbouw tot een betere governance en meer transparantie kan komen. Geverifieerd moet worden dat alle hout- en afgeleide producten die vanuit Kameroen op de Europese markten worden gebracht legaal zijn verkregen en dat de aangebrachte hervormingen de eerbiediging van de rechten van de lokale en inheemse gemeenschappen verzekeren en een reëel effect hebben voor de bestrijding van corruptie en de capaciteitsopbouw van het plaatselijke maatschappelijke organisatieleven. Daarom heb ik voor de sluiting van deze overeenkomst gestemd. Ik hoop dat de toezeggingen en de doelstellingen inzake wetshandhaving, governance en handel strikt zullen worden nageleefd zodra de overeenkomst ten uitvoer wordt gelegd.</p>
    </intervention>
    <intervention id="3-264-000" speaker_id="96855" name="Csanád Szegedi" is_mep="True" mode="written">
      <p sl="nl">Bij de stemming heb ik het verslag gesteund dat pleit voor het sluiten van een vrijwillige partnerschapsovereenkomst tussen Kameroen en de Europese Unie. Ik vind het heel belangrijk dat Kameroen, de grootste exporteur van tropisch hardhout van Afrika naar Europa, strenge regels in acht neemt bij deze activiteiten. We kunnen niet toelaten dat de gevallen van misbruik doorgaan en dat er verdere schade aan het milieu wordt aangericht. Er moet een effectief en transparant controlesysteem worden verwezenlijkt. Ik ben ervan overtuigd dat de Europese politici het milieu met bijzondere aandacht moeten beschermen en alle inspanningen moeten steunen die de natuur beschermen en de ongeschondenheid van het milieu helpen te beschermen, niet alleen in Europa, maar over de hele aardbol.</p>
    </intervention>
    <intervention id="3-266-000" speaker_id="96976" name="Luís Paulo Alves" is_mep="True" mode="written">
      <p sl="pt">Ik onderschrijf de doelstelling van deze overeenkomst, namelijk het scheppen van een wettelijk kader om de traceerbaarheid van houtproducten te waarborgen, procedures in te voeren voor onafhankelijke overheidscontrole om te garanderen dat al het hout uit de Republiek Congo dat naar de Europese markt wordt uitgevoerd op legale wijze verworven, gekapt, vervoerd en uitgevoerd is teneinde in Congo tot bosbeheer en -exploitatie op legale grondslag te komen, en de toepassing van de regelgeving en governance te versterken. Deze overeenkomst is van uitzonderlijk belang, aangezien Congo voor ruim 250 miljoen euro per jaar aan hout en houtproducten exporteert, waarvan meer dan de helft naar de Europese Unie gaat. Ik onderschrijf tevens de noodzaak om te waarborgen dat de internationale verplichtingen die de Republiek Congo is aangegaan op het vlak van mensen- en milieurechten worden nagekomen.</p>
    </intervention>
    <intervention id="3-266-500" speaker_id="96867" name="Maria Da Graça Carvalho" is_mep="True" mode="written">
      <p sl="pt">Ik ben ingenomen met de toezeggingen die zijn gedaan in de vrijwillige partnerschapsovereenkomst (VPO) tussen de Europese Unie en de Republiek Congo om de governance in de bosbouwsector te verbeteren en waar nodig bestaande wetgeving te hervormen om ervoor te zorgen dat bosbouwactiviteiten transparant zijn, de rechten van inheemse volkeren eerbiedigen en geen schadelijke milieueffecten hebben. Er zij op gewezen dat voor de onafhankelijke civil society en externe waarnemers een essentiële rol is weggelegd bij het toezicht op een goede uitvoering van de VPO door alle betrokken partijen.</p>
    </intervention>
    <intervention id="3-267-000" speaker_id="28310" name="Edite Estrela" is_mep="True" mode="written">
      <p sl="pt">Ik heb voor de aanbeveling inzake de sluiting van een vrijwillige partnerschapsovereenkomst tussen de Europese Unie en de Republiek Congo gestemd, omdat wordt gepleit voor politieke en wetgevingshervormingen waardoor de Congolese bosbouw tot een betere governance en meer transparantie kan komen in het kader van de strijd tegen fraude en de handel in illegaal gekapt hout.</p>
    </intervention>
    <intervention id="3-268-000" speaker_id="96977" name="Diogo Feio" is_mep="True" mode="written">
      <p sl="pt">De handel in illegaal gekapt hout is een probleem dat ernstige gevolgen heeft voor de houtproducerende landen, waaronder de Republiek Congo. Het brengt de ecosystemen, de levenswijze en de economieën van de ontwikkelingslanden in gevaar. Helaas accepteert de Europese Unie nog steeds illegaal hout. Daarom zijn maatregelen waarmee wordt voorkomen dat dergelijk hout de Europese Unie bereikt meer dan welkom. Een partnerschapsovereenkomst die ten doel heeft de oorsprong en het legale karakter van hout dat in de Europese Unie wordt geïmporteerd te verifiëren is dan ook een goede zaak. Net zoals met andere consumentengoederen moet de consument de oorsprong van het hout kunnen traceren en zich ervan kunnen vergewissen dat het voldoet aan de toepasselijke wettelijke eisen.</p>
    </intervention>
    <intervention id="3-268-500" speaker_id="96899" name="José Manuel Fernandes" is_mep="True" mode="written">
      <p sl="pt">De Europese Unie zet zich in voor de bestrijding van illegale houtkap en de bevordering van het behoud en het duurzaam gebruik van bossen in de hele wereld.</p>
      <p sl="pt">Daarom ben ik ingenomen met de sluiting van de vrijwillige partnerschapsovereenkomst met de Republiek Congo, die ten doel heeft de governance in de bosbouwsector te verbeteren en waar nodig bestaande wetgeving te hervormen om ervoor te zorgen dat bosbouwactiviteiten transparant zijn, de rechten van inheemse volkeren eerbiedigen en geen schadelijke milieueffecten hebben.</p>
      <p sl="pt">Deze overeenkomsten zijn van cruciaal belang om een eind te maken aan de handel in illegaal gekapt hout en wereldwijd een bijdrage te leveren aan de inspanningen om een einde te maken aan ontbossing, de achteruitgang van bossen, de daaruit voortvloeiende koolstofemissies en het verlies aan biodiversiteit. Daarom dring ik aan op de noodzaak om de Commissie te verzoeken regelmatig een voortgangsverslag op te stellen en bij het Parlement in te dienen over de tenuitvoerlegging van de verschillende bepalingen van alle bestaande en toekomstige overeenkomsten.</p>
    </intervention>
    <intervention id="3-269-000" speaker_id="96706" name="João Ferreira" is_mep="True" mode="written">
      <p sl="pt">Ofschoon de doelstellingen die in deze overeenkomst vervat zijn, namelijk het traceren en certificeren van houtproducten uit de Republiek Congo, schijnbaar lovenswaardig zijn, schieten zij onzes inziens tekort om een oplossing te bieden voor het probleem van de verwoesting van bossen en de bijbehorende bedreiging van de integriteit van natuurlijke rijkdommen die zich kenmerken door een buitengewone milieu- en instandhoudingswaarde en die van vitaal belang zijn voor het voortbestaan en de levenswijze van de lokale en inheemse gemeenschappen. De zorgpunten die de rapporteur zelf aanstipt, volstaan om de tekortkomingen van deze overeenkomst bloot te leggen en te rechtvaardigen dat wij ons van stemming hebben onthouden. Zo wordt in de overeenkomst als zodanig niet gegarandeerd dat de ontbossing en de grootschalige achteruitgang van intacte bosgebieden zal worden bestreden. Indien geen extra of aanvullende maatregelen worden genomen, bestaat zelfs het risico dat deze problemen nog zullen verergeren, aangezien de overeenkomst ten doel heeft de invoer van houtproducten uit de Republiek Congo naar de Europese Unie te bevorderen. Daardoor kunnen ernstige conflicten ontstaan met de doelstellingen die de Unie nastreeft in het kader van de strijd tegen de klimaatverandering en de bescherming van de biodiversiteit. Samen met de rapporteur vestig ik ook uw aandacht op het ontbreken van specifieke financiële bronnen en van de nodige technische bijstand en mankracht om de overeenkomst ten uitvoer te leggen.</p>
    </intervention>
    <intervention id="3-269-500" speaker_id="96993" name="Lorenzo Fontana" is_mep="True" mode="written">
      <p sl="it">Net als in het geval van Kameroen heb ik besloten om vóór de aanbeveling van de heer Jadot te stemmen, ofschoon ik het betreur dat het Europees Parlement met het Verdrag van Lissabon niet de bevoegdheid heeft gekregen om overeenkomsten te amenderen, maar deze alleen maar kan goedkeuren. Congo exporteert voor ruim 250 miljoen euro per jaar aan hout en houtproducten, waarvan de helft naar de Europese Unie gaat. Ofschoon er, net als in het geval van Kameroen, nog steeds twijfels over zijn of de overeenkomst die wij goedkeuren in de praktijk wel zal werken, heb ik besloten hier vóór te stemmen omdat daarmee een eerste stap wordt gezet in de strijd tegen fraude en illegale houthandel.</p>
    </intervention>
    <intervention id="3-269-750" speaker_id="96693" name="Juozas Imbrasas" is_mep="True" mode="written">
      <p sl="lt">Ik heb voor dit document gestemd, omdat met de vrijwillige partnerschapsovereenkomst tussen de Europese Unie en de Republiek Congo wordt beoogd een wettelijk kader te scheppen om de traceerbaarheid van houtproducten te waarborgen en procedures in te voeren voor overheidscontrole en onafhankelijke controle om te waarborgen dat al het hout uit Congo dat naar de Europese markt wordt uitgevoerd op legale wijze verworven, gekapt, vervoerd en uitgevoerd is. We moeten een eind maken aan de illegale houthandel en de corruptie en een doeltreffend en transparant controlesysteem tot stand brengen om na te gaan of het hout en de houtproducten op legale wijze verkregen zijn. Congo exporteert voor ruim 250 miljoen euro per jaar aan hout en houtproducten, waarvan de helft naar de Europese Unie gaat. Thans is 20 procent van het Congolese hout dat op de Europese markt komt op illegale wijze geproduceerd, verkocht, verwerkt of geëxporteerd. Door de oorlogen van 1993 en 1999 zijn de zaken er niet beter op geworden en is de corruptie in de hand gewerkt. Maatregelen om de illegale houthandel te bestrijden en de veelal complexe handelsstromen doeltreffender in kaart te brengen en in het oog te houden zijn daarom geboden. Er moet worden benadrukt dat dergelijke vrijwillige overeenkomsten over de handel in hout geen belemmering mogen vormen voor de verwezenlijking van de overkoepelende doelstelling van de EU om de klimaatverandering te bestrijden en dat zij wereldwijd moeten bijdragen tot het waarborgen van een duurzaam gebruik van bossen en het terugdringen van ontbossing, de achteruitgang van bossen, de daaruit voortvloeiende koolstofemissies en het verlies aan biodiversiteit.</p>
    </intervention>
    <intervention id="3-269-875" speaker_id="96816" name="Giovanni La Via" is_mep="True" mode="written">
      <p sl="it">Zoals wij weten komt een groot deel van het in de Europese Unie gebruikte hout uit de Republiek Congo. Studies van ter plekke actieve ngo´s laten zien dat ten minste 20 procent van het hout afkomstig is van illegale handel. Het doel van deze aanbeveling over het ontwerpbesluit inzake de wetshandhaving in de bosbouw is ervoor te zorgen dat de Europese Unie evenals in het geval van Kameroen, ook in het geval van Congo met haar optreden kan voorkomen dat er zich in de houthandel illegale en dus onaanvaardbare praktijken voordoen. Met het oog daarop stelt de aanbeveling voor om maatregelen vast te stellen waarmee de EU zich ervan kan vergewissen dat de met de partnerschapsovereenkomsten op gang gebrachte politieke hervormingen effectief bijdragen aan een zowel in juridisch als in milieuopzicht 'schone' economie, zodat het land gevrijwaard wordt van criminaliteit en misbruik van zijn hulpbronnen wordt voorkomen.</p>
    </intervention>
    <intervention id="3-269-937" speaker_id="1403" name="David Martin" is_mep="True" mode="written">
      <p sl="en">Ik heb voor dit verslag gestemd. Congo exporteert voor ruim 250 miljoen euro aan hout en houtproducten, waarvan de helft naar de Europese Unie gaat. Uit onderzoek van ngo’s blijkt dat thans 20 procent van het Congolese hout dat op de Europese markt komt op illegale wijze geproduceerd, verkocht, verwerkt of geëxporteerd is. Door de oorlogen van 1993 en 1999 zijn de zaken er niet beter op geworden en is de corruptie in de hand gewerkt. Maatregelen om de illegale houthandel te bestrijden en de veelal complexe handelspatronen in kaart te brengen en in het oog te houden zijn daarom geboden. Deze vrijwillige partnerschapsovereenkomst moet de corruptie helpen aanpakken en de handel in illegaal hout aanzienlijk terugdringen.</p>
    </intervention>
    <intervention id="3-270-000" speaker_id="96742" name="Jean-Luc Mélenchon" is_mep="True" mode="written">
      <p sl="fr">In de strijd tegen de plundering van de biodiversiteit neemt de kwestie van de vernietiging van de bossen een uiterst belangrijke plaats in. Deze kwestie is vooral het gevolg van de productielogica van de huidige globalisering en is in dat opzicht dus volledig legaal. De tenuitvoerlegging van de vrijwillige partnerschapsovereenkomst tussen de EU en Congo tegen de illegale exploitatie van bossen vormt slechts een zeer bescheiden eerste stap richting de noodzakelijke invoering van een systeem van sanctionering van alle soorten milieumisdrijven. De onafhankelijkheid van de besluitvorming inzake de toekenning van exportvergunningen en de controle daarop moeten door openbare diensten worden gewaarborgd. Tevens moet worden voorzien in steunverlening bij de bestrijding van weliswaar legale, maar excessieve exploitatie van bossen. Het is zeer betreurenswaardig dat dergelijke maatregelen ontbreken.</p>
    </intervention>
    <intervention id="3-270-500" speaker_id="96978" name="Nuno Melo" is_mep="True" mode="written">
      <p sl="pt">Bossen worden in Afrikaanse landen vaak op illegale wijze gekapt. Dat heeft zeer ernstige gevolgen voor de bescherming van de natuurlijke rijkdommen van de producerende landen en bovendien is het een aanslag op de biodiversiteit, de levensstandaard van de bevolking en haar vooruitzichten voor de toekomst. Ik hoop dat de met de Republiek Congo gesloten overeenkomst de illegale houtkap doeltreffend zal bestrijden en zo zal bijdragen aan een stijging van de levensstandaard van de bevolkingsgroepen die leven van de inkomsten uit deze economische sector, en dat ze tevens zal bijdragen aan een verbetering van de biodiversiteit en aan de bescherming van de natuurlijke hulpbronnen in de Republiek Congo.</p>
    </intervention>
    <intervention id="3-271-000" speaker_id="28255" name="Andreas Mölzer" is_mep="True" mode="written">
      <p sl="de">Dit soort overeenkomsten heeft alleen zin als we er zeker van kunnen zijn dat buitenlandse bedrijven stoppen met het uitbuiten van binnenlandse bedrijven, die niet over voldoende knowhow beschikken op het gebied van bosbouw en milieu, en als de Republiek Congo de corruptie onder controle krijgt. Het doel moet zijn om een verantwoorde bosbouwsector tot stand te brengen die ook komende generaties ten goede komt. Zolang dat bewustzijn zich niet in de hoofden van de lokale bevolking heeft verankerd, blijft deze overeenkomst een doekje voor het bloeden.</p>
      <p sl="de">Totdat het met voeten treden van de regels inzake houtkap met zware boetes en sancties wordt bestraft, blijft de overeenkomst met de EU een papieren tijger. Zelfs als daadwerkelijk alleen 'selectief' wordt gekapt, mogen we niet vergeten hoeveel bomen er moeten wijken voor het transport, bijvoorbeeld voor de aanleg van wegen uit het bos. Ook al kunnen we van de overeenkomst geen wonderen verwachten, ze is toch een stap in de goede richting, en daarom heb ik voor dit verslag gestemd.</p>
    </intervention>
    <intervention id="3-271-500" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Ik heb ook gestemd voor de vrijwillige partnerschapsovereenkomst (VPO) tussen de Europese Unie en de Republiek Congo inzake wetshandhaving, governance en handel in de bosbouw met betrekking tot de invoer van hout en houtproducten in de Europese Unie. Ik juich toe dat met deze overeenkomst wordt beoogd een wettelijk kader te scheppen om, onder meer, de traceerbaarheid van houtproducten te waarborgen, procedures in te voeren voor overheidscontrole en onafhankelijke controle om te waarborgen dat al het hout uit Congo dat naar de Europese markt wordt uitgevoerd op legale wijze verworven, gekapt, vervoerd en uitgevoerd is teneinde in Congo tot bosbeheer en -exploitatie op legale grondslag te komen, en de toepassing van de regelgeving en governance te versterken.</p>
      <p sl="pt">Ik zou willen benadrukken dat de vrijwillige partnerschapsovereenkomst tussen de Europese Unie en de Republiek Congo, die op 9 mei 2009 werd gesloten, voldoet aan de criteria uit hoofde van de definities van de VPO, met name wat betreft het onderhandelingsproces, dat in een overeenkomst van nieuwe snit is uitgemond waarmee beoogd wordt doeltreffend op te treden tegen ondeugdelijke governance als grondslag voor illegale houthandel en corruptie en om tot een doeltreffend en transparant controlesysteem te komen om na te gaan of het hout en de houtproducten op legale wijze verkregen zijn.</p>
    </intervention>
    <intervention id="3-272-000" speaker_id="36392" name="Aldo Patriciello" is_mep="True" mode="written">
      <p sl="it">Met de vrijwillige partnerschapsovereenkomst tussen de Europese Unie en de Republiek Congo ('VPO Congo-EU') wordt beoogd een wettelijk kader te scheppen om de traceerbaarheid van houtproducten te waarborgen, procedures in te voeren voor overheidscontrole en onafhankelijke controle om te waarborgen dat al het hout uit Congo dat naar de Europese markt wordt uitgevoerd op legale wijze verworven is, en de toepassing van de regelgeving en governance te versterken.</p>
      <p sl="it">Uit onderzoek van ngo's blijkt dat thans 20 procent van het Congolese hout dat op de Europese markt komt van illegale oorsprong is, ongeacht de handelsetappe. Daarom is het noodzakelijk maatregelen te treffen om de illegale houthandel te bestrijden.</p>
      <p sl="it">De VPO tussen Congo en de EU omvat een aantal hervormingen op politiek en regelgevingsgebied waardoor de Congolese bosbouw tot een betere governance en meer transparantie kan komen. Het is zaak ervoor te zorgen dat de hervormingen op politiek en regelgevingsgebied bijdragen tot terugdringing van armoede en een concrete stijging van de levensstandaard van de bevolking.</p>
      <p sl="it">De VPO zal vruchten gaan afwerpen zodra de toegezegde wetswijzigingen hun beslag hebben gekregen en het controlesysteem geïmplementeerd is. Om alle voornoemde redenen heb ik besloten steun te verlenen aan het voorstel van de rapporteur om gevolg te geven aan het standpunt van de Raad.</p>
    </intervention>
    <intervention id="3-272-002" speaker_id="96903" name="Paulo Rangel" is_mep="True" mode="written">
      <p sl="pt">De vrijwillige partnerschapsovereenkomst tussen Congo en de Europese Unie omvat een aantal hervormingen op politiek en regelgevingsgebied, waardoor de Congolese bosbouw tot een betere governance en meer transparantie kan komen. Het is zaak ervoor te zorgen dat alle hout en houtproducten uit Congo die in Europa op de markt komen op legale wijze geproduceerd zijn en dat de hervormingen op politiek en regelgevingsgebied bijdragen tot eerbiediging van de rechten van plaatselijke en inheemse gemeenschappen, de stijging van de levensstandaard van de bevolking en milieubehoud, en werkelijk van invloed zijn wat betreft het doeltreffend optreden tegen corruptie en de ondersteuning van de civil society ter plaatse.</p>
      <p sl="pt">Daarom heb ik voor de sluiting van deze overeenkomst gestemd. Ik hoop dat bij de tenuitvoerlegging ervan de toezeggingen en de doelstellingen van het actieplan FLEGT volledig in acht worden genomen</p>
    </intervention>
    <intervention id="3-273-000" speaker_id="96819" name="Licia Ronzulli" is_mep="True" mode="written">
      <p sl="it">Ik ben vóór deze resolutie, omdat volgens mij getracht moet worden het hoofd te bieden aan het ernstige probleem van de ontbossing en de achteruitgang van bossen. Handhaving van de integriteit van de bossen moet daarbij een prioriteit blijven.</p>
      <p sl="it">De Commissie en de Raad moeten hun inspanningen opvoeren om ervoor te zorgen dat de mensenrechten in Congo worden geëerbiedigd. Een ander verschijnsel waarvoor preventief optreden noodzakelijk is, is corruptie. De corruptie moet sterk worden teruggebracht en beteugeld, en daartoe is het noodzakelijk steun te geven aan de maatregelen ter waarborging van een onafhankelijke plaatselijke rechtspraak en de invoering van nieuwe gerechtelijke procedures.</p>
      <p sl="it">Het is verder van vitaal belang dat de wetsteksten ter verbetering van de sociale gerechtigheid en de eerbiediging van de rechten van de lokale en inheemse gemeenschappen worden aangepast. Ter afsluiting wil ik nog duidelijk maken dat er extra technische en financiële middelen moeten worden toegewezen voor het opzetten van een systeem waarmee de wettigheid van hout kan worden gecontroleerd.</p>
    </intervention>
    <intervention id="3-274-500" speaker_id="96882" name="Elisabeth Köstinger" is_mep="True" mode="written">
      <p sl="de">Dankzij de goedkeuring door het Europees Parlement van de vrijwillige partnerschapsovereenkomsten tussen de Europese Unie en de Republiek Kameroen en tussen de Europese Unie en de Republiek Congo is een belangrijke stap gezet in de strijd tegen de illegale houtkap en de illegale houthandel. Een certificeringssysteem dat duidelijke traceerbaarheid garandeert, komt niet alleen de Europese economie en met name de Europese houtsector ten goede, maar ook de economie en de houtsector in Kameroen en Congo. Ik ben absoluut voor deze twee overeenkomsten.</p>
    </intervention>
    <intervention id="3-275-000" speaker_id="28409" name="Raül Romeva i Rueda" is_mep="True" mode="written">
      <p sl="en">Als onderdeel van FLEGT (wetshandhaving, governance en handel in de bosbouw) zijn de landen die tropisch hardhout uitvoeren vrijwillige partnerschapsovereenkomsten (VPO’s) gaan tekenen met de EU om de traceerbaarheid en legaliteit van hout en controleprocedures te garanderen. Het doel van de twee VPO’s inzake FLEGT met de Republiek Congo en Kameroen is om een wettelijk te scheppen om: i) de traceerbaarheid van hout te waarborgen, ii) procedures in te voeren voor onafhankelijke controle op alle houtuitvoer vanuit het partnerland naar de Europese markt teneinde tot beheer en exploitatie van de Congolese en Kameroense bossen op legale grondslag te komen en iii) de toepassing van de regelgeving op het gebied van de bosbouw en governance te versterken. Er is in 2009 reeds een VPO ondertekend tussen de EU en Ghana. Door het Verdrag van Lissabon heeft het Europees Parlement medebeslissingsbevoegdheid en moet het formeel instemmen met de twee VPO’s met betrekking tot Kameroen en de Republiek Congo. In de nabije toekomst komen er meer VPO’s, in het bijzonder met enkele Aziatische landen en ook met de Democratische Republiek Congo.</p>
    </intervention>
    <intervention id="3-276-000" speaker_id="96819" name="Licia Ronzulli" is_mep="True" mode="written">
      <p sl="it">Ik heb vóór deze resoluties gestemd, omdat ik van mening ben dat het belangrijk is de natuurlijke bossen te behouden. Door de exploitatie gaan deze bossen achteruit of wordt ontbossing veroorzaakt, en wordt bovendien het milieu op wereldschaal verwoest.</p>
      <p sl="it">Daarom moet het wettelijk kader voor de bosbouw worden hervormd om een vrijwillige partnerschapsovereenkomst tot stand te brengen die beantwoordt aan de doelstellingen van het actieplan FLEGT en aan alle sociale en milieucriteria. De wetsteksten ter verbetering van de sociale gerechtigheid moeten worden aangepast teneinde de rechten van de inheemse en lokale gemeenschappen te eerbiedigen en ervoor te zorgen dat de beginselen van rechtstreekse participatie aan de opstelling van nieuwe wetsteksten en aan de tenuitvoerlegging van de transparantieovereenkomst op hen worden toegepast.</p>
      <p sl="it">De Commissie moet toezien op de eerbiediging van de rechten van de lokale gemeenschappen, die veelal als eersten te lijden hebben van klimaat- en milieuverstoringen.</p>
    </intervention>
    <intervention id="3-277-000" speaker_id="96858" name="Marie-Christine Vergiat" is_mep="True" mode="written">
      <p sl="fr">Het Europees Parlement heeft zijn goedkeuring gehecht aan meerdere overeenkomsten om de illegale handel in hout tussen de Europese Unie en Kongo en de Europese Unie en Kameroen tegen te gaan.</p>
      <p sl="fr">Deze internationale akkoorden zijn bedoeld om de traceerbaarheid van het hout dat naar de Europese Unie wordt uitgevoerd te waarborgen, met als doel om de ontbossing te bestrijden en de biodiversiteit te behouden, alsook om de rechten van inheemse volkeren te eerbiedigen.</p>
      <p sl="fr">De rapporteur, de heer Jadot, van de Fractie De Groenen/Vrije Europese Alliantie, heeft een aantal amendementen die zijn ingediend door de Confederale Fractie Europees Unitair Links/Noords Groen Links, in zijn tekst opgenomen.</p>
      <p sl="fr">Aan deze verslagen moet nog uitvoering worden gegeven en we moeten erop toezien dat de Commissie echt rekening houdt met de standpunten van het Europees Parlement.</p>
      <p sl="fr">Deze verslagen kunnen evenwel een bron van steun zijn voor diegenen die strijden voor andere betrekkingen met de landen in het Zuiden en met name de Afrikaanse landen bezuiden de Sahara.</p>
    </intervention>
    <intervention id="3-278-000" speaker_id="97016" name="Angelika Werthmann" is_mep="True" mode="written">
      <p sl="de">Ik heb voor de ondertekening gestemd van een vrijwillige partnerschapsovereenkomst tussen de Europese Unie en de Republiek Kameroen en tussen de Europese Unie en de Republiek Congo. 2011 is het internationaal jaar van het bos. Gezonde bossen zijn van levensbelang voor het behoud van de lokale biodiversiteit en ze leveren een belangrijke bijdrage tot de klimaatdoelstellingen die we onszelf hebben opgelegd, doordat ze koolstofdioxide op natuurlijke wijze fixeren. De natuurlijke vegetatie neemt in de hele wereld, ook in Centraal-Afrika, sterk af. Uit satellietbeelden blijkt dat om en bij de 25 000 km² aan Afrikaanse bossen en andere vegetatie in de voorbije dertig jaar verloren zijn gegaan. Deze nieuwe partnerschapsovereenkomsten bevorderen een verantwoord beheer van de bosbouwsector in deze twee Afrikaanse landen, waarvoor de EU als gevolg van haar invoer van hout een indirecte verantwoordelijkheid heeft en nu ook aanvaardt. De invoering van een stelsel dat de traceerbaarheid en de legaliteit van houtproducten moeten garanderen, zorgt ook voor de noodzakelijke transparantie.</p>
    </intervention>
    <intervention id="3-280-000" speaker_id="23938" name="John Attard-Montalto" is_mep="True" mode="written">
      <p sl="en">Hoewel er in deze resolutie wordt verwezen naar werkvergunningen, is het hoogst onwaarschijnlijk dat de burgers van de staten in de Stille Oceaan Malta in plaats van de rest van de EU zullen kiezen als plaats om werk te zoeken. Daarom heb ik voor de oorspronkelijk voorgestelde tekst gestemd.</p>
    </intervention>
    <intervention id="3-281-000" speaker_id="96849" name="Alain Cadec" is_mep="True" mode="written">
      <p sl="fr">In de resolutie wordt ingegaan op de twijfels die het Parlement heeft ten aanzien van de tussentijdse economische partnerschapsovereenkomst. Er wordt gewezen op de doelstellingen van de overeenkomst (ontwikkeling, aanhalen van de handelsbetrekkingen tussen de Europese Unie en de staten in de Stille Oceaan), terwijl ook de problemen die zijn ontstaan door de afwijking van de oorsprongsregels voor verwerkte visserijproducten worden benadrukt. Toch heb ik, net als dat ik niet heb ingestemd met de overeenkomst, gestemd tegen de resolutie, waarin naar mijn mening onvoldoende wordt gewezen op de problemen die zijn ontstaan door de afwijking van de oorsprongsregels voor verwerkte visserijproducten, met name tonijn.</p>
      <p sl="fr">Ik zie ernaar uit dat de Europese Commissie met de effectbeoordeling komt die door de overeenkomst wordt voorzien. In deze beoordeling worden de gevolgen van deze overeenkomst geanalyseerd voor de werkgelegenheid in de Europese Unie en in de staten in de Stille Oceaan, alsook voor de Europese visserij- en visverwerkende sector. Het is onmogelijk om de oorsprong te achterhalen van de verwerkte tonijn die op de Europese markt wordt gebracht. Ik ga de onderhandelingen over de definitieve partnerschapsovereenkomst tussen de Europese Unie en de staten in de Stille Oceaan volgen en ik zal erop toezien dat de overeenkomst geen afwijkingen van de oorsprongsregels voor verwerkte visserijproducten uit Papoea-Nieuw-Guinea bevat.</p>
    </intervention>
    <intervention id="3-281-250" speaker_id="96867" name="Maria Da Graça Carvalho" is_mep="True" mode="written">
      <p sl="pt">Ik verheug me over de inspanningen die worden geleverd om de handelsbetrekkingen tussen de Europese Unie en de staten in de Stille Oceaan te verdiepen ter ondersteuning van regionale integratie en ter bevordering van de geleidelijke integratie van de ACS-economieën in de wereldeconomie.</p>
      <p sl="pt">De Europese Unie speelt een belangrijke rol bij de stimulering van de duurzame sociaaleconomische ontwikkeling van de ACS-staten en levert een bijdrage aan de inspanningen om de armoede in die landen uit te bannen. De handelsbetrekkingen tussen deze regio en de EU moeten dan ook bijdragen tot intensievere handel, duurzame ontwikkeling en meer regionale integratie, waarbij sterkere economische diversifiëring en vermindering van de armoede worden bevorderd.</p>
      <p sl="pt">Door de huidige financiële en economische crisis is het handelsbeleid belangrijker dan ooit voor de ontwikkelingslanden. Ik doe dan ook een oproep om de onderhandelingen met alle 14 ACS-staten in de Stille Oceaan over een volledige economische partnerschapsovereenkomst zo snel mogelijk af te ronden.</p>
    </intervention>
    <intervention id="3-281-500" speaker_id="photo_generic" name="Ole Christensen, Dan Jørgensen, Christel Schaldemose en Britta Thomsen" is_mep="True" mode="written">
      <p sl="da">Met betrekking tot amendement 6, paragraaf 23, lid 3, zijn wij van mening dat het altijd aan de individuele lidstaat moet zijn om te beslissen in hoeverre een visum moet worden afgegeven aan een ingezetene van een derde land. Als het om een arbeidsvisum gaat, moet het werk altijd onder dezelfde voorwaarden worden uitgevoerd als het zou worden uitgevoerd door een burger van de EU in de lidstaat in kwestie. Verder zouden wij graag een nauwkeuriger omschrijving willen zien van de zinsnede "thuisverzorger of in gelijkaardige beroepen".</p>
    </intervention>
    <intervention id="3-281-750" speaker_id="33997" name="Corina Creţu" is_mep="True" mode="written">
      <p sl="ro">De huidige financiële en economische crisis laat zien dat handelsbeleid voor de ontwikkelingslanden belangrijker is dan ooit. De aard van de regio wordt bepaald door visserij en aanverwante activiteiten en bedrijfstakken en biedt de beste kansen voor een toekomstige stijging van de uitvoer, op voorwaarde dat er een ecologische en duurzame visserij wordt bedreven</p>
      <p sl="ro">Voor wat betreft 'Hulp voor handel': Dit heeft tot doel de ontwikkelingslanden beter in staat te stellen van nieuwe handelsmogelijkheden te profiteren.</p>
    </intervention>
    <intervention id="3-281-875" speaker_id="96856" name="George Sabin Cutaş" is_mep="True" mode="written">
      <p sl="ro">Ik heb gestemd voor de resolutie inzake de tussentijdse partnerovereenkomst tussen de EG en de staten in de Stille Oceaan, gezien het feit dat het slechts gaat om een stap richting een nieuwe en meer uitgebreide partnerschapsovereenkomst.</p>
      <p sl="ro">Tegelijkertijd moet de Europese Commissie zich realiseren dat over de toekomstige overeenkomst moet worden onderhandeld met een groot aantal landen in de regio, om te voorkomen dat dit een bron van verdeeldheid in de regio wordt. Verder moeten bedrijven uit derde landen niet op grond van deze overeenkomst kunnen profiteren van vrijstelling van de EU-douanerechten ten nadele van de plaatselijke industrie, werknemers en inkomsten.</p>
    </intervention>
    <intervention id="3-282-000" speaker_id="28310" name="Edite Estrela" is_mep="True" mode="written">
      <p sl="pt">Ik heb voor deze resolutie gestemd, omdat ik van mening ben dat de partnerschapsovereenkomst regionale integratie zal ondersteunen en de geleidelijke integratie van de ACS-economieën in de wereldeconomie zal bevorderen, waardoor hun duurzame sociaaleconomische ontwikkeling wordt gestimuleerd en een bijdrage wordt geleverd aan de inspanningen om de armoede in die landen uit te bannen.</p>
    </intervention>
    <intervention id="3-283-000" speaker_id="96977" name="Diogo Feio" is_mep="True" mode="written">
      <p sl="pt">Hoewel tot nu toe alleen Papoea-Nieuw-Guinea en de Republiek Fiji-eilanden een tussentijdse economische partnerschapsovereenkomst hebben ondertekend met de Europese Unie, vind ik dat dit onze steun verdient omdat we daardoor de Europese markten kunnen openstellen voor de plaatselijke producten en anderzijds de markten van die landen geleidelijk kunnen openstellen voor Europese producten. Ik hoop dat de handelsbetrekkingen tussen de Europese Unie en de staten in de Stille Oceaan zullen toenemen en versterkt zullen worden, dat daarbij de specifieke kenmerken van de verscheidene regio’s geëerbiedigd zullen worden en dat rekening wordt gehouden met de specifieke behoeften van de minstbedeelden. Daarom moeten we bij het gebruik van dit handelsmechanisme rekening houden met de ontwikkelingsbehoeften van de landen die de overeenkomst hebben ondertekend en moet het worden ingezet als een instrument om zo goed mogelijk in die behoeften te voorzien. In een eventuele volledige overeenkomst moeten de in de resolutie opgesomde voornaamste onderwerpen aan bod komen: 1) onderhandelingen over intellectuele-eigendomsrechten; 2) transparantie van overheidsopdrachten; en 3) verlening van werkvergunningen.</p>
    </intervention>
    <intervention id="3-284-000" speaker_id="1403" name="David Martin" is_mep="True" mode="written">
      <p sl="en">Mijn resolutie, die het hechten van goedkeuring aan de tussentijdse partnerschapsovereenkomst tussen de EG en de staten in de Stille Oceaan flankeert, maakt duidelijk dat het Parlement, hoewel het deze tussentijdse EPO die alleen betrekking heeft op Fiji en Papoea-Nieuw-Guinea verwelkomt, van mening is dat alle stappen in de richting een volledige EPO op alle 14 eilandstaten in de Stille Oceaan betrekking moeten hebben. Dat is belangrijk voor de regionale solidariteit, cohesie en integratie.</p>
    </intervention>
    <intervention id="3-284-250" speaker_id="96978" name="Nuno Melo" is_mep="True" mode="written">
      <p sl="pt">De economische partnerschapsovereenkomsten tussen de Europese Unie en de staten in de Stille Oceaan moeten gericht zijn op intensievere handel, duurzame ontwikkeling en meer regionale integratie, waarbij sterkere economische diversifiëring en vermindering van de armoede worden bevorderd. Hoewel tot nu toe alleen Papoea-Nieuw-Guinea en de Republiek Fiji-eilanden een overeenkomst hebben ondertekend, is dit een belangrijke stap voor de toekomstige economische ontwikkeling van deze uit 14 staten bestaande regio en een beslissende stap voor de ontwikkeling van de internationale handel.</p>
    </intervention>
    <intervention id="3-284-500" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Uit deze resolutie van het Europees Parlement over een tussentijdse partnerschapsovereenkomst tussen de EG en de staten in de Stille Oceaan spreekt in het bijzonder de algemene overtuiging dat de bevordering van de handelsbetrekkingen tussen de Europese Unie en deze regio moet bijdragen tot intensievere handel, duurzame ontwikkeling en meer regionale integratie, waarbij sterkere economische diversifiëring en vermindering van de armoede worden bevorderd, en dat deze tussentijdse overeenkomst moet bijdragen tot het halen van de millenniumdoelstellingen voor ontwikkeling.</p>
      <p sl="pt">Dit, in combinatie met de totstandkoming van een echte regionale markt, vormt een essentiële voorwaarde voor de succesvolle tenuitvoerlegging van de tussentijdse economische partnerschapsovereenkomst (EPO), en van een eventuele toekomstige volledige EPO. Regionale integratie en samenwerking zijn van wezenlijk belang voor de sociale en economische ontwikkeling van de staten in de Stille Oceaan.</p>
      <p sl="pt">Ik heb voor deze overeenkomst gestemd, omdat ik ervan overtuigd ben dat deze EPO kan bijdragen aan de economische ontwikkeling van deze regio’s. Ik deel de in de resolutie verwoorde bezorgdheid dat deze ontwikkeling gepaard moet gaan met beleidsmaatregelen ten behoeve van duurzaamheid op milieugebied en insluiting. Het is aan het Europees Parlement om in het kader van zijn in het Verdrag van Lissabon vastgestelde bevoegdheden toezicht te houden op de uitvoering van deze overeenkomst.</p>
    </intervention>
    <intervention id="3-285-000" speaker_id="96931" name="Maurice Ponga" is_mep="True" mode="written">
      <p sl="fr">Ik verwelkom het besluit van het Europees Parlement om zijn goedkeuring te hechten aan de tussentijdse overeenkomst tussen de Europese Unie en de staten in de Stille Oceaan. Deze overeenkomst weerspiegelt de betrokkenheid van de Europese Unie bij deze regio van de wereld en geeft een sterk politiek signaal af aan de staten in de regio. Ik ben er blij mee. De politieke resolutie bij dit besluit om de overeenkomst goed te keuren maakt het mogelijk om onze eisen nogmaals te benadrukken. We willen een evenwichtige en eerlijke relatie met de staten in de Stille Oceaan tot stand brengen die de ontwikkeling van deze eilandstaten mogelijk maakt en tegelijkertijd de belangen van onze eigen burgers beschermt. Waar de tussentijdse overeenkomst speciale bepalingen bevat over de oorsprongsregels voor visserijproducten, was het belangrijk om deze afwijking in goede banen te leiden. Om ervoor te zorgen dat deze afwijking, die het scheppen van banen en welvaart mogelijk zou moeten maken, werkelijk ten goede komt aan de lokale bevolking en niet nadelig uitpakt voor de Europese visverwerkende en conservenindustrie, was het namelijk van essentieel belang om op zo kort mogelijke termijn een effectbeoordeling van de afwijking uit te voeren en, waar nodig, de opschorting ervan mogelijk te maken. Er bestaan waarborgen die ervoor zorgen dat de overeenkomst eerlijk is en dat er, indien nodig, maatregelen zullen worden getroffen om onze belangen te beschermen.</p>
    </intervention>
    <intervention id="3-285-500" speaker_id="96903" name="Paulo Rangel" is_mep="True" mode="written">
      <p sl="pt">Ik heb voor deze resolutie over de tussentijdse partnerschapsovereenkomst tussen de EG en de staten in de Stille Oceaan gestemd in de hoop dat deze overeenkomst – die nu tot twee landen beperkt is: Papoea-Nieuw-Guinea en de Republiek Fiji-eilanden – het pad kan effenen voor een ruimere overeenkomst. Zo’n overeenkomst zou een instrument zijn voor de bevordering van de duurzame sociale en economische ontwikkeling van de regio in de Stille Oceaan, voor de vermindering van de armoede en voor de versterking van de regionale integratie en samenwerking, in overeenstemming met de millenniumdoelstellingen voor ontwikkeling.</p>
    </intervention>
    <intervention id="3-286-000" speaker_id="96819" name="Licia Ronzulli" is_mep="True" mode="written">
      <p sl="it">De tussentijdse partnerschapsovereenkomst tussen Papoea-Nieuw-Guinea, de Republiek Fiji-eilanden en de Europese Gemeenschap is op 14 december 2007 geparafeerd.</p>
      <p sl="it">Dit waren de enige landen in de Stille Oceaan die de overeenkomst geparafeerd hebben. Zij waren ook het meest actief in hun handelsbetrekkingen met de Europese Unie, maar wilden vooral hun suiker- en tonijnindustrie beschermen. De overeenkomst zou hun bovendien extra inkomsten moeten opleveren via de nieuwe regeling inzake belastingvrije en quotavrije markttoegang.</p>
      <p sl="it">Bovendien zal een betere toegang tot de Europese markt deze landen de mogelijkheid bieden nieuwe investeringskansen te benutten, met alle positieve gevolgen van dien voor de werkgelegenheid. De economische partnerschapsovereenkomst voorziet in een latere fase in de oprichting van een ad-hoccommissie voor toezicht op de uitvoering van de overeenkomst en voor de geregelde toetsing van de effecten ervan op de lokale samenleving en economie.</p>
    </intervention>
    <intervention id="3-287-000" speaker_id="4345" name="Tokia Saïfi" is_mep="True" mode="written">
      <p sl="fr">In de resolutie wordt ingegaan op de twijfels van het Parlement ten aanzien van de tussentijdse economische partnerschapsovereenkomst. Er wordt herinnerd aan de doelstellingen van de overeenkomst (ontwikkeling, aanhalen van de handelsbetrekkingen tussen de Europese Unie en de staten in de Stille Oceaan), terwijl ook de problemen die zijn ontstaan door de afwijking van de oorsprongsregels voor verwerkte visserijproducten worden benadrukt. Daarom heb ik voor deze resolutie gestemd en daarom heb ik mijn steun gegeven aan de amendementen die zijn ingediend door de Groenen, welke amendementen helemaal op één lijn zitten met onze zorgen. Ik zie ernaar uit dat de Commissie met de in deze overeenkomst voorziene effectbeoordeling komt en ik zal de onderhandelingen over de definitieve partnerschapsovereenkomst nauwlettend volgen.</p>
    </intervention>
    <intervention id="3-287-500" speaker_id="96918" name="Derek Vaughan" is_mep="True" mode="written">
      <p sl="en">Ik heb deze tussentijdse economische partnerschapsovereenkomst met Papoea-Nieuw-Guinea en Fiji gesteund, omdat het belangrijk is om sterke banden op te bouwen met de exporterende landen in de Stille Oceaan. Ondanks de bezorgdheid van enkele Parlementsleden ben ik van mening dat we nauwere samenwerking met deze landen moeten bevorderen, omdat de EU hierdoor de vangst van tonijn en andere vis die op Papoea-Nieuw-Guinea wordt ingeblikt, nauwlettend in het oog kan houden. Deze sector heeft ook honderden banen geschapen voor de plaatselijke bevolking in het verarmde land.</p>
    </intervention>
    <intervention id="3-289-000" speaker_id="96976" name="Luís Paulo Alves" is_mep="True" mode="written">
      <p sl="pt">Ik heb voor deze resolutie gestemd, omdat ik van mening ben dat die bijdraagt tot de instelling van een nieuwe met de WTO-regels verenigbare handelsregeling met de Republiek Fiji-eilanden en Papoea-Nieuw-Guinea. De tussentijdse economische partnerschapsovereenkomsten (EPO’s) zijn overeenkomsten met betrekking tot de goederenhandel die bedoeld zijn om verstoring van de handel tussen de ACS-landen en de Europese Unie te voorkomen. Hoewel tussentijdse overeenkomsten als een eerste stap in het proces kunnen worden beschouwd, zijn ze in juridisch opzicht volledig zelfstandige internationale overeenkomsten die er niet automatisch toe hoeven te leiden dat het komt tot een volledige EPO. Ik juich de aanbevelingen toe met betrekking tot de sluiting van een definitieve overeenkomst, de financieringsbronnen en dat de Europese middelen om deze overeenkomsten te financieren niet uit het Europees Ontwikkelingsfonds mogen komen, de noodzaak van een parlementaire commissie om toezicht te houden op de uitvoering van de overeenkomst en een herzieningsclausule die voorziet in een algemene effectbeoordeling, die binnen drie tot vijf jaar moet worden uitgevoerd.</p>
    </intervention>
    <intervention id="3-290-000" speaker_id="4507" name="Bastiaan Belder" is_mep="True" mode="written">
      <p sl="nl">De economische partnerschapsovereenkomsten moeten de handel tussen de EU en Papoea-Nieuw-Guinea en Fiji bevorderen en bijdragen tot handel, ontwikkeling, duurzame groei en vermindering van armoede. De regionale integratie is van groot belang bij de ontwikkeling van deze landen. Daarom moet de Commissie uitleggen hoe deze interimovereenkomsten daaraan bijdragen. Het is belangrijk dat een definitieve overeenkomst wordt gesloten met de landen in de regio. De versoepelde regels van oorsprong bieden goede kansen voor Papoea-Nieuw-Guinea om de lokale economie te bevorderen.</p>
      <p sl="nl">Het is echter belangrijk om te controleren dat de armste landen niet slechts als doorvoerlanden worden gebruikt voor producten uit andere landen, die geen gebruik mogen maken van deze speciale toegangsregeling. Het belang van de lokale economie staat hier voorop. De Commissie moet toezicht houden op de tenuitvoerlegging, en wanneer uit de effectstudie blijkt dat er ernstige verstoringen op de markt zijn moeten passende maatregelen worden genomen.</p>
    </intervention>
    <intervention id="3-291-000" speaker_id="96849" name="Alain Cadec" is_mep="True" mode="written">
      <p sl="fr">Dit is een overeenkomst die producten uit het Stille Oceaangebied preferentiële toegang tot de Europese markt verschaft. Ik ben voor de ontwikkeling van deze regio, maar ik vind de afwijking van de oorsprongsregels voor verwerkte visserijproducten onaanvaardbaar. Deze afwijking leidt namelijk tot oneerlijke concurrentie voor de Europese conservenindustrie en komt de lokale bevolking niet ten goede.</p>
      <p sl="fr">Bovendien is de invoer van tonijn uit Papoea-Nieuw-Guinea de afgelopen twee jaar verdubbeld en is er reden om aan te nemen dat deze trend in de toekomst doorzet. Als ondervoorzitter van de Commissie visserij heb ik besloten om tegen deze overeenkomst te stemmen, omdat er totaal geen rekening wordt gehouden met het advies dat door deze commissie is aangenomen en waarin wordt voorgesteld om de afwijking van de oorsprongsregels voor verwerkte visserijproducten af te schaffen na afloop van de onderhandelingen over de tussentijdse partnerschapsovereenkomst.</p>
    </intervention>
    <intervention id="3-292-000" speaker_id="96977" name="Diogo Feio" is_mep="True" mode="written">
      <p sl="pt">Ondanks het beperkte aantal landen dat een tussentijdse economische partnerschapsovereenkomst heeft ondertekend, is dit een bewijs van de inzet van Europa om de ontwikkeling van de staten in de Stille Oceaan te ondersteunen door middel van een mechanisme dat verder reikt dan louter hulp bieden en dat de rol van lokale economieën probeert te stimuleren in de hoop ondernemingen en werkgelegenheid te creëren en het verkeer van personen en goederen te doen toenemen. Hoewel ik soortgelijke instrumenten in beginsel goedkeur, kan ik niet ontkennen dat ik twijfels heb over de eventuele impact van de economische partnerschapsovereenkomst op de visserijsector. Daarom zou ik de Commissie willen vragen om dit zeer zorgvuldig te bekijken en vind ik het verzoek van de rapporteur aan de Commissie om aan het Europees Parlement een verslag te doen toekomen over deze specifieke aspecten van de visserijsector in de staten in de Stille Oceaan en over het beheer van de visbestanden in de Stille Oceaan, gerechtvaardigd.</p>
    </intervention>
    <intervention id="3-292-500" speaker_id="96899" name="José Manuel Fernandes" is_mep="True" mode="written">
      <p sl="pt">Ik ben het eens met het ontwerpbesluit van de Raad tot sluiting van de tussentijdse partnerschapsovereenkomst tussen de Europese Gemeenschap, enerzijds, en twee staten in de Stille Oceaan, Papoea-Nieuw-Guinea en de Republiek Fiji-eilanden, anderzijds, en wel om de volgende redenen: 1. Deze landen zijn de grootste economieën van de regio en zijn in het verleden een economische partnerschapsovereenkomst aangegaan met de Europese Unie; 2. Ondanks de eventuele voordelen van een uitbreiding van dit partnerschap naar andere landen in de regio, is dit niet mogelijk geweest; 3. Het gaat om een tussentijdse overeenkomst die het Parlement opnieuw zal moeten beoordelen als we die willen omvormen tot een volledige overeenkomst; 4. Fiji heeft aan de Europese Unie toezeggingen gedaan inzake mensenrechten, democratische beginselen en rechtsstaat; 5. Ondanks kritiek van maatschappelijke organisaties en politici uit het Stille Oceaangebied kan dit partnerschap bijdragen aan de strategische ontwikkeling van deze landen.</p>
    </intervention>
    <intervention id="3-293-000" speaker_id="96706" name="João Ferreira" is_mep="True" mode="written">
      <p sl="pt">Wij leveren al lang kritiek op de sluiting van deze economische partnerschapsovereenkomsten met de leden van de groep van staten in Afrika, het Caribisch gebied en de Stille Oceaan. Afgezien van hun naam en van hun retorische inhoud zijn deze overeenkomsten in wezen gericht op vrije handel, met alle ingrijpende negatieve gevolgen van dien. De Raad van de ACS-landen heeft onlangs tijdens de Paritaire Parlementaire Vergadering ACS-EU van december 2010 nog maar eens zijn bezorgdheid geuit over het feit dat de Europese Commissie zijn bezwaren over vraagstukken die verband houden met de bescherming van zijn economieën niet in acht neemt. De Raad is zelfs van mening dat de geroemde flexibiliteit van de Commissie niet strookt met het gebrek aan flexibiliteit dat ze tijdens de technische onderhandelingen aan de dag legt. De Europese Unie heeft met betrekking tot deze tussentijdse economische partnerschapsovereenkomst met de Republiek Fiji-eilanden en Papoea-Nieuw-Guinea ook felle kritiek gekregen van maatschappelijke organisaties en politici uit de regio van de Stille Oceaan, vanwege de druk die op deze twee landen is uitgeoefend opdat ze de tussentijdse overeenkomst zouden ondertekenen op straffe van het verlies van de preferentiële toegang tot de Europese markten. Volgens hen die kritiek hebben is de solidariteit tussen Stille Oceaanlanden sinds de ondertekening van deze overeenkomst sterk achteruitgegaan en is er verdeeldheid ontstaan, waardoor een aantal regionale groeperingen zijn uiteengevallen onder de tijdsdruk om tussentijdse overeenkomsten te sluiten.</p>
    </intervention>
    <intervention id="3-294-000" speaker_id="2125" name="Pat the Cope Gallagher" is_mep="True" mode="written">
      <p sl="ga">Niets is belangrijker dan de gezondheid van een kind en de bescherming van de rechten en het welzijn van kinderen. Kinderen moeten ook het recht hebben op een gezinsleven en er moet zekerheid komen dat zij niet gedurende te lange periodes in weeshuizen hoeven te leven.</p>
    </intervention>
    <intervention id="3-295-000" speaker_id="1164" name="Bruno Gollnisch" is_mep="True" mode="written">
      <p sl="fr">De overeenkomst tussen de EU en de staten in de Stille Oceaan staat Papoea-Nieuw-Guinea een algemene afwijking van de oorsprongsregels voor visserijproducten toe, met name voor tonijn. Deze clausule houdt in dat goederen uit dat land als van Papoea-Nieuw-Guinea afkomstig kunnen worden beschouwd en dientengevolge vrijgesteld worden van alle douanerechten of quota, zelfs als de vissers, de visgebieden en de fabrieken waar de conserven worden geproduceerd niet als uit dat land afkomstig kunnen worden aangemerkt.</p>
      <p sl="fr">Welnu, degenen die hiervan profiteren zijn de Chinese, Australische, Thaise en alle andere vissersvloten die hun vangsten lossen in de havens van Papoea-Nieuw-Guinea. Dat zijn de conservenfabrieken die aan deze landen toebehoren en in Papoea-Nieuw-Guinea gevestigd zijn, maar buitenlanders in dienst hebben onder dubieuze omstandigheden. Het is overduidelijk de Europese, en dan met name de Franse, sector die volop getroffen wordt door deze oneerlijke en onwettige concurrentie.</p>
      <p sl="fr">In de Europese Unie is de invoer van tonijn uit Papoea-Nieuw-Guinea tussen 2008 en 2009 met 76 procent toegenomen; alleen al in Frankrijk was dat 1 500 procent over dezelfde periode. De perverse economische en maatschappelijke gevolgen van de afwijking zijn bekend en de zorgen om de visbestanden in de regio zijn gegrond. Daarom heb ik tegen deze overeenkomst gestemd.</p>
    </intervention>
    <intervention id="3-296-000" speaker_id="96771" name="Jarosław Kalinowski" is_mep="True" mode="written">
      <p sl="pl">De staten in de Stille Oceaan vormen een uniek gebied dat voornamelijk bestaat uit eilandstaten die een grote etnische diversiteit kennen. Aangezien de plaatselijke cultuur sterk verschilt van onze Europese cultuur, moeten er andere politieke en economische prioriteiten worden gesteld. Door met deze landen een overeenkomst te sluiten, willen we het vrije verkeer van goederen en diensten bevorderen. Dit zou voor beide partijen commerciële voordelen moeten opleveren. We moeten er echter ook voor zorgen dat we bij ons streven naar liberalisering van de markt niet worden gezien als indringers die enkel en alleen de toegang tot natuurlijke hulpbronnen trachten veilig te stellen en op die manier de regionale solidariteit ondermijnen, zoals sommige critici ons willen doen geloven. Het is een goede zaak dat we overeenkomsten sluiten, markten openstellen en het concurrentievermogen vergroten. Het is echter van wezenlijk belang dat we ons hierbij laten leiden door ons gezond verstand en dat we altijd in het voordeel van beide partijen handelen, in het bijzonder wanneer we hulp verlenen aan regio’s als de staten in de Stille Oceaan, die vaak getroffen worden door natuurrampen.</p>
    </intervention>
    <intervention id="3-296-500" speaker_id="96882" name="Elisabeth Köstinger" is_mep="True" mode="written">
      <p sl="de">De tussentijdse partnerschapsovereenkomst tussen de Europese Gemeenschap, enerzijds, en twee van de ACS-landen, namelijk Papoea-Nieuw-Guinea en Fiji, anderzijds, moet worden gezien als een stap op weg naar een algemene overeenkomst. De tussentijdse partnerschapsovereenkomst omvat alle belangrijke gebieden van een handelsovereenkomst, maar zou in een volgende fase ook intellectuele-eigendomsrechten en de ontwikkelingen inzake openbare aanbestedingen kunnen omvatten. Ik steun de overeenkomst, maar ben mij tezelfdertijd bewust van de eventuele gevolgen ervan voor de Europese visserijsector en verwacht in dit verband van de Commissie dat ze de gevolgen evalueert, zoals het Parlement in paragraaf 15 van zijn resolutie verzoekt.</p>
    </intervention>
    <intervention id="3-296-750" speaker_id="96816" name="Giovanni La Via" is_mep="True" mode="written">
      <p sl="it">Dankzij de vandaag door het Parlement aangenomen resolutie wordt er een overeenkomst in het leven geroepen die ongetwijfeld de handel tussen de Europese Unie en enkele staten in de Stille Oceaan zal stimuleren. In dit geval gaat het om de sluiting van een tussentijdse partnerschapsovereenkomst met Papoea-Nieuw-Guinea en de Republiek Fiji-eilanden, die op deze manier het doel van bescherming van hun suiker- en tonijnindustrie hopen te bereiken. Dit is mijns inziens een stap vooruit op de weg naar ontwikkeling en welvaart, omdat onder meer dankzij de oorsprongsregels toegevoegde waarde kan worden gecreëerd voor de visserij en de export van deze regio´s. Ik wil ook absoluut onderstrepen dat de overeenkomst een belangrijke weerslag kan hebben op de betrekkingen met de andere staten in de Stille Oceaan, waaronder Australië en Nieuw-Zeeland.</p>
    </intervention>
    <intervention id="3-297-000" speaker_id="1403" name="David Martin" is_mep="True" mode="written">
      <p sl="en">Het verheugt mij zeer dat het Parlement overweldigende steun heeft gegeven aan mijn aanbeveling om in te stemmen met de tussentijdse economische partnerschapsovereenkomst tussen de EU en de staten in de Stille Oceaan. De tussentijdse overeenkomst tussen Papoea-Nieuw-Guinea, Fiji en de Europese Gemeenschap is op 14 december 2007 geparafeerd. Deze twee landen waren de enige twee uit het Stille Oceaan-gebied die de overeenkomst zijn aangegaan, omdat de andere leden van de Stille Oceaan-groep, wegens de geringe omvang van hun handel in goederen met de EU, ervoor hebben gekozen niet te ondertekenen. Fiji en Papoea-Nieuw-Guinea zijn de overeenkomst voornamelijk aangegaan in de hoop hun suiker- en tonijnindustrie te beschermen, aangezien deze in het kader van het systeem van algemene preferenties aanzienlijke schade zou hebben opgelopen. De tussentijdse overeenkomst omvat oorsprongsregels en aspecten van markttoegang. Wat de oorsprongsregels betreft heeft zij betrekking op visserij, textiel en landbouwproducten, hetgeen investeringen en kansen op het gebied van werkgelegenheid oplevert. Wat de markttoegang betreft wordt accijns- en quotavrije toegang tot markten verleend, hetgeen eveneens investeringen en kansen op het gebied van werkgelegenheid oplevert. Handels- en ontwikkelingsproblemen moeten worden aangepakt in het ruimere regionale kader.</p>
    </intervention>
    <intervention id="3-298-000" speaker_id="96742" name="Jean-Luc Mélenchon" is_mep="True" mode="written">
      <p sl="fr">De tussentijdse partnerschapsovereenkomst die is ondertekend tussen de Europese Unie en Papoea-Nieuw-Guinea en de Fiji-eilanden, is het resultaat van schandalige druk. Deze overeenkomst voorziet in de geleidelijke afschaffing van douanerechten op een schaal die onhoudbaar is voor deze staten, het verbod op alle kwantitatieve beperkingen van uitvoer en invoer en de afschaffing van alle subsidies voor de uitvoer van landbouwproducten naar de landen in de Stille Oceaan voor Papoea-Nieuw-Guinea en de Fiji-eilanden. Er staat een rendez-vousclausule in voor de 'succesvolle afsluiting van de onderhandelingen die momenteel gaande zijn over een algemene economische partnerschapsovereenkomst (EPO)'. Deze overeenkomsten zijn een nieuw bewijs van het neokolonialisme van de Europese Unie. Ik stem tegen.</p>
    </intervention>
    <intervention id="3-298-250" speaker_id="96978" name="Nuno Melo" is_mep="True" mode="written">
      <p sl="pt">De economische partnerschapsovereenkomsten tussen de Europese Unie en de staten in de Stille Oceaan moeten bijdragen tot intensievere handel, duurzame ontwikkeling en meer regionale integratie, waarbij sterkere economische diversifiëring en vermindering van de armoede worden bevorderd. Hoewel tot nu toe alleen Papoea-Nieuw-Guinea en de Republiek Fiji-eilanden een overeenkomst hebben ondertekend, is dit een belangrijke stap voor de toekomstige economische ontwikkeling van deze uit 14 landen bestaande regio en een beslissende stap voor de internationale handel. Dit is de eerste stap in de uitbreiding van deze overeenkomst naar andere landen in de regio om zo een belangrijke impuls te geven aan hun economieën en aan de welvaart van hun volkeren.</p>
    </intervention>
    <intervention id="3-298-375" speaker_id="97197" name="Alfredo Pallone" is_mep="True" mode="written">
      <p sl="it">Ik heb voor de tussentijdse partnerschapsovereenkomst gestemd, omdat het voor mij belangrijk is dat Europa partnerschapsovereenkomsten op handelsgebied heeft met derde landen die producten kunnen uitvoeren waartoe de Europese landen slechts moeilijk toegang hebben. Het is logisch dat de ontwikkeling van de internationale handel wordt gevolgd door overeenkomsten voor de vergemakkelijking van de handel en de verbetering van de toegang tot het handelsnetwerk. De onderhandelingen over de nieuwe economische partnerschapsovereenkomsten (EPO) zijn in 2002 van start gegaan en hadden tot doel om regionale integratieprocessen onder de ACS-landen tot stand te brengen en te versterken. De onderhavige overeenkomst betreft regels van oorsprong met betrekking tot visserij, textiel en landbouwproducten en levert investeringen en kansen op het gebied van werkgelegenheid op. Deze overeenkomst gaat eveneens over markttoegang en voorziet in een regeling inzake accijns- en quotavrije toegang, die eveneens investeringen en kansen op het gebied van werkgelegenheid oplevert. De tussentijdse overeenkomst heeft bovendien gezorgd voor een beperking van de beleidsruimte van de regeringen wat hun regelgevende bevoegdheden betreft.</p>
    </intervention>
    <intervention id="3-298-500" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Ik heb om de volgende redenen voor deze aanbeveling over de sluiting van de tussentijdse partnerschapsovereenkomst tussen de Europese Unie en de staten in de Stille Oceaan gestemd. De Fiji-eilanden en Papoea-Nieuw-Guinea zijn deze overeenkomst voornamelijk aangegaan in de hoop hun suiker- en tonijnindustrie te beschermen. De tussentijdse overeenkomst omvat oorsprongsregels met betrekking tot visserij, textiel en landbouwproducten. Er zijn echter ook vrijstellingen vastgesteld die de concurrentiepositie van een aantal EU-industrieën op losse schroeven kunnen zetten. Wat de tonijnconservenindustrie betreft is Papoea-Nieuw-Guinea door de toegekende vrijstelling een echte draaischijf geworden voor de verwerking van enorme hoeveelheden tonijn van overal (Filippijnen, Thailand, China, Verenigde Staten, Australië, enz.). De tonijn wordt aangevoerd in de havens van Papoea-Nieuw-Guinea en vervolgens verwerkt in fabrieken die in allerijl ter plaatse worden opgericht door handelaars uit de betrokken landen, enkel en alleen opdat zij zouden kunnen profiteren van de door de EU in het kader van deze tussentijdse overeenkomst toegekende volledige vrijstelling van douanerechten. Dit fenomeen heeft de Europese conservensector ernstig verstoord en die beklaagt zich over oneerlijke concurrentie.</p>
      <p sl="pt">Daarom sluit ik mij aan bij het verzoek van de rapporteur om aan het Parlement een verslag te doen toekomen over deze specifieke aspecten van de visserijsector in de Stille Oceaan en om een beoordeling uit te voeren van het werkelijke effect dat deze maatregelen op de EU-markt zouden kunnen hebben.</p>
    </intervention>
    <intervention id="3-299-000" speaker_id="36392" name="Aldo Patriciello" is_mep="True" mode="written">
      <p sl="it">In 2002 zijn onderhandelingen geopend over de sluiting van nieuwe economische partnerschapsovereenkomsten (EPO) tussen ACS-landen en de EU, die het vorige unilaterale stelsel van handelspreferenties ten behoeve van de ACS-landen moesten vervangen.</p>
      <p sl="it">Daar de van specifiek belang zijnde vraagstukken onderwerp zijn geweest van individuele onderhandelingen op nationaal niveau en het onmogelijk bleek te zijn om op korte termijn partnerschapsovereenkomsten te sluiten, werd besloten om voor eind 2007 tussentijdse overeenkomsten te sluiten op met name handelsgebied. Deze tussentijdse overeenkomsten hebben tot doel een onderbreking van de handel te voorkomen en hoeven niet per se uit te monden in een algemene EPO.</p>
      <p sl="it">Wat het Stille Oceaangebied betreft zijn dergelijke overeenkomsten geparafeerd met alleen de Fiji-eilanden en Papoea-Nieuw-Guinea. De overeenkomst betreft regels van oorsprong met betrekking tot visserij, textiel en landbouwproducten en levert investeringen en kansen op het gebied van werkgelegenheid op. De Commissie hoopt echter een algemene economische partnerschapsovereenkomst te kunnen sluiten met de regionale groep Stille Oceaan, waarover nu wordt onderhandeld.</p>
      <p sl="it">Ik vond het wenselijk om mij aan te sluiten bij het standpunt van de Raad, waarmee steun wordt gegeven aan de tussentijdse partnerschapsovereenkomst. De bevoorrading met hulpbronnen is voor mij namelijk een prioriteit, met name gelet op de schaarste ervan en de milieuachteruitgang. Bovendien is het essentieel dat de decennialange overeenkomsten met de ACS-landen overeind blijven, zij het dan in een andere vorm.</p>
    </intervention>
    <intervention id="3-300-000" speaker_id="96931" name="Maurice Ponga" is_mep="True" mode="written">
      <p sl="fr">Ik verwelkom het besluit van het Europees Parlement om zijn goedkeuring te hechten aan de tussentijdse overeenkomst tussen de Europese Gemeenschap en de staten in de Stille Oceaan. Deze overeenkomst weerspiegelt de betrokkenheid van de Europese Unie bij deze regio van de wereld en geeft een sterk politiek signaal af aan de staten in de regio. Ik ben er blij mee. De politieke resolutie bij dit besluit om de overeenkomst goed te keuren maakt het mogelijk om onze eisen nogmaals te benadrukken. We willen een evenwichtige en eerlijke relatie met de staten in de Stille Oceaan tot stand brengen die de ontwikkeling van deze eilandstaten mogelijk maakt en tegelijkertijd de belangen van onze eigen burgers beschermt. Waar de tussentijdse overeenkomst speciale bepalingen bevat over de oorsprongsregels voor visserijproducten, was het belangrijk om deze afwijking in goede banen te leiden.</p>
      <p sl="fr">Om ervoor te zorgen dat deze afwijking, die het scheppen van banen en welvaart mogelijk zou moeten maken, werkelijk ten goede komt aan de lokale bevolking en niet nadelig uitpakt voor de Europese visverwerkende en conservenindustrie, was het namelijk van essentieel belang om op zo kort mogelijke termijn een effectbeoordeling van de afwijking uit te voeren en, waar nodig, de opschorting ervan mogelijk te maken. Er bestaan waarborgen die ervoor zorgen dat de overeenkomst eerlijk is en dat er indien nodig maatregelen zullen worden getroffen om onze belangen te beschermen.</p>
    </intervention>
    <intervention id="3-300-500" speaker_id="96903" name="Paulo Rangel" is_mep="True" mode="written">
      <p sl="pt">Ik heb voor dit verslag gestemd, omdat ik van mening ben dat de bevordering van de handelsbetrekkingen tussen de Europese Unie en de staten in de Stille Oceaan kan bijdragen aan de bevordering van de duurzame sociaaleconomische ontwikkeling van de regio, aan de vermindering van de armoede en de versterking van de regionale integratie en samenwerking, in overeenstemming met de millenniumdoelstellingen voor ontwikkeling. Ik deel echter de bezorgdheid van de rapporteur over de uitzonderingen op de oorsprongsregels en de negatieve impact daarvan op de visverwerkende en conservenindustrie van de EU, die de Commissie op passende wijze moet beoordelen.</p>
    </intervention>
    <intervention id="3-301-000" speaker_id="28409" name="Raül Romeva i Rueda" is_mep="True" mode="written">
      <p sl="en">De Groenen blijven bij hun reeds lang bestaande verzet tegen de economische partnerschapsovereenkomsten met welke van de ACS-regio’s dan ook en zien dus niet de meerwaarde in van de tussentijdse economische partnerschapsovereenkomst met twee van de staten in de Stille Oceaan.</p>
      <p sl="en">In dit specifieke geval vrezen De Groenen de verdere desintegratie van deze regio, die wijdverspreid over de Stille Oceaan ligt, als gevolg van de preferentiële handelsregelingen met de EU in het kader van de tussentijdse economische partnerschapsovereenkomst. Verder is een voorspelbare ongecontroleerde groei van traditionele uitvoerproducten, die vooral bestaat uit grondstoffen als koper, suiker, kopra, vis en palmolie (agrobrandstoffen!) totaal in tegenspraak met de behoeften op het vlak van duurzame ontwikkeling. Vandaar dat De Groenen het (niet-succesvolle) verzoek van de ministers van Handel van de Stille Oceaan hebben gesteund om cruciale elementen van de tussentijdse economische partnerschapsovereenkomst te herzien, namelijk de definitie van 'vrijwel de gehele handel', het verbod op de toepassing van uitvoerheffingen, de zwakke waarborgen voor opkomende sectoren en de clausule over de meest begunstigde natie.</p>
      <p sl="en">Wat het aspect van de 'global sourcing' betreft zou een alternatieve oplossing zijn geweest om de regeling te beperken tot vangsten binnen de exclusieve economische zone (EEZ) van 200 mijl, in plaats van in alle mogelijke wateren. En in de laatste maar niet de minste plaats heeft Fiji geen democratisch regime. Onze schaduwrapporteur, José Bové, heeft daarover elf amendementen ingediend.</p>
    </intervention>
    <intervention id="3-302-000" speaker_id="4345" name="Tokia Saïfi" is_mep="True" mode="written">
      <p sl="fr">De tussentijdse economische partnerschapsovereenkomst tussen de Europese Gemeenschap en de landen in de Stille Oceaan verschaft producten uit het Stille Oceaangebied preferentiële toegang tot de Europese markt. Ik ben voor de ontwikkeling van deze regio, maar ik vind de afwijking van de oorsprongsregels voor verwerkte visserijproducten onaanvaardbaar, omdat die het mogelijk maakt dat producten die in een land vervaardigd worden uit grondstoffen die niet uit dat land afkomstig zijn, vrijgesteld kunnen worden van douanerechten. Deze afwijking blijkt een aansporing te zijn om in het tropische gebied te vissen zonder rekening te houden met het beheer van visbestanden. In zoverre handelspreferenties niet alleen van toepassing zijn op visgebieden in Papoea-Nieuw-Guinea, is het lastig om toezicht te houden op de oorsprong van de vangsten, wat ingaat tegen de verplichtingen die de Europese Unie is aangegaan om een einde te maken aan de illegale, ongemelde en ongereglementeerde visvangst. Ik maak me ook zorgen over de traceerbaarheid van producten die vanuit dit gebied in Europa worden ingevoerd. Door tegen te stemmen wil ik laten zien dat ik het niet eens ben met een dergelijke clausule, die in de toekomst, naar mijn mening, in geen enkele handelsovereenkomst meer zou moeten staan.</p>
    </intervention>
    <intervention id="3-304-000" speaker_id="28276" name="Laima Liucija Andrikienė" is_mep="True" mode="written">
      <p sl="lt">Ik heb voor deze resolutie over internationale adoptie in de Europese Unie gestemd, waarin het welzijn van elk kind tot doelstelling wordt verheven en het recht van weeskinderen en in de steek gelaten kinderen op een familie en op bescherming wordt erkend. Ik steun het verzoek om de mogelijkheid te onderzoeken om, rekening houdend met de toepasselijke internationale verdragen, een gecoördineerde strategie in te stellen die maatregelen omvat op het gebied van internationale adoptie. Evenwel moet worden benadrukt dat in het belang van het kind de voorkeur dient te worden gegeven aan adoptie in het land van het kind, indien daartoe de mogelijkheid bestaat.</p>
      <p sl="lt">Het is van groot belang een kader te ontwikkelen dat voor transparantie en de nodige coördinatie van acties zorgt om kinderhandel voor illegale adoptie te voorkomen. Tegelijkertijd moeten we de procedures voor internationale adoptie verbeteren, stroomlijnen en versoepelen en een einde maken aan onnodige bureaucratie en er tegelijk voor zorgen dat de bescherming van de rechten van uit derde landen afkomstige kinderen wordt gewaarborgd.</p>
    </intervention>
    <intervention id="3-304-500" speaker_id="96680" name="Zigmantas Balčytis" is_mep="True" mode="written">
      <p sl="lt">De bescherming van de rechten van het kind, die door het Verdrag van Lissabon wordt gegarandeerd, is een van de doelstellingen van de Europese Unie waaraan ingevolge de inwerkingtreding van het Handvest van de grondrechten van de Europese Unie nog meer aandacht moet worden besteed. Het recht van kinderen op de voor hun welzijn noodzakelijke bescherming en zorg moet in het kader van het beleid van de Europese Unie worden gegarandeerd en gehandhaafd. Ik heb voor deze resolutie gestemd, omdat ik van mening ben dat het beleid ter bescherming van de rechten van het kind moet worden versterkt. Het in sommige landen zeer grote aantal kinderen dat in de steek is gelaten of in een inrichting is geplaatst, is zorgwekkend. Voorts blijven schendingen van de rechten van het kind, geweld tegen kinderen, kinderhandel, het aanzetten tot prostitutie, illegale tewerkstelling en andere onwettige activiteiten een groot probleem in de Europese Unie. Ik ben het ermee eens dat de werking van de nationale systemen op Europees niveau moet worden geëvalueerd om vraagstukken met betrekking tot de bescherming van de rechten van het kind op te helderen en zo nodig maatregelen te treffen die voor een doeltreffendere bescherming van dakloze kinderen zorgen en hun de mogelijkheid bieden om in gezinsverband en onder veilige omstandigheden te leven.</p>
    </intervention>
    <intervention id="3-305-000" speaker_id="96846" name="George Becali" is_mep="True" mode="written">
      <p sl="ro">Ik heb voor deze resolutie gestemd, aangezien de ernst van het probleem van in de steek gelaten kinderen in de Europese Unie gestaag toeneemt. Het is belangrijk om het recht op internationale adoptie te beschermen, om te voorkomen dat deze kinderen in weeshuizen moeten leven. De Commissie moet ons op de hoogte stellen over de genomen of te nemen maatregelen op EU-niveau ter bescherming van minderjarigen die zullen worden geadopteerd door Europese burgers. Ik denk dat adoptie moet worden geregeld conform de nationale wetgeving en internationale overeenkomsten. De Commissie moet ons uitleggen hoe deze procedures te allen tijde de belangen van het kind zullen beschermen.</p>
    </intervention>
    <intervention id="3-305-500" speaker_id="97198" name="Mara Bizzotto" is_mep="True" mode="written">
      <p sl="it">Ik heb vóór de gezamenlijke resolutie over internationale adoptie gestemd, omdat ik er vast van overtuigd ben dat met een Europese coördinatie van de adoptiestrategieën en -instrumenten niet alleen gezorgd kan worden voor een betere procedure, maar ook voor een betere bescherming van weeskinderen en in de steek gelaten kinderen en van hun recht op een gezin. De synergie tussen internationale organisaties, communautaire instellingen en lidstaten zou een virtueuze cirkel tot stand kunnen brengen, met dien verstande dat niet alleen de behoeften van het kind centraal komen te staan, maar dat de adopterende gezinnen tevens de waarborg krijgen van diensten op het gebied van informatie, voorbereiding en ondersteuning. Tot slot ben ik van mening dat een betere coördinatie het geadopteerde kind meer zekerheid zal geven wat betreft de correcte afwikkeling van de adoptieprocedures en de erkenning van documenten, waardoor kinderhandel kan worden voorkomen.</p>
    </intervention>
    <intervention id="3-306-000" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Ik heb voor de resolutie over internationale adoptie in de Europese Unie gestemd. De bescherming van de rechten van het kind is een van de belangrijkste doelstellingen van de Europese Unie. We moeten het welzijn van alle kinderen garanderen en hun belangen behartigen. Er zijn tal van verdragen van kracht op het gebied van kinderbescherming en ouderlijke verantwoordelijkheden. Het Europees Verdrag inzake de adoptie van kinderen van 1967 heeft ten doel de wetgeving van de lidstaten op het gebied van adoptie onderling te coördineren. Alle lidstaten zijn partij bij het Haags Verdrag inzake de bescherming van kinderen en de samenwerking op het gebied van de interlandelijke adoptie van 1993. Hoewel adoptie onder de bevoegdheid van de lidstaten valt, ben ik van mening dat de mogelijkheid moet worden onderzocht om op Europees niveau een gecoördineerde strategie in te stellen die maatregelen omvat op het gebied van internationale adoptie. Er moet absoluut voor worden gezorgd dat bij de opstelling van een dergelijke strategie rekening wordt gehouden met de toepasselijke internationale verdragen. We moeten ons inspannen voor de verbetering van de informatieverschaffing, het voortraject van interlandelijke adoptie, de verwerking van aanvragen voor internationale adoptie en de diensten na adoptie, in de wetenschap dat alle internationale verdragen inzake de bescherming van de rechten van het kind erkennen dat weeskinderen en in de steek gelaten kinderen het recht hebben op een familie en op bescherming. Zo moeten de instellingen van de EU en de lidstaten bijvoorbeeld de kinderhandel voor illegale adoptie actief bestrijden.</p>
    </intervention>
    <intervention id="3-307-000" speaker_id="39722" name="Sebastian Valentin Bodu" is_mep="True" mode="written">
      <p sl="ro">Roemenië is het Europese land waar waarschijnlijk de ernstigste misstanden hebben plaatsgevonden met betrekking tot internationale adoptie, in de jaren negentig onmiddellijk na de val van het communisme. Dit lag aan een gebrek aan ervaring in een land dat bijna een halve eeuw een duistere periode had doorgemaakt. Het lag ook aan hen die ten volle gebruik hebben gemaakt van deze zwakke plekken. Hierdoor is van bijna duizend kinderen in internationale adopties het spoor kwijtgeraakt. Met de steun van de Europese Unie, waartoe we op dat moment wilden toetreden, heeft Roemenië zijn adoptiewetgeving sterk gewijzigd, ondanks grote internationale druk om geen drastische maatregelen te nemen zoals het afschaffen van internationale adopties. In deze omstandigheden, en vanwege Roemenië’s trieste ervaringen met internationale adopties, is het begrijpelijk dat er weerstand bestaat tegen instellingen als de Europese adoptieautoriteit, die zal leiden tot de totstandkoming van een Europese adoptiemarkt.</p>
      <p sl="ro">Een resolutie over internationale adopties kan uitsluitend de bescherming van minderjarigen als doel hebben, ongeacht de belangen van de landen of de adoptiefouders. Daarnaast moeten binnenlandse adopties, naar mijn persoonlijke mening en ongeacht enige resolutie of enig besluit, voorrang krijgen in enig huidig of toekomstig rechtsstelsel.</p>
    </intervention>
    <intervention id="3-307-500" speaker_id="33997" name="Corina Creţu" is_mep="True" mode="written">
      <p sl="ro">Ik heb gestemd voor de resolutie van het Europees Parlement over internationale adopties in de Europese Unie op basis van de ervaring van Roemenië op dit gebied. Er moet zeker een studie worden uitgevoerd naar alle nationale adoptiesystemen om hun sterke en zwakke punten te bepalen en om een aanbeveling te doen voor de beste praktijken die de lidstaten kunnen overnemen. Er zou duidelijke vooruitgang worden geboekt indien het beleid en de strategie voor het internationale adoptie-instrument op EU-niveau gecoördineerd werd, om te zorgen voor betere ondersteuning op terreinen als informatieverschaffing, het voortraject van interlandelijke adoptie, de verwerking van aanvragen voor internationale adoptie en diensten na de adoptie, omdat het recht van weeskinderen of in de steek gelaten kinderen op een gezin en bescherming verwezenlijkt moet worden.</p>
    </intervention>
    <intervention id="3-308-000" speaker_id="28310" name="Edite Estrela" is_mep="True" mode="written">
      <p sl="pt">Ik heb voor de resolutie over internationale adoptie in de Europese Unie gestemd. Hoewel op het gebied van adoptie de bevoegdheid bij de lidstaten ligt, ben ik van mening dat de bescherming van de rechten van het kind een van de doelstellingen van de Europese Unie moet zijn. In dat verband pleit ik ervoor te onderzoeken of en hoe op Europees niveau voor coördinatie van de strategieën met betrekking tot internationale adoptie en van de diensten na adoptie kan worden gezorgd, in de wetenschap dat alle internationale verdragen inzake de bescherming van de rechten van het kind erkennen dat weeskinderen en in de steek gelaten kinderen het recht hebben op een familie en op bescherming.</p>
    </intervention>
    <intervention id="3-309-000" speaker_id="96977" name="Diogo Feio" is_mep="True" mode="written">
      <p sl="pt">De adoptie van kinderen is een onderwerp dat bijzonder gevoelig ligt. Vanwege de menselijke waardigheid, en in dit geval, vanwege het feit dat de belangen van een minderjarige bijzondere zorg vereisen, verdient het aanbeveling de internationale verdragen over dit onderwerp na te leven, de beste praktijken te onderzoeken en ervaringen tussen de lidstaten uit te wisselen. De Europese Unie kan toezicht houden op deze inspanningen en helpen om het hoofd te bieden aan kinderhandel, een plaag die vooral de armste landen en de mensen met de minste middelen treft.</p>
    </intervention>
    <intervention id="3-309-750" speaker_id="96899" name="José Manuel Fernandes" is_mep="True" mode="written">
      <p sl="pt">De Europese Unie heeft altijd gestreden voor de bescherming van de rechten van het kind en voor de verdediging van het hogere belang van het kind. Het doel van deze resolutie is te onderzoeken of en hoe op Europees niveau voor coördinatie kan worden gezorgd van de strategieën met betrekking tot internationale adoptie, in overeenstemming met de internationale verdragen, om te zorgen voor verbetering van de informatieverschaffing, het voortraject van interlandelijke adoptie, de verwerking van aanvragen voor internationale adoptie en de diensten na adoptie, in de wetenschap dat alle internationale verdragen inzake de bescherming van de rechten van het kind erkennen dat weeskinderen en in de steek gelaten kinderen het recht hebben op een familie en op bescherming. Ik heb voor gestemd omdat ik vind dat, hoewel op het gebied van adoptie de bevoegdheid bij de lidstaten ligt, een minimum aan afstemming op Europees niveau noodzakelijk is op voorwaarde dat het hogere belang van het kind altijd in acht wordt genomen.</p>
    </intervention>
    <intervention id="3-310-000" speaker_id="4466" name="Ilda Figueiredo" is_mep="True" mode="written">
      <p sl="nl">Wij zijn het er allemaal over eens dat het welzijn van kinderen moet worden verdedigd en dat hun rechten moeten worden gewaarborgd, zoals ook staat vermeld in de resolutie van het Europees Parlement. Deze algemene verklaringen zijn echter niet voldoende. Het is ook noodzakelijk de oorzaken vast te stellen die leiden tot situaties waarbij kinderen in gevallen van internationale adoptie worden uitgebuit.</p>
      <p sl="nl">De voornaamste oorzaken die ertoe leiden dat kinderen in de steek worden gelaten, zijn armoede, een inadequaat socialezekerheidsstelsel, onvoldoende sociale infrastructuur en bevoegde openbare instellingen, evenals conflictsituaties en militaire interventies.</p>
    </intervention>
    <intervention id="3-310-500" speaker_id="28123" name="Louis Grech" is_mep="True" mode="written">
      <p sl="en">Om een einde te maken aan het steeds groter wordende probleem van in de steek gelaten kinderen moeten de Europese instellingen en de lidstaten een actievere rol spelen om de instrumenten op het gebied van de internationale adoptie te verbeteren door de internationale adoptieprocedures op Europees niveau gemakkelijker te maken en te coördineren, zonder de zekerheid en veiligheid van de rechten van het kind in gevaar te brengen en onder eerbiediging van alle internationale verdragen ter bescherming van de rechten van het kind. De Unie en de lidstaten moeten in het geval van internationale adoptie een sterker toezicht garanderen om uitbuiting, misbruik en ontvoering van kinderen en kinderhandel te voorkomen. De lidstaten moeten een evenwicht vinden tussen de sterke internationale waarborgen en hoge maatstaven om de rechten van het kind te waarborgen, en het terugdringen van de bureaucratie en het vergemakkelijken van internationale adoptieprocedures. Bovendien zouden de lidstaten transparantere regels met betrekking tot de internationale adoptieprocedures moeten hebben en ook een constante informatie-uitwisseling moeten onderhouden over de omstandigheden en de omgeving van het geadopteerde kind in de nieuwe omgeving. Tot slot zouden de voornaamste zorgen in de internationale adoptieprocedures altijd in het teken van het kind moeten staan, met bijzondere aandacht voor kinderen met bijzondere behoeften, om de rechten van het kind en het gezin te waarborgen.</p>
    </intervention>
    <intervention id="3-311-000" speaker_id="96952" name="Sylvie Guillaume" is_mep="True" mode="written">
      <p sl="fr">Ik heb gestemd voor deze gezamenlijke resolutie, die ons in staat stelt om tegelijkertijd de rechten te verdedigen van ouders die een kind uit een andere lidstaat willen adopteren, en de bescherming van minderjarigen te waarborgen op het moment van adoptie en daarna. Internationale adoptie zou namelijk een kader van specifieke regels moeten hebben om misbruik, zoals kinderhandel, te voorkomen.</p>
    </intervention>
    <intervention id="3-312-000" speaker_id="2338" name="Ian Hudghton" is_mep="True" mode="written">
      <p sl="en">Onze nationale rechtsstelsels hebben allemaal hun eigen manier om adoptie en andere kwesties inzake de zorg voor kinderen te regelen. Maar aangezien problemen als mensenhandel en seksuele uitbuiting van kinderen zo’n internationale dimensie hebben, kan optreden op EU-niveau op zijn plaats zijn. We mogen nooit uit het oog verliezen dat de belangen van het kind voorop moeten staan en daarom heb ik voor deze resolutie gestemd.</p>
    </intervention>
    <intervention id="3-312-500" speaker_id="96693" name="Juozas Imbrasas" is_mep="True" mode="written">
      <p sl="lt">Ik heb voor deze belangrijke resolutie over internationale adoptie in de Europese Unie gestemd, omdat de bescherming van de rechten van het kind een van de centrale doelstellingen van de Europese Unie is. Thans zijn tal van verdragen van kracht op het gebied van kinderbescherming en ouderlijke verantwoordelijkheden. Naar mijn mening moet de mogelijkheid worden onderzocht om op Europees niveau tot een gecoördineerde aanpak op het gebied van internationale adoptie te komen om te zorgen voor verbetering van de informatieverschaffing, het voortraject van interlandelijke adoptie, de verwerking van aanvragen voor internationale adoptie en de diensten na adoptie. Het is van groot belang om een kader te ontwikkelen dat transparantie waarborgt en een eind maakt aan de handel in adoptiekinderen. Ik zou tevens willen benadrukken dat, in het belang van het kind en waar mogelijk, adoptie in het land van herkomst van het kind moet worden gestimuleerd.</p>
    </intervention>
    <intervention id="3-313-000" speaker_id="1403" name="David Martin" is_mep="True" mode="written">
      <p sl="en">Ik verwelkom deze resolutie, waarin het Parlement erop aandringt om te onderzoeken of en hoe op Europees niveau voor coördinatie van strategieën met betrekking tot internationale adoptie kan worden gezorgd, in overeenstemming met de internationale verdragen, om te zorgen voor verbetering van de informatieverschaffing, het voortraject van interlandelijke adoptie, de verwerking van aanvragen voor internationale adoptie en de diensten na adoptie, in de wetenschap dat alle internationale verdragen inzake de bescherming van de rechten van het kind erkennen dat weeskinderen en in de steek gelaten kinderen het recht hebben op een familie en op bescherming.</p>
    </intervention>
    <intervention id="3-314-000" speaker_id="4412" name="Véronique Mathieu" is_mep="True" mode="written">
      <p sl="fr">Het aantal kinderen dat in de steek gelaten wordt is de afgelopen jaren alleen maar blijven stijgen en dat fenomeen is in al onze lidstaten te zien. Deze kinderen – die het slachtoffer zijn van conflicten en sociale uitsluiting, en die uitgebuit worden door criminele netwerken en gebruikt worden in alle vormen van handel – zijn het slachtoffer van een ontoereikend internationaal adoptiemechanisme. Verder moet worden opgemerkt dat de meerderheid van deze kinderen jonge meisjes zijn, een gemakkelijke prooi voor prostitutienetwerken en andere vormen van moderne slavernij. Een van de oplossingen die we voor deze trieste situatie kunnen aandragen is het vereenvoudigen van internationale adoptieprocedures. We moeten een echte wet maken voor internationale adoptie. Alle kinderen zouden het recht moeten krijgen om te worden geadopteerd.</p>
      <p sl="fr">Hoewel de verantwoordelijkheid op dit gebied vandaag de dag nog steeds bij onze lidstaten ligt, moeten we er niettemin op wijzen dat het beschermen van de belangen van het kind een grondbeginsel is van de Europese Unie en vastgelegd is in het Handvest van de grondrechten. Bij gebrek aan Europese wetgeving op dit gebied moet de Europese Unie alles doen wat in haar macht ligt om deze adopties te vergemakkelijken, in het bijzonder door de komende maanden wederzijdse erkenning mogelijk te maken van documenten van de burgerlijke stand en adoptiebesluiten.</p>
    </intervention>
    <intervention id="3-314-500" speaker_id="96978" name="Nuno Melo" is_mep="True" mode="written">
      <p sl="nl">De adoptie van kinderen is altijd een aandachtspunt geweest van de EU en er moet heel zorgvuldig mee worden omgegaan. Kinderen zijn de toekomst van elke samenleving en daarom moeten zij respectvol worden behandeld. Het hogere belang van het kind moet in aanmerking worden genomen, wat betekent dat naleving van de hierop betrekking hebbende internationale verdragen wordt vereist en aanbevolen. De EU is verplicht zich in te spannen om het hoofd te bieden aan kinderhandel, waarvan vooral kinderen uit de armste landen en met de minste middelen het slachtoffer zijn.</p>
    </intervention>
    <intervention id="3-315-000" speaker_id="28255" name="Andreas Mölzer" is_mep="True" mode="written">
      <p sl="de">Kinderen zijn in onze samenleving de zwakste schakel. Het moet in de hele EU een belangrijke prioriteit zijn om hun rechten te beschermen en vervolgens te verzekeren dat die rechten worden geëerbiedigd. In de EU zijn er nog altijd kinderen die het slachtoffer worden van mensenhandel en uitbuiting. Vaak is dat het gevolg van ongecontroleerde adopties. Ook al is adoptie een probaat middel om kinderen voor een leven in instellingen te behoeden, het is absoluut noodzakelijk om met name internationale organisaties aan strikte controles te onderwerpen om misbruik te voorkomen. Ik onthoud me van stemming, omdat de resolutie onvoldoende maatregelen voorstelt om te garanderen dat kinderen bij adoptie beschermd kunnen worden tegen uitbuiting.</p>
    </intervention>
    <intervention id="3-315-500" speaker_id="97197" name="Alfredo Pallone" is_mep="True" mode="written">
      <p sl="it">Adoptie is een vraagstuk dat altijd heel gevoelig ligt en bijzondere belangstelling verdient. Er worden namelijk besluiten genomen over kinderen en over de toekomst van kinderen. Adoptie blijkt vaak een nuttig instrument te zijn als moet worden voorkomen dat in de steek gelaten kinderen of weeskinderen een ongelukkige kindertijd tegemoet gaan in weeshuizen waar ze verstoken zijn van de genegenheid en de verzorging die elk kind ten deel zouden moeten vallen. Het zou wreed en onrechtvaardig zijn een onschuldig kind de mogelijkheid te onthouden om liefde en begeleiding te ontvangen van liefhebbende ouders, van ouders die er voor hen zijn. Daarom heb ik vóór de resolutie gestemd. Ik ben er namelijk vast van overtuigd dat adoptie een krachtig instrument is om kinderen, de toekomst van onze wereld, een beter leven te geven. Op Europees niveau moet een gecoördineerde strategie worden vastgesteld met transparante en efficiënte procedures voor ondersteuning na adoptie en met een controlemechanisme om toezicht uit te oefenen op de activiteiten van elke lidstaat. Een kind adopteren betekent dat men het een betere, beschermde en hoopvolle toekomst geeft en daarom is het voor mij van fundamenteel belang dat specifieke wetgeving ten uitvoer wordt gelegd om de internationale verschillen te overbruggen.</p>
    </intervention>
    <intervention id="3-316-000" speaker_id="96900" name="Georgios Papanikolaou" is_mep="True" mode="written">
      <p sl="el">Ik heb vandaag vóór de gezamenlijke resolutie over internationale adoptie in de EU gestemd. Het doel daarvan is het stelsel voor interlandelijke adoptie in de EU te verbeteren en te garanderen dat adoptie het belang van het kind dient en zijn grondrechten volledig eerbiedigt. In deze resolutie leggen wij de klemtoon op het volgende: er moet een Europese adoptiestrategie worden vastgesteld die regels omvat voor adopties vanuit arme naar meer ontwikkelde landen en de mogelijkheid biedt om de ontwikkeling van elk in het stelsel van internationale adoptie opgenomen kind te volgen via periodieke verslaglegging door de bevoegde nationale instanties aan het land van herkomst van het kind; de te volgen procedures moeten worden vereenvoudigd en de bureaucratie moet worden beperkt; de wachttijd die kinderen doorbrengen in inrichtingen en weeshuizen moet worden ingekort; prioriteit dient te worden gegeven aan nationale adopties; er moet een einde worden gemaakt aan het ongebreideld optreden van bendes die kinderen uitbuiten en verhandelen.</p>
    </intervention>
    <intervention id="3-316-500" speaker_id="96902" name="Maria do Céu Patrão Neves" is_mep="True" mode="written">
      <p sl="nl">Ik heb voor deze resolutie van het Europees Parlement over internationale adoptie in de EU gestemd. Dit initiatief is in overeenstemming met artikel 3 van het Verdrag van Lissabon, dat "bescherming van de rechten van het kind" noemt als een van de doelstellingen van de Unie.</p>
      <p sl="nl">De economische ontwikkeling van de EU-landen ten spijt worden de rechten van kinderen nog altijd geschonden. Met name kinderen die in benarde omstandigheden leven en meer specifiek in de steek gelaten kinderen en kinderen die in instellingen zijn opgenomen, geweld tegen kinderen en kinderhandel met het oog op adoptie, prostitutie, illegaal werk, gedwongen huwelijken, bedelen op straat of voor enig ander illegaal doel, vormen nog altijd een probleem in de EU.</p>
      <p sl="nl">Bovenstaande geeft het belang aan van dit initiatief, waarin de Commissie wordt verzocht om te onderzoeken of op Europees niveau voor coördinatie van strategieën met betrekking tot internationale adoptie kan worden gezorgd. Er is behoefte aan een strategie in overeenstemming met de internationale verdragen om te zorgen voor verbetering van de informatieverschaffing, het voortraject en de verwerking van aanvragen voor adoptie en de diensten na de adoptie, ter bescherming van de rechten van het kind en waarbij erkend wordt dat in de steek gelaten kinderen en weeskinderen het recht hebben op een familie en op bescherming.</p>
    </intervention>
    <intervention id="3-317-000" speaker_id="38595" name="Rovana Plumb" is_mep="True" mode="written">
      <p sl="ro">Het beëindigen van internationale adopties was een van de voorwaarden voor toetreding van Roemenië tot de Europese Unie. Roemenië heeft in 2001 besloten om te stoppen met internationale adopties, nadat de rapporteur van het Europees Parlement voor Roemenië, barones Emma Nicholson, de kinderhandel veroordeelde en de Roemeense overheid bekritiseerde voor het verwaarlozen van haar kinderen. Ik denk dat er voor zover mogelijk en in het belang van het kind prioriteit moet worden gegeven aan adoptie in het thuisland van het kind, met mogelijke alternatieve oplossingen zoals het vinden van een pleeggezin, persoonlijke of thuiszorg of het vinden van een gezin door middel van een internationale adoptieprocedure, in overeenstemming met de relevante nationale wetgeving en internationale verdragen. Het plaatsen van een kind in een instelling zou alleen een tijdelijke oplossing moeten zijn. Daarnaast is het van belang om een Europees methodologisch kader op te stellen om te beoordelen hoe de geadopteerde kinderen zich in hun nieuwe gezin ontwikkelen, met behulp van periodieke post-adoptieverslagen die worden opgesteld door de maatschappelijke diensten in het land waar de geadopteerde kinderen zijn heengegaan en worden verstrekt aan de bevoegde autoriteiten in het land waar het kind vandaan komt. Dit mechanisme moet worden uitgevoerd door het coördineren van de activiteiten van de lidstaten en de Europese Commissie, in samenwerking met de Haagse Conferentie, de Raad van Europa en kinderorganisaties die strijden tegen kinderhandel voor adoptie.</p>
    </intervention>
    <intervention id="3-317-500" speaker_id="96903" name="Paulo Rangel" is_mep="True" mode="written">
      <p sl="nl">Adoptie is een bijzonder gevoelig onderwerp en de lidstaten en de EU dienen hieraan alle aandacht te schenken. Ondanks de aanzienlijke vooruitgang betreffende de bescherming van de rechten van kinderen als gevolg van het Haagse Adoptieverdrag, vormen kinderen die in benarde omstandigheden leven, schending van de rechten van kinderen, geweld tegen kinderen en de kinderhandel met het oog op adoptie, prostitutie, illegaal werk, gedwongen huwelijken, bedelen op straat of enig ander illegaal doel, nog altijd een probleem in de EU.</p>
      <p sl="nl">Daarom moet al het mogelijke gedaan worden ter bescherming van het recht van kinderen op familie en het is hierbij belangrijk om te onderzoeken of op Europees niveau voor coördinatie van strategieën met betrekking tot internationale adoptie kan worden gezorgd, in overeenstemming met de internationale verdragen om te zorgen voor verbetering van de informatieverschaffing, het voortraject en de verwerking van aanvragen voor adoptie en de diensten na de adoptie.</p>
    </intervention>
    <intervention id="3-318-000" speaker_id="28409" name="Raül Romeva i Rueda" is_mep="True" mode="written">
      <p sl="en">Wij, de Fractie De Groenen/Vrije Europese Alliantie, hebben ons van stemming onthouden. Na onderhandelingen tussen de fracties zijn de negatieve punten van de ontwerpresolutie van de Fractie van de Europese Volkspartij (Christendemocraten) niet in de gezamenlijke ontwerpresolutie terechtgekomen. Maar het feit blijft dat de Italianen het initiatief tot de resolutie hebben genomen naar aanleiding van een heel specifiek nationaal probleem en in verband met een vraagstuk dat niet onder de Europese bevoegdheden valt. We zijn erin geslaagd om de resolutie zodanig te formuleren dat we er louter op aandringen "om te onderzoeken of en hoe op Europees niveau voor coördinatie van strategieën met betrekking tot internationale adoptie kan worden gezorgd", zonder dat er naar specifieke nationale problemen wordt verwezen. Omdat we hier in de Commissie juridische zaken en de Commissie burgerlijke vrijheden, justitie en binnenlandse zaken al aan werken, bestond er geen noodzaak voor deze resolutie.</p>
    </intervention>
    <intervention id="3-319-000" speaker_id="96974" name="Nuno Teixeira" is_mep="True" mode="written">
      <p sl="nl">Het belangrijkste concept van deze resolutie is het recht van kinderen om op te groeien in een gezin en gezonde omgeving ter bevordering van hun harmonieuze ontplooiing. Het blijft een feit dat in de Europese Unie het aantal kinderen in weeshuizen toeneemt en de rechten van kinderen worden geschonden, met name in de vorm van mensenhandel, illegale adoptie, illegaal werk en prostitutie. Dit heeft geleid tot pogingen om hieraan een halt toe te roepen. Tegelijkertijd moet hierbij opgemerkt worden dat het aantal illegale internationale adopties uit derde landen die zich niet conformeren aan de bepalingen van het Haagse Adoptieverdrag, toeneemt. De institutionalisering van de rechten van kinderen in de EU, genoemd in artikel 3 van het Verdrag betreffende de Europese Unie als een van de doelstellingen van de EU en in artikel 24 van het Handvest van de grondrechten van de Europese Unie, maakt het mogelijk om beleid en strategieën tussen de lidstaten in overeenstemming met de reeds van kracht zijnde internationale instrumenten te coördineren. Ik ben van mening dat er dringend op Europees niveau een kader moet worden ontwikkeld dat de werking van de nationale systemen met betrekking tot dit onderwerp duidelijk maakt. Een transparant en effectief kader dat het mogelijk maakt om toezicht te houden op adoptie, de procedures ervoor en erna en de betrokkenheid van de internationale organisaties, draagt niet alleen bij aan de bescherming van de rechten van kinderen, maar maakt het ook mogelijk dat zij op harmonieuze wijze kunnen opgroeien.</p>
    </intervention>
    <intervention id="3-320-000" speaker_id="97196" name="Oreste Rossi" is_mep="True" mode="written">
      <p sl="it">Met de nieuwe migratiestromen wordt het probleem van de in de steek gelaten kinderen, dat een oplossing tegemoet leek te gaan, steeds erger en groter.</p>
      <p sl="it">Het is absoluut noodzakelijk wetgeving op te stellen voor de bescherming van minderjarigen, ouderlijke verantwoordelijkheid, ontbureaucratisering van de formaliteiten en harmonisatie van de wetgeving van de lidstaten met inachtneming van Verdrag van 1993 inzake de bescherming van kinderen en de samenwerking op het gebied van de interlandelijke adoptie en het Verdrag van Lissabon.</p>
      <p sl="it">Ik wil een geval noemen dat mijns inziens geen navolging verdient. Het gaat hierbij om de manier waarop Duitsland omspringt met adopties en met name met het toekennen van ouderlijk gezag aan koppels waarvan de een Duitser of Duitse is en de ander uit een ander land van de Unie komt. Het is duidelijk dat voor de wetgever het recht van het kind op bescherming en op de voor zijn welzijn noodzakelijk verzorging uiteindelijk altijd het hoofddoel moet zijn en dat geprobeerd moet worden te voorkomen dat kinderen gedwongen worden in weeshuizen te leven.</p>
    </intervention>
    <intervention id="3-321-000" speaker_id="96778" name="Artur Zasada" is_mep="True" mode="written">
      <p sl="pl">Internationale adoptie zou toegelaten moeten worden in het belang van het kind, maar enkel indien alle mogelijkheden voor adoptie in de lidstaat in kwestie zijn uitgeput. Algemeen genomen zou een kind moeten opgroeien in het land waar het geboren is.</p>
      <p sl="pl">Internationale adoptie komt ook voor in mijn land, Polen. In de meeste gevallen gaat het om kinderen die door uiteenlopende ziekten weinig kans hebben om in hun eigen land geadopteerd te worden. In 2006 hebben bijvoorbeeld 202 buitenlandse gezinnen besloten om de zorg voor 311 van mijn landgenoten op zich te nemen: 214 Poolse kinderen kwamen terecht bij Italiaanse ouders, 25 bij Franse ouders, 22 bij Amerikaanse ouders, 20 bij Nederlandse ouders, 15 bij Zweedse ouders, 7 bij Duitse ouders, 6 bij Zwitserse ouders, één kind bij Belgische ouders en één bij Canadese ouders. Het probleem van weeskinderen is in West-Europa nagenoeg onbestaande. Dit verklaart de grote belangstelling voor de mogelijkheid om kinderen uit landen in Midden- en Oost-Europa te adopteren.</p>
      <p sl="pl">Naar mijn mening zou de Europese Commissie het Parlement in de eerste plaats op de hoogte moeten brengen van de maatregelen die al op Europees niveau zijn genomen of in de toekomst nog zullen worden genomen om te voorkomen dat internationale adoptie een dekmantel wordt voor kinderhandel. Daarenboven moet de Europese Commissie verduidelijken hoe zij adoptie als 'modeverschijnsel' wil tegengaan. Europeanen adopteren de laatste tijd heel graag kinderen uit Afrika, omdat deze praktijk zeer populair is bij filmsterren. Dit is echter een onvoldoende gegronde reden en evenmin een serieuze basis om je kandidaat te stellen als pleeggezin.</p>
    </intervention>
    <intervention id="3-323-000" speaker_id="28276" name="Laima Liucija Andrikienė" is_mep="True" mode="written">
      <p sl="lt">Ik heb voor deze resolutie over het Europese integratieproces van Servië gestemd, waarin andermaal wordt bevestigd dat de toekomst van Servië in de EU ligt en het land wordt aangemoedigd zich voor dat doel te blijven inspannen. Servië heeft vooruitgang geboekt bij de tenuitvoerlegging van hervormingen, maar er is verdere vooruitgang nodig als het aan de criteria van Kopenhagen wil voldoen. De kwestie Kosovo is van groot belang. Daarom steun ik de oproep aan de Servische regering om de Servische parallelle structuren in Kosovo te ontmantelen die het decentraliseringsproces ondermijnen en de volledige integratie van de Servische gemeenschap in de instellingen van Kosovo voorkomen.</p>
      <p sl="lt">De EU moet de Servische regering een duidelijk signaal geven dat we van Servië een constructieve opstelling verwachten wat betreft de komende algemene verkiezingen in Kosovo. Ik ben het eens met het in de resolutie verwoorde standpunt dat deelname van Kosovaarse Serviërs aan het verkiezingsproces onontbeerlijk is om te voorkomen dat de Servische gemeenschap in Kosovo wordt gemarginaliseerd.</p>
    </intervention>
    <intervention id="3-323-500" speaker_id="96680" name="Zigmantas Balčytis" is_mep="True" mode="written">
      <p sl="lt">Ik heb voor deze resolutie gestemd. Het uitbreidingsproces in de Europese Unie is gebaseerd op politieke, wettelijke en technische overeenstemming met de hoge eisen en strenge normen van de EU. Reeds in 2003 werd de landen van de westelijke Balkan in het vooruitzicht gesteld dat zij tot de Europese Unie zouden kunnen toetreden wanneer zij aan bepaalde criteria voldoen. De Europese Unie streeft ernaar op de westelijke Balkan voor langdurige stabiliteit en duurzame ontwikkeling te zorgen. Aangezien het integratieproces niet in alle landen van deze regio even snel verloopt, moet elk land maximale inspanningen leveren, de vereiste hervormingen doorvoeren en de nodige maatregelen treffen om de veiligheid en stabiliteit van ieder land afzonderlijk en van de regio als geheel te waarborgen. Servië boekt aanzienlijke vooruitgang op tal van gebieden en werkt succesvol en constructief samen met de Europese Unie. De in 2009 van kracht geworden visumvrijstelling voor reizen naar de EU heeft de burgers van Servië laten zien dat de EU de in dat land uitgevoerde hervormingen als positief beschouwt. Ik ben het eens met de in de resolutie geformuleerde constatering dat de hervormingen met betrekking tot de bescherming van burger- en minderhedenrechten, mediapluralisme, de onafhankelijkheid van de rechterlijke macht, het gevangeniswezen en tal van andere gebieden moeten worden voortgezet. De Servische autoriteiten moeten de hoogste prioriteit blijven geven aan de handhaving van de rechtsstaat, teneinde de democratische werking van de overheidsinstellingen en de doeltreffende bescherming van de mensenrechten en fundamentele vrijheden te garanderen.</p>
    </intervention>
    <intervention id="3-324-000" speaker_id="39722" name="Sebastian Valentin Bodu" is_mep="True" mode="written">
      <p sl="ro">Servië is aangemoedigd door de stemming over de stabilisatie- en associatieovereenkomst. Ik hoop dat het ratificatieproces versneld zal worden door de goedkeuring hier vandaag in het Europees Parlement. Ik wil opmerken dat een bepaalde kwestie in het verslag over de stabilisatie- en associatieovereenkomst verband houdt met de weigering van Servië om de autoriteiten in Kosovo te erkennen en het vasthouden aan parallelle structuren. Roemenië heeft de onafhankelijkheid van Kosovo niet erkend, aangezien die unilateraal was uitgeroepen en een inbreuk vormt op internationaal recht. Servië is een zeer goede buur voor Roemenië; wij zijn verbonden door middel van een eeuwenlange geschiedenis. Roemenië begrijpt en steunt zijn vrienden. De toekomst van Servië ligt duidelijk in Europa en de samenwerking met het Internationaal Straftribunaal voor het voormalige Joegoslavië toont aan dat Belgrado zich verbindt aan Europese waarden, democratie en mensenrechten.</p>
      <p sl="ro">Uiteraard zal Servië hetzelfde pad voor toetreding moeten volgen als alle lidstaten. Het moet met betrekking tot dit pad echter wel gelijk behandeld worden. Recente ontwikkelingen hebben laten zien dat Servië begrijpt wat de Europese gemeenschap van het land verwacht. Er is tastbare vooruitgang geboekt, maar de EU moet tactvol omgaan met bepaalde aspecten in de recente geschiedenis van Servië die voor het Servische volk van groot gewicht zijn.</p>
    </intervention>
    <intervention id="3-324-500" speaker_id="95281" name="Vasilica Viorica Dăncilă" is_mep="True" mode="written">
      <p sl="ro">De Europese Unie is gebaseerd op principes als verzoening en vreedzame co-existentie, en richt zich op dezelfde doelstellingen om de betrekkingen tussen de volken in de regio te verbeteren. In deze context ben ik van mening dat de toekomst van Servië in de lijn van die van de EU-landen ligt. Naar mijn overtuiging moet het land zijn inspanningen in deze richting opvoeren.</p>
    </intervention>
    <intervention id="3-325-000" speaker_id="28310" name="Edite Estrela" is_mep="True" mode="written">
      <p sl="nl">Ik stem voor deze resolutie en erken dat Servië een belangrijke speler kan worden bij de waarborging van veiligheid en stabiliteit in de Balkan. De toekomst van Servië ligt in de EU. Daarom ben ik van mening dat het land zich voor dat doel moet blijven inspannen en ik prijs Servië voor de vooruitgang die geboekt is in het hervormingsproces.</p>
    </intervention>
    <intervention id="3-326-000" speaker_id="96977" name="Diogo Feio" is_mep="True" mode="written">
      <p sl="nl">Iedereen die naar de kaart van de Europese Unie kijkt, zal begrijpen dat de westelijke Balkan bestemd is om daar onderdeel van uit te maken. Ik geloof dat het lidmaatschap van deze landen uiteindelijk een feit zal zijn. De weg ernaar toe is voor Servië bijzonder lastig geweest sinds het einde van het voormalige Joegoslavië en de val van het Sovjetrijk. Het land heeft andere landen aangevallen en is verwikkeld geraakt in bloedige oorlogen, en de wrede gevolgen ervan voor zijn buurlanden en voor de internationale gemeenschap als geheel hebben grote gevolgen gehad voor het land en zijn inwoners. De afscheiding van Kosovo blijft een erg controversieel onderwerp en heeft ervoor gezorgd dat spanningen in de regio toenamen. Door deze afscheiding is de kans op instabiliteit nog altijd groot. Ik hoop dat Servië zich blijft inzetten voor het lidmaatschap van de Europese Unie en ik wil zijn volk en zijn leiders feliciteren met de vooruitgang die in dit verband is geboekt.</p>
    </intervention>
    <intervention id="3-326-500" speaker_id="96899" name="José Manuel Fernandes" is_mep="True" mode="written">
      <p sl="nl">De toekomst van Servië ligt in de EU. Ik ben daarom verheugd over Servië’s aanvraag voor lidmaatschap van de Europese Unie die op 22 december 2009 werd ingediend, en over het besluit van de Raad van Ministers van 25 oktober 2010 om de Commissie te verzoeken Servië’s aanvraag in behandeling te nemen.</p>
      <p sl="nl">Ik prijs Servië voor de vooruitgang die in het hervormingsproces is geboekt. Ik onderstreep dat de ontwikkeling van regionale samenwerking een centrale prioriteit blijft voor de EU en gericht is op de bevordering van verzoening, goed nabuurschap en contacten tussen mensen op de westelijke Balkan. Ik roep Servië op om zich constructief op te stellen ten opzichte van een meer omvattende regionale samenwerking.</p>
      <p sl="nl">Ik wijs erop dat volledige samenwerking met het Internationaal Straftribunaal voor het voormalige Joegoslavië (ICTY) een conditio sine qua non is voor Servië om de weg naar het EU-lidmaatschap verder te kunnen bewandelen. We kunnen constateren dat Servië nog steeds adequaat reageert op bijstandsverzoeken van het ICTY en ik verzoek de Servische regering om nauw te blijven samenwerken met het Straftribunaal, ook wat betreft een snelle overlegging van alle aangevraagde documenten en een tijdige afsluiting van zaken die door het ICTY zijn terugverwezen.</p>
    </intervention>
    <intervention id="3-327-000" speaker_id="4466" name="Ilda Figueiredo" is_mep="True" mode="written">
      <p sl="nl">Wij stemmen tegen deze resolutie, met name vanwege de eisen die Servië zijn opgelegd en de onacceptabele houding van de Europese Unie met betrekking tot Kosovo. Voorbeelden hiervan zijn dat het Europees Parlement er bij de Servische regering op aandringt om de parallelle structuren in Kosovo te ontmantelen die volgens het Parlement het decentraliseringsproces ondermijnen en de volledige integratie van de Servische gemeenschap in de instellingen van Kosovo voorkomen, en zijn aanhoudende verzoeken aan Servië om met het Internationaal Straftribunaal voor het voormalige Joegoslavië samen te werken. De druk op Servië is onacceptabel en des te meer gecompliceerd, omdat identieke maatregelen met betrekking tot Kosovo niet zijn genomen, ondanks de openbare aanklachten inzake orgaanhandel door de huidige leiders van Kosovo.</p>
      <p sl="nl">Het is ook onacceptabel dat het Europees Parlement er bij Servië op aandringt een dialoog te voeren met Kosovo zonder verder te verwijzen naar nieuwe onderhandelingen over de status of afscheiding van Kosovo.</p>
      <p sl="nl">Het Europese integratieproces van Servië laat iets zien waar wij al lang naar verwijzen. Het is nu duidelijk dat de inmenging in de oorlog door de NAVO en de belangrijkste lidstaten van de EU, Duitsland voorop, alleen tot doel had Joegoslavië te ontmantelen en het grondgebied in verschillende landen op te delen, hetgeen de economische belangen van de grote bedrijven in de EU kon beschermen.</p>
    </intervention>
    <intervention id="3-328-000" speaker_id="1164" name="Bruno Gollnisch" is_mep="True" mode="written">
      <p sl="fr">Ik heb niet gestemd voor de resolutie over het Europese integratieproces van Servië. Niet vanwege het proces zelf, maar vanwege de dubbelzinnigheid van de tekst over de Kosovo-kwestie.</p>
      <p sl="fr">De gezamenlijke resolutie tussen de Europese Unie en Servië, aangenomen door de Algemene Vergadering van de Verenigde Naties, wordt genoemd, maar er wordt niet een keer gezegd dat die niet kan worden gezien als een officiële erkenning van de onafhankelijkheid van Kosovo door Servië, of door die lidstaten van de Unie die het niet hebben erkend.</p>
      <p sl="fr">Ook wordt er met geen woord gerept over het zeer verontrustende verslag van de Raad van Europa over de handel door het Kosovo Bevrijdingsleger (UCK) in organen die verwijderd zijn bij Servische gevangenen, waardoor de integriteit van de huidige eerste minister van Kosovo in twijfel wordt getrokken, terwijl de uitlevering van de twee meest recente Servische voortvluchtigen aan het Internationaal Straftribunaal een essentiële voorwaarde is voor de toetreding van Servië tot Europa.</p>
      <p sl="fr">Zoals ook het geval was in de verschillende oorlogen die het uiteenvallen van het voormalige Joegoslavië kenmerkten, wordt het kwaad maar aan een kant toegeschreven en wordt berouw slechts van een kamp vereist. Uiteindelijk wordt dit moeilijk, ook all lijkt de Servische regering, verblind door het lokmiddel van de Europese Unie, dit te aanvaarden in de hoop te mogen toetreden.</p>
    </intervention>
    <intervention id="3-329-000" speaker_id="2338" name="Ian Hudghton" is_mep="True" mode="written">
      <p sl="en">De beweging van Servië in de richting van het lidmaatschap van de EU moet worden verwelkomd en zal dat gebied hopelijk vrede en welvaart brengen. In de resolutie van het Parlement wordt opgeroepen tot volledige respectering van minderheidsculturen en -talen – beginselen die tot de kernwaarden van de Vrije Europese Alliantie behoren.</p>
    </intervention>
    <intervention id="3-329-500" speaker_id="96816" name="Giovanni La Via" is_mep="True" mode="written">
      <p sl="it">De stabilisatie- en associatieovereenkomst tussen de Europese Gemeenschappen en de Servische Republiek is op 1 februari 2010 van kracht geworden. Ofschoon sindsdien elf maanden zijn verstreken, hebben nog niet alle EU-lidstaten deze overeenkomst geratificeerd. Met deze ontwerpresolutie wil het Europees Parlement enerzijds onderstrepen hoe belangrijk de rol van Servië binnen de Unie zal zijn en anderzijds goedkeuring hechten aan de politieke en sociale verbeteringen die de Servische regering in de afgelopen jaren heeft doorgevoerd. Ook wil het eraan herinneren welke stappen het land nog moet zetten om volledig te kunnen voldoen aan de eisen inzake democratisering en vrijheid en inzake het duurzaam en billijk beleid waarom de Europese Unie heeft verzocht. Daar ik van mening ben dat de toetreding van Servië tot de EU een belangrijke stap vooruit zal zijn voor zowel de Unie als de Servische Republiek, heb ik vóór de ontwerpresolutie gestemd. Ik geloof dat het land alle hinderpalen die zo lang een diepe kloof lieten bestaan tussen beide partijen, spoedig zal weten te overwinnen.</p>
    </intervention>
    <intervention id="3-330-000" speaker_id="1403" name="David Martin" is_mep="True" mode="written">
      <p sl="en">Ik heb mijn steun gegeven aan deze resolutie, waarin nota wordt genomen van de vooruitgang die Servië heeft geboekt bij de tenuitvoerlegging van de hervormingsagenda en van het recente verzoek van de Raad aan de Commissie om het advies op te stellen over de aanvraag van Servië voor het lidmaatschap van de EU. Desondanks wijst de resolutie er terecht op dat "volledige samenwerking met het Internationaal Straftribunaal voor het voormalige Joegoslavië", met inbegrip van de uitlevering van de twee resterende voortvluchtigen aan Den Haag, "een conditio sine qua non is voor Servië om de weg naar het EU-lidmaatschap verder te kunnen bewandelen".</p>
    </intervention>
    <intervention id="3-331-000" speaker_id="96742" name="Jean-Luc Mélenchon" is_mep="True" mode="written">
      <p sl="fr">Ik stem tegen deze tekst uit solidariteit met het Servische volk. Het toevoegen van de verplichting om tegemoet te komen aan de economische criteria van Kopenhagen aan de sociale kaalslag die voortvloeit uit de bezuinigingsplannen die sinds januari 2009 door het Internationaal Monetair Fonds (IMF) worden opgelegd, is een sociale misdaad waaraan ik niet wil meedoen. Om nog maar te zwijgen van de in deze tekst vervatte diverse schendingen van het soevereine recht van de staat Servië om te weigeren te onderhandelen met de vertegenwoordigers van de separatistische provincie Kosovo.</p>
    </intervention>
    <intervention id="3-331-500" speaker_id="96978" name="Nuno Melo" is_mep="True" mode="written">
      <p sl="nl">We zijn het er allemaal over eens dat de landen van de westelijke Balkan bestemd zijn om deel te gaan uitmaken van de EU, hetgeen in de nabije toekomst werkelijkheid zal worden.</p>
      <p sl="nl">Servië ligt ook in deze regio en heeft veel moeilijkheden ondervonden sinds het einde van het voormalige Joegoslavië en na de val van het Sovjetrijk. Bovendien is het land verwikkeld geraakt in bloedige oorlogen, en de wrede gevolgen ervan voor zijn buurlanden en de internationale gemeenschap als geheel hebben onaangename gevolgen gehad voor het land en zijn volk. De zogenaamde oorlog in Kosovo die nog niet is opgelost en binnen de internationale gemeenschap erg controversieel blijft, heeft er ook aan bijgedragen dat er in deze regio nog geen vrede is.</p>
      <p sl="nl">Het is daarom wenselijk dat Servië zich blijft inspannen om lid van de EU te worden en ik wil van deze gelegenheid gebruikmaken om zijn leiders en inwoners te feliciteren met hun inspanningen en de vooruitgang die al is geboekt.</p>
    </intervention>
    <intervention id="3-332-000" speaker_id="96694" name="Rolandas Paksas" is_mep="True" mode="written">
      <p sl="lt">Ik heb voor deze ontwerpresolutie over het Europese integratieproces van Servië gestemd, omdat de ontwikkeling van regionale samenwerking voor de EU een centrale prioriteit blijft en gericht is op de tenuitvoerlegging van het beleid van verzoening en goed nabuurschap op de westelijke Balkan. Aangezien Servië ernaar streeft een belangrijke speler te worden bij de waarborging van veiligheid en stabiliteit in de regio, is de toekomst van Servië nauw met de Europese Unie verbonden, zodat het zich maximaal moet inspannen om een volwaardig lid van de EU te worden. Om de status van kandidaat-lidstaat van de EU te kunnen verwerven en toetredingsonderhandelingen met de EU te kunnen openen, moet Servië een dialoog beginnen met Kosovo, zich constructief opstellen wat betreft de komende algemene verkiezingen in Kosovo en er alles aan doen om te voorkomen dat de Servische gemeenschap in Kosovo wordt gemarginaliseerd. Ik stem in met het voorstel dat Servië pas de status van kandidaat-lidstaat kan krijgen wanneer het volledig met het Internationaal Straftribunaal voor het voormalige Joegoslavië (ICTY) gaat samenwerken.</p>
      <p sl="lt">Bovendien moet Servië de lopende hervormingen voortzetten en nieuwe doorvoeren. De Servische autoriteiten moeten er alles aan doen om ervoor te zorgen dat de beginselen van de rechtsstaat en de democratie in het land naar behoren in acht worden genomen en moeten erop toezien dat de corruptie in Servië continu wordt teruggedrongen en dat functionarissen die zich schuldig maken aan ambtsmisbruik zwaar worden gestraft.</p>
    </intervention>
    <intervention id="3-332-500" speaker_id="96902" name="Maria do Céu Patrão Neves" is_mep="True" mode="written">
      <p sl="nl">Ik stem voor dit voorstel voor een resolutie over het Europese integratieproces van Servië om de volgende redenen.</p>
      <p sl="nl">De Europese Raad van Thessaloniki van juni 2003 heeft toegezegd dat alle landen van de westelijke Balkan tot de Europese Unie kunnen toetreden, zodra zij aan de daartoe vastgestelde criteria voldoen. Het tempo van de integratie van de westelijke Balkanlanden verschilt per land en is met name afhankelijk van de mate waarin zij vastbesloten zijn aan de vereisten te voldoen, hun verplichtingen na te komen, hervormingen ten uitvoer te leggen en de nodige maatregelen vast te stellen die met het EU-lidmaatschap zijn verbonden.</p>
      <p sl="nl">Servië is een belangrijke speler bij de waarborging van veiligheid en stabiliteit in de regio. Daarom wordt in deze resolutie bevestigd dat de toekomst van Servië in de EU ligt en het land wordt aangemoedigd zich voor dat doel te blijven inspannen. Servië wordt geprezen voor de vooruitgang die geboekt is in het hervormingsproces en er wordt verheugd gereageerd op het besluit van de Raad van 14 juni 2010 om de procedure voor de ratificatie van de stabilisatie- en associatieovereenkomst te starten. Inmiddels hebben tien lidstaten de overeenkomst geratificeerd.</p>
    </intervention>
    <intervention id="3-332-750" speaker_id="96903" name="Paulo Rangel" is_mep="True" mode="written">
      <p sl="nl">Ik heb voor deze resolutie gestemd, waarin opnieuw wordt bevestigd dat de toekomst van Servië in de EU ligt, Servië wordt geprezen voor de vooruitgang die in het hervormingsproces is geboekt en het land wordt aangespoord om de hervormingen te bespoedigen die noodzakelijk zijn om te voldoen aan de criteria die samenhangen met toetreding tot de EU.</p>
    </intervention>
    <intervention id="3-333-000" speaker_id="28409" name="Raül Romeva i Rueda" is_mep="True" mode="written">
      <p sl="en">Onze fractie heeft vóór deze resolutie gestemd, aangezien zestien van de zeventien ingediende amendementen zijn aangenomen of in de door de rapporteur opgestelde compromisamendementen zijn geïntegreerd, met inbegrip van het amendement waarin wordt gevraagd de kandidatuur te koppelen aan nauwere samenwerking met het Internationaal Straftribunaal voor het voormalige Joegoslavië (ICTY). Andere amendementen hadden betrekking op Kosovo, gendergelijkheid, de rechten van minderheden, het maatschappelijk middenveld, het openbaar vervoer, het milieu en de betrekkingen met Bosnië.</p>
    </intervention>
    <intervention id="3-334-000" speaker_id="96819" name="Licia Ronzulli" is_mep="True" mode="written">
      <p sl="it">Dit verslag zorgt ervoor dat de handelsbarrières tussen de Europese Unie en Servië worden afgebouwd en een stap vooruit wordt gezet in de richting van toetreding van dit Balkanland.</p>
      <p sl="it">De stabilisatie- en associatieovereenkomst is reeds in 2008 ondertekend maar sindsdien slechts door twaalf lidstaten, waaronder Italië, geratificeerd. Het belangrijke doel dat vandaag wordt bereikt moet hoe dan ook een nieuw vertrekpunt zijn voor Servië, dat in december 2009 een aanvraag tot toetreding heeft ingediend. Servië moet namelijk volledig blijven samenwerken met het Internationaal Straftribunaal voor het voormalige Joegoslavië. Dit was van meet af aan een essentiële voorwaarde voor toetreding.</p>
    </intervention>
    <intervention id="3-335-000" speaker_id="96855" name="Csanád Szegedi" is_mep="True" mode="written">
      <p sl="nl">Er is sprake van ernstige achterstanden op het gebied van respect voor de mensenrechten in Servië. Inwoners met de Hongaarse nationaliteit worden als tweederangsburgers beschouwd en machtsmisbruik door de politie komt veelvuldig voor. Er is nog steeds geen onderzoek ingesteld naar het geval van de jongens in Temerin. Zolang er geen meetbare vooruitgang wordt geboekt in bovenstaande zaken, kan ik het Europese integratieproces van Servië niet steunen. Verder vind ik het cruciaal dat de van oudsher bestaande Hongaarse minderheid in Noord-Servië volwaardige territoriale zelfbeschikking krijgt.</p>
    </intervention>
    <intervention id="3-337-000" speaker_id="96976" name="Luís Paulo Alves" is_mep="True" mode="written">
      <p sl="nl">Gezien het ontwerp van besluit van de Raad en de Commissie betreffende de sluiting van de stabilisatie- en associatieovereenkomst tussen de Europese Gemeenschappen en hun lidstaten, enerzijds, en de Republiek Servië, anderzijds (15191/2007), hecht ik mijn goedkeuring aan de sluiting van de overeenkomst.</p>
    </intervention>
    <intervention id="3-338-000" speaker_id="96846" name="George Becali" is_mep="True" mode="written">
      <p sl="ro">Ik heb voor dit verslag gestemd, en het is niet voor het eerst dat ik persoonlijke redenen aanvoer. De westelijke Balkan is meer dan slechts een regio van strategisch belang voor de Europese Unie en de inwoners van deze regio hebben niet alleen ons nodig, maar wij hebben hen ook nodig. De EU is de belangrijkste handelspartner van Servië, hetgeen boekdelen spreekt. Servië heeft een unieke positie in Europa als het land met de meeste vluchtelingen en de meeste intern ontheemden. Ik ben ervan overtuigd dat het versnellen van het toetredingsproces van Servië gunstig is voor de gehele westelijke Balkan.</p>
    </intervention>
    <intervention id="3-338-500" speaker_id="33997" name="Corina Creţu" is_mep="True" mode="written">
      <p sl="ro">Ik heb gestemd voor de resolutie over het Europese integratieproces van Servië. Een belangrijke reden hiervoor is dat Servië een belangrijke speler kan worden bij de waarborging van veiligheid en stabiliteit in de regio. Tegelijkertijd zijn een constructieve opstelling inzake de regionale samenwerking en goede nabuurschapsbetrekkingen essentiële onderdelen van het stabilisatie- en associatieproces. Zij spelen een beslissende rol in het transformatieproces dat van de westelijke Balkan een regio van langdurige stabiliteit en duurzame ontwikkeling moet maken.</p>
      <p sl="ro">Het proces van de integratie van Servië in de EU wordt ook gestimuleerd door de voortgang in het hervormingsproces. De inspanningen van Servië op het gebied van de bescherming van minderheden zijn prijzenswaard, hoewel de toegang tot informatie en onderwijs in minderheidstalen nog moet worden uitgebreid, met name voor de Roemeense minderheid, die in de afgelopen eeuw sterk is gediscrimineerd.</p>
      <p sl="ro">Er is ook aanzienlijke vooruitgang geboekt bij de bevordering van gendergelijkheid, met name door de goedkeuring van de wet inzake gendergelijkheid en de goedkeuring van het nationaal actieplan ter verbetering van de positie van vrouwen en ter bevordering van gendergelijkheid.</p>
    </intervention>
    <intervention id="3-339-000" speaker_id="96977" name="Diogo Feio" is_mep="True" mode="written">
      <p sl="nl">Servië is een belangrijke speler in de westelijke Balkan. Alleen als Servië stabiel is, kan de regio stabiliseren. We moeten het land prijzen voor de ten uitvoer gelegde hervormingen voor een versterkte democratie, transparantie en de rechtstaat. Daarnaast heeft het land zich ook ingespannen om de samenwerkingsovereenkomsten met zijn buurlanden, zijn vroegere vijanden, opnieuw vast te stellen, hetgeen ik vanuit menselijk oogpunt verwelkom. De overeenkomsten die Servië heeft gesloten met de EU en de recente wederzijdse openstelling van de grenzen tonen aan dat de stappenplannen niet zijn genegeerd en dat Servië werkelijk begaan is. Ik hoop dat de EU op gepaste wijze streng zal omgaan met het verzoek van Servië voor toetreding, maar dat zij ook stilstaat bij het belang van zijn toetreding, alsmede van die van Kroatië, dat zich al in een verder gevorderd stadium bevindt, voor het Servische volk, de gehele regio en de EU zelf.</p>
    </intervention>
    <intervention id="3-339-250" speaker_id="96899" name="José Manuel Fernandes" is_mep="True" mode="written">
      <p sl="nl">De toekomst van Servië ligt in de EU en ik ben verheugd over Servië’s aanvraag voor lidmaatschap van de Europese Unie die op 22 december 2009 is ingediend, en over het besluit van de Raad van Ministers van 25 oktober 2010 om de Commissie te verzoeken Servië’s aanvraag in behandeling te nemen.</p>
      <p sl="nl">Ik prijs Servië voor de vooruitgang die geboekt is in het hervormingsproces. Ik onderstreep dat de ontwikkeling van regionale samenwerking voor de EU een centrale prioriteit blijft en gericht is op de bevordering van verzoening, goed nabuurschap en contacten tussen mensen op de westelijke Balkan.</p>
      <p sl="nl">Daarom verzoek ik Servië om zich constructief op te stellen ten opzichte van meer regionale samenwerking. Ik hecht mijn goedkeuring aan het ontwerp van besluit van de Raad en de Commissie betreffende de sluiting van de stabilisatie- en associatieovereenkomst tussen de Europese Gemeenschappen en hun lidstaten, enerzijds, en de Republiek Servië, anderzijds.</p>
    </intervention>
    <intervention id="3-339-500" speaker_id="96810" name="Carlo Fidanza" is_mep="True" mode="written">
      <p sl="it">Ik juich de stabilisatieovereenkomst tussen de Europese Gemeenschappen en de Servische Republiek toe. Met de stabilisatie- en associatieovereenkomst (SAO) worden de handelsbarrières tussen de EU en Servië afgebouwd en wordt een stap vooruit gezet in de richting van mogelijke toetreding van dit Balkanland tot de Unie. De overeenkomst is in 2008 ondertekend maar sindsdien slechts door twaalf lidstaten, waaronder Italië, geratificeerd. Met de stemming van vandaag stemt het Parlement in met de overeenkomst en geeft het de overige vijftien lidstaten het signaal af dat ook zij de overeenkomst moeten ratificeren. Ofschoon Servië zwaar op de proef is gesteld door de gebeurtenissen uit het recente verleden, heeft het zich geleidelijk weten te herstellen en zijn democratische structuur weten te consolideren. Het land vormt door zijn geografische ligging en zijn strategische rol ongetwijfeld het middelpunt van het integratieproces van de Balkan in de EU. Bovendien is Servië een belangrijke handelspartner en speelt het een cruciale rol in onder andere de ijzer- en staalsector. De stemming van vandaag volgt op de andere belangrijke stap vooruit van december 2009, toen de visumplicht voor heel het Schengengebied werd afgeschaft en het voor de Servische burgers mogelijk werd zich meer Europeaan te voelen.</p>
    </intervention>
    <intervention id="3-340-000" speaker_id="4466" name="Ilda Figueiredo" is_mep="True" mode="written">
      <p sl="nl">Vandaag is in het Europees Parlement de stabilisatie- en associatieovereenkomst met Servië aangenomen, die voorziet in de oprichting van een vrijhandelszone en perspectief biedt voor toetreding van dit land tot de EU. Gezien ons standpunt over uitbreiding hebben wij ons van stemming over dit verslag onthouden.</p>
      <p sl="nl">Wij zijn het overigens met bepaalde punten niet eens, met name de voorwaarden die door de Europese Unie worden opgelegd ten aanzien van de eis tot volledige samenwerking met het Internationaal Straftribunaal voor het voormalige Joegoslavië, die een essentiële voorwaarde blijft voor de toekomstige toetreding van Servië tot de EU. Dergelijke voorwaarden zijn andere landen in soortgelijke situaties niet opgelegd. Wij herinneren eraan dat 27 lidstaten van de EU de overeenkomst moeten ratificeren alvorens die in werking treedt.</p>
      <p sl="nl">De stabilisatie- en associatieovereenkomst, die in 2008 is getekend, voorziet in de oprichting van een vrijhandelszone tussen de EU en Servië en biedt perspectief voor toetreding van dit land tot de EU. Servië heeft in december 2009 het verzoek om lidmaatschap van de Europese Unie ingediend. In oktober vorig jaar heeft de Raad de Commissie verzocht haar advies aangaande Servië’s aanvraag op te stellen, dat dit najaar gepresenteerd zal worden.</p>
    </intervention>
    <intervention id="3-340-500" speaker_id="96993" name="Lorenzo Fontana" is_mep="True" mode="written">
      <p sl="it">Binnen het uitbreidingsproces moet bijzondere aandacht worden besteed aan de situatie in de westelijke Balkan. Een land als Servië brengt zeer zeker problemen met zich mee, maar de situatie in Belgrado lijkt veel beter te zijn dat die in andere landen in hetzelfde gebied. Daarom meen ik steun te kunnen geven aan de tekst, in de hoop dat meer vaart wordt gezet achter de samenwerking met het Internationaal Straftribunaal voor het voormalige Joegoslavië en dat deze overeenkomst wordt gezien als een stimulans voor het volk en de Servische autoriteiten.</p>
    </intervention>
    <intervention id="3-341-000" speaker_id="1403" name="David Martin" is_mep="True" mode="written">
      <p sl="en">Ik heb voor de sluiting van een stabilisatie- en associatieovereenkomst met Servië gestemd, maar ik merk daarbij op dat tot op heden slechts elf lidstaten de overeenkomst hebben geratificeerd. Ik dring er bij de overige zestien lidstaten op aan om dat zo spoedig mogelijk ook te doen.</p>
    </intervention>
    <intervention id="3-342-000" speaker_id="96742" name="Jean-Luc Mélenchon" is_mep="True" mode="written">
      <p sl="fr">Net als al dit soort overeenkomsten veroordeelt deze stabilisatie- en associatieovereenkomst tussen de Europese Unie en Servië het volk tot extreme armoede in het belang van een snelle overgang naar een markteconomie en de instelling van een vrijhandelszone in de komende vijf jaar. De Europese Unie is haar eigen burgers en de burgers van de landen die ertoe willen toetreden onwaardig. Ik stem tegen dit verslag uit solidariteit met het volk van de Republiek Servië.</p>
    </intervention>
    <intervention id="3-342-500" speaker_id="96978" name="Nuno Melo" is_mep="True" mode="written">
      <p sl="nl">We zijn het er allemaal over eens dat de landen van de westelijke Balkan bestemd zijn om deel te gaan uitmaken van de EU, hetgeen in de nabije toekomst werkelijkheid zal worden.</p>
      <p sl="nl">Servië ligt ook in deze regio en heeft veel moeilijkheden ondervonden sinds het einde van het voormalige Joegoslavië en na de val van het Sovjetrijk. Bovendien is het land verwikkeld geraakt in bloedige oorlogen, en de wrede gevolgen ervan voor zijn buurlanden en de internationale gemeenschap als geheel hebben onaangename gevolgen gehad voor het land en zijn volk. De zogenaamde oorlog in Kosovo die nog niet is opgelost en binnen de internationale gemeenschap erg controversieel blijft, heeft er ook aan bijgedragen dat er in deze regio nog geen vrede is.</p>
      <p sl="nl">Het is daarom wenselijk dat Servië zich blijft inspannen om lid van de EU te worden en ik wil van deze gelegenheid gebruikmaken om zijn leiders en inwoners te feliciteren met hun inspanningen en de vooruitgang die al is geboekt. Ik benadruk de rol die Servië heeft gespeeld en nog altijd speelt voor de stabiliteit op de gehele westelijke Balkan en met name voor de stabiliteit en cohesie van Bosnië en Herzegovina.</p>
    </intervention>
    <intervention id="3-343-000" speaker_id="28279" name="Justas Vincas Paleckis" is_mep="True" mode="written">
      <p sl="lt">Ik heb voor deze resolutie gestemd, omdat Servië naar mijn mening goede vooruitgang heeft geboekt bij het doorvoeren van hervormingen met betrekking tot het openbaar bestuur, het rechtskader en de bestijding van corruptie en georganiseerde misdaad. Ik steun de oproep van de rapporteur aan alle lidstaten van de EU om de ratificatie van de stabilisatie- en associatieovereenkomst met Servië te starten. De fundamentele voorwaarde die in dit verslag aan Servië wordt gesteld voordat het kan voortgaan op de weg naar het lidmaatschap van de EU, is volledige samenwerking met het tribunaal in Den Haag. Ik zou er tevens bij Servië op willen aandringen om zich sterker in te zetten op het gebied van werkgelegenheid en sociale cohesie.</p>
      <p sl="lt">Ik wil het land ook oproepen een klimaat te scheppen dat bevorderlijk is voor de ontwikkeling van de democratie, de rechtsstaat, de vrije markteconomie en de eerbiediging van de mensenrechten. Servië heeft vooruitgang geboekt op milieugebied. Toch dient het land zijn inspanningen op te voeren op het gebied van hernieuwbare energie en energie-efficiëntie. De hoofdelementen van het acquis inzake hernieuwbare energie zijn nog steeds niet omgezet. Het land moet een wetgevingskader inzake energie-efficiëntie aannemen.</p>
    </intervention>
    <intervention id="3-343-250" speaker_id="97197" name="Alfredo Pallone" is_mep="True" mode="written">
      <p sl="it">Ik heb gestemd vóór de resolutie over het Europese integratieproces van Servië en de stabilisatie- en associatieovereenkomst met de Europese Unie, omdat ik van mening ben dat een opbouwende benadering van regionale samenwerking en goede nabuurschapsbetrekkingen essentiële elementen zijn in het stabilisatie- en associatieproces en een beslissende rol spelen in het transformatieproces dat van de westelijke Balkan een regio van langdurige stabiliteit en duurzame ontwikkeling moet maken. Bovendien is Servië een belangrijke speler bij de waarborging van veiligheid en stabiliteit in de regio. De Europese Unie veroordeelt alle oorlogsmisdaden die de voormalige Republiek Joegoslavië hebben verwoest en geeft steun aan het werk van ICTY (het Internationaal Straftribunaal voor het voormalige Joegoslavië). Eveneens bevestigt zij andermaal dat de toekomst van Servië in de EU ligt en moedigt het land aan zich voor dat doel te blijven inspannen.</p>
    </intervention>
    <intervention id="3-343-500" speaker_id="96902" name="Maria do Céu Patrão Neves" is_mep="True" mode="written">
      <p sl="nl">Er zijn geen obstakels voor het Europees Parlement gezien zijn goedkeuring van het ontwerp van besluit van de Raad en de Commissie betreffende de sluiting van de stabilisatie- en associatieovereenkomst tussen de Europese Gemeenschappen en hun lidstaten, enerzijds, en de Republiek Servië, anderzijds.</p>
      <p sl="nl">Gelet op de huidige bevoegdheden van het Europees Parlement met betrekking tot internationale overeenkomsten heeft de Raad een verzoek ingediend om goedkeuring van de overeenkomst en de Commissie buitenlandse zaken heeft de aanbeveling gedaan om de overeenkomst te sluiten.</p>
      <p sl="nl">Ik heb voor deze resolutie gestemd, omdat ik van mening ben dat deze overeenkomst in belangrijke mate bijdraagt aan een sterk en efficiënt nabuurschapsbeleid. De rol van Servië bestaat hierbij uit het bewaren van het geopolitieke evenwicht in de Balkan.</p>
    </intervention>
    <intervention id="3-344-000" speaker_id="36392" name="Aldo Patriciello" is_mep="True" mode="written">
      <p sl="it">Gelet op het ontwerpbesluit van de Raad en de Commissie, op de stabilisatie- en associatieovereenkomst tussen de Europese Gemeenschappen en Servië, op het verzoek tot goedkeuring ingediend door de Raad overeenkomstig de artikelen 217 en 218 van het Verdrag betreffende de werking van de Europese Unie en de artikelen 81 en 90 van het Reglement van het Europees Parlement en op de aanbeveling van de Commissie buitenlandse zaken, lijkt het mij uitermate logisch en noodzakelijk de lijn van het Parlement te volgen.</p>
      <p sl="it">Daarom hecht ik mijn goedkeuring aan het ontwerpbesluit van de Raad en de Commissie dat tot doel heeft om ten eerste een nauwere samenwerking met Servië en meer in het algemeen stabilisatie en samenwerking in de Europese Unie te stimuleren.</p>
    </intervention>
    <intervention id="3-344-500" speaker_id="96903" name="Paulo Rangel" is_mep="True" mode="written">
      <p sl="nl">Servië heeft door de ten uitvoer gelegde hervormingen vooruitgang geboekt op de weg naar een toekomstig lidmaatschap van de EU. Daarom ben ik van mening dat steun moet worden verleend aan de sluiting van deze stabilisatie- en associatieovereenkomst tussen de Europese Gemeenschappen en hun lidstaten, enerzijds, en de Republiek Servië, anderzijds.</p>
    </intervention>
    <intervention id="3-345-000" speaker_id="28349" name="Teresa Riera Madurell" is_mep="True" mode="written">
      <p sl="es">De instemming van het Europees Parlement met de stabilisatie- en associatieovereenkomst tussen de Europese Gemeenschappen en de Republiek Servië nadat de Raad had besloten om het ratificeringsproces te starten, is een belangrijke stap in de richting van de integratie van de westelijke Balkan in de EU. Ik heb voor gestemd, omdat ik de EU zie als een hoofdrolspeler die verplicht is om de volledige stabilisatie van de westelijke Balkan te steunen. De internationale geloofwaardigheid van de EU hangt nauw samen met haar capaciteit om te handelen in haar omgeving. Het ziet er naar uit dat toetreding tot de EU de enige manier is om dit te bereiken in de westelijke Balkan én Servië. Toetreding tot de EU is echter gebonden aan een aantal voorwaarden, maar Servië toont een lovenswaardige wil tot integratie in de EU.</p>
      <p sl="es">Ondanks de instemming die het Parlement vandaag heeft gegeven, is er ook een resolutie aangenomen die, hoewel zij de meest positieve richting Servië is die dit Huis heeft aangenomen, eraan herinnert dat samenwerking door Belgrado met het Internationaal Straftribunaal en volledige toewijding aan de democratie en de rechtsstaat noodzakelijke voorwaarden blijven voor toetreding tot de EU.</p>
    </intervention>
    <intervention id="3-346-000" speaker_id="28409" name="Raül Romeva i Rueda" is_mep="True" mode="written">
      <p sl="en">We hebben onze steun gegeven aan deze tekst, omdat de meeste amendementen die we hadden ingediend zijn aangenomen. Die amendementen hadden betrekking op Kosovo, gendergelijkheid, de rechten van minderheden, het maatschappelijk middenveld, het openbaar vervoer, het milieu en de betrekkingen met Bosnië. Het amendement dat is verworpen zal opnieuw worden ingediend, omdat het is verworpen doordat de stemmen staakten (27 tegen 27). Dit is een bijzonder belangrijk amendement, omdat we Servië hierin vragen een dialoog met Kosovo aan te gaan zonder te verwijzen naar nieuwe onderhandelingen over de status of over afscheiding.</p>
    </intervention>
    <intervention id="3-347-000" speaker_id="97016" name="Angelika Werthmann" is_mep="True" mode="written">
      <p sl="de">Ik heb voor de sluiting van een stabilisatie- en associatieovereenkomst tussen de Europese Unie en de Republiek Servië gestemd. Servië is belangrijk voor de stabiliteit van de gehele Balkanregio en het is derhalve van belang dat er een voortdurende dialoog met het land plaatsvindt op institutioneel niveau. Servië heeft de afgelopen jaren grote vooruitgang in de richting van Europa geboekt. In navolging van het oordeel van het Internationaal Gerechtshof dat de eenzijdige onafhankelijkheidsverklaring van Kosovo niet in strijd is met het internationale recht, moet Europa een actieve rol als vredestichter spelen. Bovendien moeten we Servië op alle mogelijke manieren steunen bij zijn inspanningen tot samenwerking met het Internationaal Straftribunaal.</p>
    </intervention>
    <intervention id="3-348-000" speaker_id="96778" name="Artur Zasada" is_mep="True" mode="written">
      <p sl="pl">Ik ben bijzonder verheugd over het resultaat van de stemming van vandaag over het ontwerp van besluit van de Raad en de Commissie betreffende de sluiting van de stabilisatie- en associatieovereenkomst tussen de Europese Gemeenschappen en hun lidstaten, enerzijds, en de Republiek Servië, anderzijds. Servië heeft sinds 2007 zichtbare vooruitgang geboekt wat betreft de samenwerking met de Europese Unie. Dankzij deze positieve ontwikkelingen konden de onderhandelingen met de EU worden hervat. Op 10 september 2007 werden de besprekingen afgerond en na overleg met de EU-lidstaten werd de stabilisatie- en associatieovereenkomst op 7 november 2007 in Brussel geparafeerd. We mogen echter niet vergeten dat er uitsluitend sprake kan zijn van volledige samenwerking wanneer Servië voldoet aan de politieke voorwaarde die door de Raad is geformuleerd bij de goedkeuring van de onderhandelingsrichtsnoeren, namelijk volledige samenwerking met het Internationaal Straftribunaal voor het voormalige Joegoslavië.</p>
    </intervention>
    <intervention id="3-350-000" speaker_id="96976" name="Luís Paulo Alves" is_mep="True" mode="written">
      <p sl="nl">Ik heb voor dit verslag gestemd, dat voorziet in een verdere ontwikkeling van een reeks maatregelen ter bevordering van een vroegtijdige diagnose en van de levenskwaliteit, ter verbetering van de epidemiologische kennis van de ziekte en de coördinatie van bestaand onderzoek, ter bevordering van de verspreiding van goede praktijken tussen de lidstaten en met betrekking tot personen die lijden aan dementie. Op dit moment is het zo dat ongeveer 14 miljoen Europeanen aan een vorm van dementie lijden en dat de ziekte van Alzheimer verantwoordelijk is voor de helft van deze gevallen.</p>
      <p sl="nl">Het is noodzakelijk om de verschillende beleidsvormen op elkaar af te stemmen om zo gecoördineerd, objectief en meer doeltreffend het hoofd te bieden aan deze situatie en hierbij de zorgverleners en families te ondersteunen op het gebied van versterking van de zorgstelsels, opleiding en advisering. Ik vind het belangrijk dat de Europese strategie voor dementie zich meer richt op het sociale aspect van mensen die lijden aan dementie en daarbij rekening houdt met onderzoek, preventie en vroegtijdige diagnose.</p>
    </intervention>
    <intervention id="3-351-000" speaker_id="28276" name="Laima Liucija Andrikienė" is_mep="True" mode="written">
      <p sl="lt">Ik heb voor deze resolutie over een Europees initiatief op het gebied van de ziekte van Alzheimer en andere vormen van dementie gestemd. De basisgedachte van deze resolutie is een betere coördinatie tussen de lidstaten en een doeltreffender en meer op solidariteit gebaseerde benadering die gericht is op preventie en op de behandeling van mensen die aan dementie, met name Alzheimer, lijden en op de mensen uit hun omgeving, of dat nu werknemers in de gezondheidszorg, dienstverleners of familieleden zijn. De mededeling van de Commissie aan het Europees Parlement en de Raad over een Europees initiatief op het gebied van de ziekte van Alzheimer en andere vormen van dementie is een fundamentele stap op weg naar concrete voorstellen voor een onderlinge afstemming van de thans bestaande, verschillende vormen van beleid en voor mogelijke oplossingen voor dit soort aandoeningen. Gebrekkig ingrijpen, de verschillen in aanpak in Europa en het bestaan van ongelijke voorwaarden voor de toegang tot zorg en behandeling van de ziekte zijn meer dan voldoende redenen ter rechtvaardiging van dit initiatief.</p>
      <p sl="lt">Het is daarom essentieel dat het accent wordt gelegd op vroegtijdige diagnose en preventie en dat maatregelen worden genomen om het publiek ervan bewust te maken wat het betekent om te leven met dementie. In een Europese strategie moet ook worden gestreefd naar diensten die een zo groot mogelijke zorgverlening waarborgen en naar gelijke voorwaarden betreffende toegang voor en behandeling van patiënten, ongeacht hun leeftijd, geslacht, inkomen of woonplaats.</p>
    </intervention>
    <intervention id="3-351-500" speaker_id="96680" name="Zigmantas Balčytis" is_mep="True" mode="written">
      <p sl="lt">Ik heb voor dit belangrijke document gestemd. Elke 24 seconden wordt een nieuw geval van een neurodegeneratieve ziekte (aandoening van het zenuwstelsel) gediagnosticeerd. Op dit moment vormen neurodegeneratieve aandoeningen een van de belangrijkste oorzaken voor afhankelijkheid van ouderen, in meer dan de helft van de gevallen gaat het om Alzheimer. Het aantal mensen dat daardoor getroffen wordt zal naar verwachting aanzienlijk stijgen. Dit is zorgwekkend gelet op de stijging van de gemiddelde levensverwachting en de daling van de verhouding tussen actieven en gepensioneerden. Ik steun het voorstel van de Europese Commissie om een Europese strategie op touw te zetten, een op solidariteit gebaseerde benadering die gericht is op preventie en op de behandeling van mensen die aan dementie (een geleidelijke achteruitgang van verstandelijke vermogens) lijden en op de mensen uit hun omgeving. In een Europese strategie dient ook te worden gestreefd naar diensten die een zo groot mogelijke zorgverlening waarborgen en naar gelijke voorwaarden betreffende toegang voor en behandeling van patiënten, ongeacht hun leeftijd, geslacht, inkomen of woonplaats.</p>
    </intervention>
    <intervention id="3-352-000" speaker_id="5956" name="Regina Bastos" is_mep="True" mode="written">
      <p sl="nl">Dementie is een ziekte die zich kenmerkt door een langzaam en progressief geheugenverlies, concentratieverlies en verlies van de leervaardigheden, met name bij personen die ouder dan 65 jaar zijn. Dementie behoort tot de neurodegeneratieve ziekten die niet als een normaal verouderingsproces kunnen worden beschouwd. Naar schatting lijden 8 miljoen Europeanen tussen 30 en 99 jaar aan een neurodegeneratieve ziekte (12,5 op de 1000 inwoners) en het komt vaker voor bij vrouwen dan mannen. Wetenschappers gaan ervan uit dat dit aantal in de komende 20 jaar kan verdubbelen. In Europa is de meest voorkomende vorm van dementie de ziekte van Alzheimer, die 50 tot 70 procent van de gevallen vertegenwoordigt. Ik heb voor dit verslag gestemd, dat tot doel heeft om de levenskwaliteit en het welzijn van patiënten te verbeteren, onderzoek en preventie te bevorderen, alsook het beleid tussen de lidstaten af te stemmen om op deze manier een efficiëntere en insluitende oplossing te bieden met het oog op preventie en behandeling van mensen die lijden aan dementie en in het bijzonder Alzheimer, en ook van de mensen uit hun omgeving. Het initiatief tot een Europees Jaar voor Geestelijke Gezondheid is eveneens belangrijk.</p>
    </intervention>
    <intervention id="3-352-500" speaker_id="96846" name="George Becali" is_mep="True" mode="written">
      <p sl="ro">Ik steun de rapporteur en heb voor haar voorstel gestemd. De ziekte van Alzheimer komt steeds meer voor en treft een steeds groter aantal mensen, met name nu het aantal werkende personen in verhouding tot het aantal gepensioneerden vermindert. Door de veranderingen in het gedrag en de persoonlijkheid van de patiënt wordt deze afhankelijk van de mensen uit zijn of haar omgeving. Het voorstel van de rapporteur is om de coördinatie tussen de lidstaten te verbeteren en solidariteit en steun te verlenen voor de direct en indirect betrokkenen.</p>
    </intervention>
    <intervention id="3-352-625" speaker_id="97198" name="Mara Bizzotto" is_mep="True" mode="written">
      <p sl="it">Steeds meer mensen in Europa en de rest van de wereld worden het slachtoffer van de ziekte van Alzheimer. In de afgelopen decennia is de gemiddelde leeftijd van de patiënten gedaald. Alzheimer was als ziekte reeds eerder een volksgezondheids- en sociaal probleem, maar is nu een hoofdprioriteit geworden op de agenda van het nationale volksgezondheidsbeleid. Daarom is het positief dat de Europese Unie in de komende jaren wil ijveren voor communautaire coördinatie van de beleidsvormen voor onderzoek naar Alzheimer, voor uitwisseling van goede praktijken met betrekking tot de behandeling ervan en voor vroegtijdige diagnose en hulpverlening aan de familieleden van patiënten die in veel lidstaten psychologisch en economisch onder druk staan vanwege de lasten die ze moeten dragen voor de verzorging van mensen die continu aandacht en behandeling nodig hebben. Ik heb voor het verslag van mevrouw Matias gestemd en hoop dat veel – meer dan tot nu toe – wordt gedaan om deze ziekte, die zich weliswaar steeds verder verspreidt maar waarvan de sociale gevolgen niet altijd even goed bekend zijn, te bestrijden.</p>
    </intervention>
    <intervention id="3-352-750" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Ik sta achter het Europees initiatief op het gebied van de ziekte van Alzheimer en andere vormen van dementie, omdat elk jaar weer meer mensen worden getroffen door de een of andere vorm van dementie. Aangezien de bevolking van Europa aan het vergrijzen is en de sociale en economische gevolgen ook van grote invloed zijn op de gezondheidsstelsels in de lidstaten, moeten dringend maatregelen en specifieke initiatieven worden genomen om deze ernstige ziekte te bestrijden. De recente bevindingen van Alzheimer Europe laten zien dat Alzheimer nog te vaak niet als zodanig wordt onderkend in de EU en dat er op het gebied van preventie, toegang tot behandeling en passende diensten van lidstaat tot lidstaat nog grote verschillen bestaan. Het accent moet komen te liggen op vroegtijdige diagnose en preventie van Alzheimer. Daar het dieet een belangrijke causale factor vormt bij de ontwikkeling van de ziekte van Alzheimer, dient prioriteit te worden toegekend aan preventie van dementie middels een flexibel instrumentarium, en is bijzondere aandacht nodig voor preventieve factoren zoals een gezond dieet, fysieke en cognitieve activiteit en beheersing van cardiovasculaire risicofactoren zoals diabetes, een hoog cholesterol, hoge bloeddruk en roken. Bovendien is het van essentieel belang om de waardigheid van alle patiënten tijdens het verloop van hun ziekte te verbeteren en de bestaande ongelijkheden terug te dringen, dat wil zeggen dat voor diensten moet worden gezorgd die zorgverlening waarborgen, evenals gelijke voorwaarden betreffende toegang voor en behandeling van patiënten, ongeacht hun leeftijd, geslacht, inkomen of woonplaats.</p>
    </intervention>
    <intervention id="3-353-000" speaker_id="39722" name="Sebastian Valentin Bodu" is_mep="True" mode="written">
      <p sl="ro">De ziekte van Alzheimer treft iedereen in gelijke mate. Aangezien bij de huidige stand van de wetenschap de ziekte nog niet kan worden aangetoond voordat deze zich manifesteert en nog geen behandeling kan worden gevonden, is het des te noodzakelijker dat wij oplossingen vinden ter verbetering van de levens van de getroffenen. Meer dan 8 miljoen Europeanen lijden aan neurodegeneratieve ziekten en de vooruitzichten zijn somber – het aantal patiënten zal in 30 jaar tijd verdubbelen. Daarom moet de coördinatie tussen de lidstaten worden verbeterd en moet er een doeltreffender en meer op solidariteit gebaseerde benadering worden gehanteerd, die gericht is op preventie en op de behandeling van mensen die aan dementie, met name Alzheimer, lijden en op de mensen uit hun omgeving. Om een Europese strategie op dit vlak kans van slagen te geven, is het ook van wezenlijk belang dat de verschillende landen prioriteit geven aan de opstelling van nationale actieplannen. Ook is het essentieel dat het accent wordt gelegd op vroegtijdige diagnose en preventie en op het vergaren en verwerken van epidemiologische gegevens over de ziekte.</p>
      <p sl="ro">Wanneer deze fundamentele maatregelen zijn genomen, moeten de verschillende landen op elkaar afgestemde maatregelen nemen, variërend van onderzoek tot gezondheidszorgvoorzieningen. Belangrijk is dat hiaten worden gedicht die er nog altijd zijn op gebieden zoals beroepsopleiding, steun aan families, en maatregelen om het publiek ervan bewust te maken wat het betekent om te leven met dementie.</p>
    </intervention>
    <intervention id="3-354-000" speaker_id="26851" name="Nikolaos Chountis" is_mep="True" mode="written">
      <p sl="el">Ik heb vóór het verslag over een Europees initiatief op het gebied van de ziekte van Alzheimer gestemd, omdat de Europese Commissie en de regeringen van alle lidstaten op grond daarvan gehouden zijn een Europees, respectievelijk nationaal actieprogramma uit te werken met als doel: het onderzoek op Europees vlak naar de oorzaken van de ziekte en naar preventie en behandeling ervan te bevorderen en de daarvoor beschikbare financiële middelen te verhogen; preventie en tijdige diagnose te verbeteren; voorlichtingscampagnes op te zetten voor het grote publiek om een betere herkenning van de symptomen van de ziekte mogelijk te maken; de grote belasting te onderkennen die rust op de verzorgers van mensen met dementie en psychologisch steun te verlenen aan patiënten en families. Bovenal is het echter belangrijk dat het openbaar karakter van de ziektebestrijding in haar geheel wordt gehandhaafd en bevorderd. Het openbaar karakter van onderzoek, preventie, behandeling en ondersteuning van patiënten en hun families en gezinsleden is uitermate belangrijk, en niet alleen om principiële redenen.</p>
      <p sl="el">Het openbaar karakter is onontbeerlijk om speculatie door farmaceutische industrieën of andere particuliere belangen te voorkomen. De lidstaten moeten zorgen voor de noodzakelijke openbare diensten en infrastructuur om de gezondheids- en sociale gevolgen voor de patiënten en hun omgeving het hoofd te kunnen bieden.</p>
    </intervention>
    <intervention id="3-355-000" speaker_id="1892" name="Carlos Coelho" is_mep="True" mode="written">
      <p sl="pt">Naar schatting 7,3 miljoen Europeanen lijden aan een vorm van dementie (en in de meeste gevallen gaat het daarbij om de ziekte van Alzheimer). Dit is een zeer omvangrijk gezondheidsprobleem, want dementie heeft niet alleen gevolgen voor de mensen die eraan lijden, maar ook voor hun verzorgers. Een Europese strategie op dit gebied zou bijdragen aan een meer geïntegreerde aanpak en een effectiever antwoord als het gaat om de behandeling en de bewustwording van geestelijke gezondheidsproblemen, en het Europese publiek meer bewust maken van de hersenaandoeningen waarvan de oude dag vergezeld gaat.</p>
      <p sl="pt">Ik vind het enerzijds belangrijk dat de coördinatie tussen de lidstaten verbeterd wordt, door gerichte strategieën en nationale plannen te ontwikkelen met betrekking tot de ziekte van Alzheimer, meer steun en betere diensten ter beschikking te stellen van mensen met dementie en hun families, en anderzijds dat het onderzoek naar, en de behandeling en preventie van deze ziektes gestimuleerd worden. Ik wil mevrouw Matias feliciteren met het ingediende verslag en ik sta achter de aanbevelingen die daarin aan de Commissie en de Raad, en aan de lidstaten worden gedaan.</p>
    </intervention>
    <intervention id="3-355-500" speaker_id="96973" name="Mário David" is_mep="True" mode="written">
      <p sl="pt">Naar schatting 9,9 miljoen mensen in Europa lijden aan vormen van dementie, en de ziekte van Alzheimer is verantwoordelijk voor de grote meerderheid van deze gevallen: ruim 7 miljoen mensen. Wetenschappelijk onderzoek wijst uit dat dit aantal mogelijk elke 20 jaar zal verdubbelen. Deze realiteit vraagt om een andere benadering door de Europese Unie en de lidstaten van de preventie en behandeling van deze ziekte.</p>
      <p sl="pt">In het verslag waarover we vandaag stemmen, en waarvan ik de inhoud onderschrijf, wordt een betere coördinatie voorgesteld tussen de sociale en medische voorzieningen van de lidstaten en de mensen die te maken hebben met patiënten met de ziekte van Alzheimer, zoals beroepskrachten in de gezondheidszorg, familieleden en particuliere organisaties. Ik wijs verder nog op de aandacht die de rapporteur geeft aan het belang van vroegtijdige diagnose, een netwerk van referentiecentra, een multidisciplinaire aanpak van de ziekte, het belang van gerichte beroepsopleidingen voor dit soort ziektes en ondersteuningsnetwerken voor de families. Ook vind ik het van belang dat steun wordt voorgesteld voor op het publiek gerichte voorlichtingscampagnes over degeneratieve ziektes. Verder sta ik achter de in dit verslag naar voren gebrachte gedachte dat een Europese strategie op dit gebied gericht moet zijn op het behoud van geografisch goed verspreide en voor iedereen toegankelijke voorzieningen.</p>
    </intervention>
    <intervention id="3-355-750" speaker_id="4335" name="Marielle De Sarnez" is_mep="True" mode="written">
      <p sl="fr">Bijna tien miljoen Europeanen lijden onder geestelijke gezondheidsproblemen, met name de ziekte van Alzheimer. Het Europese antwoord blijft hier ver bij achter, en de situatie van patiënten, hun familie en verzorgers is heel onevenwichtig in Europa: op dit moment zijn er slechts zeven landen in de Europese Unie die over een nationale strategie beschikken. Om die reden dringt het Europees Parlement er bij de lidstaten op aan om op nationaal niveau specifieke programma’s en strategieën uit te werken om de strijd aan te gaan met deze ziekte en de gevolgen ervan. Deze strategieën moeten gericht zijn op de sociale en medische gevolgen van de ziekte, alsook op de noodzakelijke diensten en ondersteuning voor de zieken en hun familie. Inspanningen om een vroegtijdige diagnose en op preventie en onderzoek gerichte gezondheidsdiensten te bevorderen moeten op het gebied van gezondheid ook een prioriteit van de Europese Unie worden. De instelling van een publiek-privaat onderzoeks-, ontwikkelings- en investeringsprogramma moet daarom op Europees niveau worden aangemoedigd. De snelheid waarmee we de ontwikkeling van de ziekte van Alzheimer tegengaan, misschien wel tot zij helemaal verdwenen is, zal een aanzienlijke daling teweegbrengen in het aantal afhankelijke mensen en zal ouderen helpen om zo lang mogelijk van het leven te genieten.</p>
    </intervention>
    <intervention id="3-356-000" speaker_id="28310" name="Edite Estrela" is_mep="True" mode="written">
      <p sl="pt">Ik heb voor het verslag gestemd over een Europees initiatief op het gebied van de ziekte van Alzheimer en andere vormen van dementie, omdat daarin voorstellen worden gedaan om de waardigheid te waarborgen van mensen die aan een vorm van dementie lijden, ongelijkheden te bestrijden en sociale uitsluiting te voorkomen, en vroegtijdige diagnose en onderzoek naar preventie van deze ziektes te bevorderen.</p>
    </intervention>
    <intervention id="3-357-000" speaker_id="96977" name="Diogo Feio" is_mep="True" mode="written">
      <p sl="pt">Er zijn in Europa 9,9 miljoen mensen die lijden aan een vorm van dementie en ons continent staat daarmee naar prevalentie van dit soort ziektes op de tweede plaats. Alleen al in Portugal leven naar schatting 153 000 mensen met een vorm van dementie en daarvan lijden er ruim 90 000 aan de ziekte van Alzheimer. Verwacht wordt dat deze aantallen in 2020 verdubbeld zullen zijn. Samen met de vergrijzing van de bevolking vormt hetn antwoord van de samenlevingen en de regeringen op dit soort ziektes, die sterk samenhangen met leeftijd, aan het begin van dit millennium een enorme uitdaging. Ik kan daarom niet anders dan ten sterkste mijn steun betuigen aan een initiatief dat van dementie een van de prioriteiten van de EU op het gebied van de gezondheidszorg wil maken, en dring er bij de lidstaten op aan gerichte nationale strategieën en plannen te ontwikkelen inzake de ziekte van Alzheimer. Dat is ook bepleit door de CDS in Portugal, die daarbij voorop loopt en, volledig in overeenstemming met het beleid en de prioriteiten van de EU op het gebied van gezondheidszorg, de Portugese regering gevraagd heeft om een nationaal plan inzake dementie, dat waardige, menselijke en gekwalificeerde hulp en zorg waarborgt voor mensen die lijden aan de ziekte van Alzheimer of andere vormen van dementie.</p>
    </intervention>
    <intervention id="3-357-500" speaker_id="96899" name="José Manuel Fernandes" is_mep="True" mode="written">
      <p sl="pt">Elk jaar krijgen in Europa 1,4 miljoen burgers de een of andere vorm van dementie, wat betekent dat iedere 24 seconden een nieuw geval wordt gediagnosticeerd. In Portugal leven naar schatting 153 000 mensen met een vorm van dementie en daarvan lijden er 90 000 aan de ziekte van Alzheimer. Gelet op de vergrijzing van de bevolking in de EU voorspellen specialisten dat deze aantallen in 2040 verdubbeld zullen zijn.</p>
      <p sl="pt">Gezien deze vergrijzing en gezien het feit dat het aantal werkende personen in verhouding tot het aantal gepensioneerden vermindert, zal dementie naar verwachting een van de grote problemen gaan vormen voor de houdbaarheid van de nationale stelsels voor sociale voorzieningen en gezondheidszorg. Het is daarom van cruciaal belang dat de regeringen nationale plannen en strategieën ontwikkelen inzake de ziekte van Alzheimer, om de sociale en medische gevolgen van dementie te kunnen opvangen, door er zorg voor te dragen dat er voldoende voorzieningen komen en dat er ondersteuning komt voor mensen met dementie en hun families.</p>
      <p sl="pt">Ik ben blij met het voorstel voor een Europees Jaar voor Geestelijke Gezondheid, om het publiek beter bewust te maken van de hersenaandoeningen waarvan de oude dag vergezeld gaat en van de methoden om deze aandoeningen in een vroegtijdig stadium te identificeren, zulks door middel van voorlichtingscampagnes inzake de preventie en de behandeling ervan.</p>
    </intervention>
    <intervention id="3-358-000" speaker_id="96706" name="João Ferreira" is_mep="True" mode="written">
      <p sl="pt">Het is terecht dat de ziekte van Alzheimer en andere vormen van dementie sterk in de aandacht staan en ons grote zorgen baren. Volgens het verslag 2010 van Alzheimer's Disease International lijden momenteel 9,9 miljoen mensen in Europa aan een vorm van dementie, en verwacht wordt dat dit aantal tot 2020 nog sterk zal stijgen. Het tekort aan gezondheidszorgprofessionals die zich met Alzheimerpatiënten bezighouden moet reden zijn tot grote zorg, zeker gezien het feit dat dit tekort in de toekomst zal toenemen als er geen maatregelen genomen worden. Deze maatregelen moeten eruit bestaan dat er voldoende gezondheidszorgprofessionals en maatschappelijk werkers worden opgeleid en dat geschikte zorg gewaarborgd wordt, middels publieke voorzieningen, waarbij de wens van patiënten om indien mogelijk in hun eigen omgeving te blijven wordt gerespecteerd, en kernbeginselen als waardigheid en sociale insluiting, alsmede de autonomie en de mogelijkheid van patiënten met dementie om over hun eigen situatie te beslissen, worden bevorderd. Aangezien de kosten van medicatie bij deze ziekte zeer hoog zijn en door de meeste patiënten niet kunnen worden opgebracht, is het wenselijk dat deze medicijnen voor een groter deel vergoed worden. Het is absoluut essentieel dat het onderzoek op dit terrein gestimuleerd en ontwikkeld wordt, vooral naar preventie, diagnose en behandeling, met als belangrijkste uitgangspunt dat dit een verantwoordelijkheid is van de overheid, zodat geen enkele patiënt belemmeringen ondervindt ten aanzien van gebruik en toegankelijkheid.</p>
    </intervention>
    <intervention id="3-359-000" speaker_id="2125" name="Pat the Cope Gallagher" is_mep="True" mode="written">
      <p sl="ga">Ik sta volledig achter dit project op het gebied van de ziekte van Alzheimer en andere vormen van dementie. Meer dan 44 000 mensen in Ierland en ongeveer 10 miljoen mensen in Europa lijden aan de ziekte van Alzheimer, de belangrijkste oorzaak van dementie.</p>
      <p sl="ga">Alzheimer is een progressieve ziekte, hetgeen betekent dat er met verloop van tijd steeds meer schade ontstaat aan de hersenen. Ook worden de symptomen van de ziekte ernstiger. Omdat de bevolking van Europa vergrijst zal het aantal patiënten helaas naar alle waarschijnlijkheid toenemen. De coördinatie tussen de lidstaten moet verbeterd worden als het gaat om onderzoek naar de voornaamste oorzaak van dementie en de meest effectieve behandeling.</p>
      <p sl="ga">De zorg komt vaak terecht op de schouders van familieleden. In Ierland zorgen 50 000 mensen dagelijks voor dementiepatiënten. Ik wil graag mijn bijzondere waardering uitspreken voor deze thuisverzorgers en de alzheimervereniging van Ierland, die voortreffelijk hulp biedt aan alzheimerpatiënten.</p>
    </intervention>
    <intervention id="3-359-500" speaker_id="28208" name="Nathalie Griesbeck" is_mep="True" mode="written">
      <p sl="fr">Naar schatting lijden in Europa bijna tien miljoen mensen aan dementie, en de meerderheid van hen aan de ziekte van Alzheimer. Dat cijfer zal waarschijnlijk elke twintig jaar verdubbelen. In 2020 kan een op de vier mensen van 65 jaar of ouder de ziekte krijgen. In Frankrijk komen er jaarlijks 160 000 nieuwe gevallen bij. We kunnen daarom wel zeggen dat alle Europeanen vroeg of laat, direct of indirect, te maken krijgen met de problemen die gepaard gaan met de ziekte van Alzheimer en andere vormen van dementie. Daarom sta ik volledig achter dit initiatiefverslag, waarin de Europese Commissie verzocht wordt om de strijd tegen de ziekte van Alzheimer tot een van Europa’s prioriteiten te maken op het gebied van gezondheid. Het is van essentieel belang dat mensen met Alzheimer toegang hebben tot passende gezondheidszorg en, boven alles, moet er een betere Europese samenwerking komen op het gebied van onderzoek (binnen de context van het volgende onderzoekskaderprogramma), preventie, diagnose (met gemeenschappelijke criteria, gemeenschappelijke protocollen, enzovoort) en behandeling. Wij vragen ook om het uitroepen van een Europees Jaar voor Geestelijke Gezondheid, in aanvulling op de Wereld-Alzheimersdag, die naar ik hoop de bewustwording rond dit onderwerp verder zal vergroten.</p>
    </intervention>
    <intervention id="3-360-000" speaker_id="2025" name="Françoise Grossetête" is_mep="True" mode="written">
      <p sl="fr">Als voorzitter van de Europese Alzheimer Alliantie verwelkom ik de maatregelen die worden aanbevolen in dit Europese initiatief, waarin gestreefd wordt naar verbetering van de epidemiologische kennis van de ziekte en coördinatie van bestaand onderzoek. Met steun van Europa zijn gezamenlijke onderzoeksprogramma’s opgezet en ik hoop dat deze programma’s succesvol zullen zijn. In de tussentijd is het van belang om preventie centraal te stellen in elke strategie en onze inspanningen te richten op het verkrijgen van een zo vroeg mogelijke diagnose, zoals benadrukt in het verslag. De lidstaten moeten allemaal zo snel mogelijk actie ondernemen, ook door middel van preventiecampagnes op basis van een ambitieus Europees plan ter bestrijding van de ziekte. Door veranderingen in gedrag en persoonlijkheid worden de personen die door de ziekte zijn getroffen steeds afhankelijker van andere mensen. Degenen die door de ziekte worden getroffen zijn niet alleen de mensen die zelf aan de ziekte lijden, maar ook hun naasten en verzorgers. Verder wil ik hulde brengen aan Alzheimer Europe die, samen met nationale organisaties ter bestrijding van de ziekte, een belangrijke rol speelt bij het helpen van de zieken en hun families.</p>
    </intervention>
    <intervention id="3-361-000" speaker_id="96952" name="Sylvie Guillaume" is_mep="True" mode="written">
      <p sl="fr">Ik heb mijn volledige steun gegeven aan dit initiatiefverslag, dat bedoeld is om de Europese Commissie ertoe aan te zetten om de ziekte van Alzheimer bovenaan haar prioriteitenlijst te zetten op het gebied van gezondheidszorg. We moeten niet alleen de methodes voor een vroegtijdige diagnose aanmoedigen, de middelen ontwikkelen die het mogelijk maken om de symptomen van deze ziekte zo snel mogelijk te onderkennen en ons richten op onderzoek naar neurodegeneratieve ziekten, maar vooral proberen om het dagelijks leven van patiënten en hun families te verbeteren, omdat dit aspect nog te vaak over het hoofd wordt gezien in het overheidsbeleid. Ten slotte moet er bijzondere aandacht worden besteed aan vrouwen, die twee keer zo vaak door deze problematische ziekte worden getroffen als mannen.</p>
    </intervention>
    <intervention id="3-362-000" speaker_id="2338" name="Ian Hudghton" is_mep="True" mode="written">
      <p sl="en">Het verslag-Matias gaat over een probleem dat in onze vergrijzende samenleving steeds belangrijker wordt. In mijn eigen land heeft de Schotse regering dementie tot een nationale prioriteit verheven, en Schotse deskundigheid wordt gebruikt voor onderzoek van internationaal belang. Dit Europees initiatief moet worden verwelkomd als een middel om de inspanningen van de EU tegen dementie beter te coördineren.</p>
    </intervention>
    <intervention id="3-362-500" speaker_id="96693" name="Juozas Imbrasas" is_mep="True" mode="written">
      <p sl="lt">Ik heb voor deze resolutie over een Europees initiatief op het gebied van de ziekte van Alzheimer en andere vormen van dementie gestemd, omdat de basisgedachte ervan een betere coördinatie tussen de lidstaten en een doeltreffender en meer op solidariteit gebaseerde benadering is die gericht is op preventie en op de behandeling van mensen die aan dementie, met name Alzheimer, lijden en op de mensen uit hun omgeving, of dat nu werknemers in de gezondheidszorg, dienstverleners of familieleden zijn. Het is belangrijk en essentieel om vroegtijdige diagnose en een hoge levenskwaliteit te bevorderen, samenwerking tussen de lidstaten te steunen door het uitwisselen van beproefde praktijken en klinische studies, en de rechten en verwachtingen van mensen te eerbiedigen die met deze zware ziekte moeten leven. Dit is een fundamentele stap op weg naar concrete voorstellen voor een onderlinge afstemming van de thans bestaande, verschillende vormen van beleid en voor mogelijke oplossingen voor dit soort aandoeningen, die erop gericht zijn een zo groot mogelijke zorgverlening en gelijke voorwaarden te waarborgen betreffende toegang voor en behandeling van patiënten, ongeacht hun leeftijd, geslacht, inkomen of woonplaats.</p>
    </intervention>
    <intervention id="3-362-875" speaker_id="96816" name="Giovanni La Via" is_mep="True" mode="written">
      <p sl="it">Met de stemming van vandaag over het verslag-Matias heeft het Europees Parlement duidelijk willen maken dat de bestrijding van Alzheimer een gezondheidsprioriteit is in de Unie. Volgens het Wereld-Alzheimerverslag 2009 lijdt 28 procent van de Europese burgers aan de een of andere vorm van dementie en zal dit cijfer waarschijnlijk stijgen, omdat de Europese bevolking aan het vergrijzen is. Ik ben dan ook van mening dat de instellingen deze ziekte niet mogen onderschatten en concrete maatregelen moeten nemen voor de ondersteuning van patiënten en families. Met het oog hierop is het de taak van het Europees Parlement om ervoor te zorgen dat er een beleid komt voor bewustmaking van de publieke opinie en dat de Raad en de Commissie worden verzocht om bij het uitwerken van toekomstige maatregelen op het gebied van de preventieve gezondheidszorg rekening te houden met deze ziekte. Als voorbeeld wil ik, zoals ook in de tekst staat, de opstelling noemen van richtsnoeren voor de uitvoering van vroegtijdige diagnose en de ontwikkeling van instrumenten voor het faciliteren van toegang tot financiering.</p>
    </intervention>
    <intervention id="3-363-000" speaker_id="96823" name="Petru Constantin Luhan" is_mep="True" mode="written">
      <p sl="ro">De aanneming van dit verslag over een Europees initiatief op het gebied van de ziekte van Alzheimer is een belangrijke stap in de strijd tegen deze ziekte, nu 9,9 miljoen personen in Europa aan dementie lijden. De ziekte van Alzheimer komt hierbij het meest voor. Door het aannemen van dit verslag kunnen de lidstaten gecoördineerde maatregelen nemen ter bestrijding van deze ziekte in de Europese Unie. Naar mijn mening is een mogelijke oplossing het gebruikmaken van de middelen voor het vlaggenschipinitiatief 'Innovatie-Unie' van de Europa 2020-strategie en van het 'Europees innovatiepartnerschap voor actief en gezond ouder worden', dat dit voorjaar van start zal gaan.</p>
      <p sl="ro">Gegeven de verwachte dramatische stijging van het aantal Alzheimerpatiënten tegen 2020 is er in de toekomst behoefte om partnerschappen te ontwikkelen tussen publieke instellingen en tussen private en publieke instellingen bij het uitvoeren van onderzoeksprojecten. Daardoor worden faciliteiten, middelen en ervaring in de private en publieke sector gebundeld om de effecten van Alzheimer en andere vormen van dementie te bestrijden.</p>
    </intervention>
    <intervention id="3-364-000" speaker_id="96791" name="Elżbieta Katarzyna Łukacijewska" is_mep="True" mode="written">
      <p sl="pl">Het onder de aandacht brengen van het probleem van dementie en werk maken van een actieve voorlichtingscampagne zijn twee van de meest efficiënte manieren om de Europese burgers bewust te maken van het groeiende aantal gevallen van dementie bij ouderen. Er dient bijzondere aandacht te worden besteed aan de ziekte van Alzheimer omdat deze aandoening een steeds groter probleem wordt, niet alleen in de EU, maar ook in de rest van de wereld. Volgens specialisten neemt het aantal patiënten met Alzheimer voortdurend toe. De Europese bevolking vergrijst. We moeten dit probleem openlijk bespreken en moeten ook naar oplossingen zoeken. We dienen in eerste instantie de aandacht te vestigen op het belang van preventie. Daarom heb ik mijn steun verleend aan het verslag van mevrouw Matias over een Europees initiatief op het gebied van de ziekte van Alzheimer en andere vormen van dementie.</p>
    </intervention>
    <intervention id="3-365-000" speaker_id="1403" name="David Martin" is_mep="True" mode="written">
      <p sl="en">Ik heb mijn steun gegeven aan dit initiatiefverslag, dat het antwoord is van het Parlement op de mededeling van de Commissie over een Europees initiatief op het gebied van de ziekte van Alzheimer en andere vormen van dementie.</p>
      <p sl="en">De belangrijkste doelstellingen van dit initiatief zijn: bevordering van een vroegtijdige diagnose en van de levenskwaliteit, verbetering van de epidemiologische kennis van de ziekte en coördinatie van bestaand onderzoek, steun voor de solidariteit tussen de lidstaten door het uitwisselen van beproefde praktijken, en, tot slot, eerbiediging van de rechten van mensen die aan een vorm van dementie lijden.</p>
      <p sl="en">Dit zijn allemaal goede voorstellen, omdat ik van mening ben dat in een Europese strategie inzake dementie meer nadruk moet worden gelegd op de sociale aspecten van het leven van personen die aan dementie lijden en de personen die voor hen zorgen, terwijl onderzoek op het gebied van preventie en vroegtijdige diagnose verder moet worden ondersteund.</p>
    </intervention>
    <intervention id="3-366-000" speaker_id="96813" name="Barbara Matera" is_mep="True" mode="written">
      <p sl="it">In het Alzheimerverslag 2009 staan alarmerende gegevens: ongeveer 35,6 miljoen mensen op de wereld lijden aan de een of andere vorm van dementie. Deze raming wordt ook voortdurend naar boven bijgesteld, vooral in Europa, waar de gemiddelde leeftijd van de bevolking snel stijgt.</p>
      <p sl="it">Daarom is het belangrijk tussen de lidstaten een netwerk voor het delen van statistische gegevens en een platform voor de coördinatie van de onderzoeksinspanningen naar de oorzaken, preventie en de behandeling van Alzheimer op te richten. Omdat vroegtijdige diagnose kan helpen bij het in de hand houden van de kosten voor volksgezondheid in Europa, moeten de uitwisseling van informatie en de financiële investeringen op dit gebied in de EU aanzienlijk worden versterkt en moet beleid worden ontwikkeld waarmee gerichte preventie kan worden aangemoedigd.</p>
      <p sl="it">Ik wil bovendien onderstrepen dat zowel bij medisch onderzoek als bij het gezondheids- en sociaal beleid rekening gehouden dient te worden met de specifieke behoeften van vrouwen, onder wie de ziekte twee keer zo veel voorkomt en die een onevenredig groot deel van de zorgverleners uitmaken. De ziekte van Alzheimer is een belangrijke uitdaging voor de Europese samenlevingen en alleen via gemeenschappelijke inspanningen kunnen wij het hoofd bieden aan de sociale en gezondheidsgevolgen van dementie en de aan neurodegeneratieve ziekten lijdende personen en hun families diensten en ondersteuning bieden.</p>
    </intervention>
    <intervention id="3-366-500" speaker_id="96978" name="Nuno Melo" is_mep="True" mode="written">
      <p sl="pt">Mijn partij, de CDS/PP, is in Portugal altijd een fervent voorstander geweest van een nationaal dementieplan, om te zorgen dat mensen die aan dit soort ziektes lijden door gekwalificeerd personeel verzorgd worden, op een waardige en menselijke manier. Ik kan dit initiatief van de EU dan ook slechts steunen, dat bedoeld is om de strijd tegen dementie tot een van de prioriteiten van de EU te maken. Dit is noodzakelijk vanwege het grote aantal EU-burgers dat aan de ziekte van Alzheimer en andere vormen van dementie lijdt. Voor het welslagen van de behandeling van dit type aandoeningen, en om te zorgen dat mensen die hieraan lijden zoveel mogelijk kwaliteit van leven hebben, is het van groot belang dat met de behandeling in een vroegtijdig stadium begonnen wordt.</p>
    </intervention>
    <intervention id="3-367-000" speaker_id="28255" name="Andreas Mölzer" is_mep="True" mode="written">
      <p sl="de">Alzheimer is een verraderlijke ziekte waar we ondanks uitgebreid onderzoek nog geen effectieve medicijnen voor hebben. Het is niet waarschijnlijk dat we op korte termijn een geneesmiddel vinden voor deze ziekte en de gevolgen daarvan, zoals een toenemend geheugenverlies en het verlies van andere hogere hersenfuncties, die uiteindelijk leiden tot een staat van volledige afhankelijkheid van anderen. Behandeling in een vroeg stadium is derhalve des te meer van belang. Een belangrijke maatregel is onder andere de bevolking informeren over preventie, maar ook over een vroegtijdige diagnose en vertraging van de ontwikkeling van de ziekte. Vele huisartsen en specialisten beginnen klaarblijkelijk te laat met medicatie tegen dementie om hun budget niet te overschrijden, en dat werkt contraproductief. Volgens medische deskundigen kan door behandeling met de juiste medicijnen de noodzaak tot plaatsing in een duur verzorgingstehuis met een jaar worden uitgesteld.</p>
      <p sl="de">Het is belangrijk dat we in dit verband evenmin vergeten dat de familieleden die Alzheimerpatiënten verzorgen, gebukt gaan onder een grote lichamelijk en geestelijke belasting, hetgeen in circa een derde van de gevallen leidt tot depressies, burn-out en soortgelijke problemen. Wij proberen op EU-niveau het lijden van Alzheimerpatiënten te verlichten. Daarom heb ik voor het verslag-Matias gestemd.</p>
    </intervention>
    <intervention id="3-368-000" speaker_id="1073" name="Cristiana Muscardini" is_mep="True" mode="written">
      <p sl="it">Ik ben voor het verslag van mevrouw Matias, daar in Europa nauwe samenwerking en coördinatie tussen de lidstaten gegarandeerd moeten worden. De ziekte van Alzheimer, die momenteel 6 miljoen Europese burgers treft, vereist namelijk een efficiënt, op preventie en behandeling gericht antwoord.</p>
      <p sl="it">Zonder Europese ondersteuning van de nationale inspanningen, niet alleen bij preventie en behandeling maar ook bij de coördinatie van de voor onderzoek bestemde middelen, bij de verspreiding van goede praktijken en bij een adequate financiering van de farmaceutische industrie voor haar onderzoek naar efficiënte geneesmiddelen, kunnen wij de personen die het slachtoffer zijn van ziekten die ook in affectief en sociaal opzicht sterk invaliderend zijn, geen autonomie en waardigheid verlenen.</p>
    </intervention>
    <intervention id="3-368-500" speaker_id="97197" name="Alfredo Pallone" is_mep="True" mode="written">
      <p sl="it">Mijn besluit om voor het verslag over Alzheimer te stemmen vloeit voort uit de wens de huidige Europese strategie voor bestrijding van deze ziekte te verbeteren. De toenemende vergrijzing van de Europese bevolking betekent dat het aantal door neurodegeneratieve ziekten getroffen personen aanzienlijk toeneemt. In 50 procent van de gevallen gaat het om Alzheimer. Daarom is dit verslag een stap vooruit in de strijd tegen deze ernstige ziekte. Wat preventie betreft zijn mijns inziens vroegtijdige diagnose en de verzameling van epidemiologische gegevens van fundamenteel belang. Bovendien is het noodzakelijk een aantal lacunes op te vullen wat betreft zowel de beroepsopleiding van verzorgend personeel als de ondersteuning van de families via voorlichting van de publieke opinie over wat leven met dementie betekent.</p>
    </intervention>
    <intervention id="3-369-000" speaker_id="96900" name="Georgios Papanikolaou" is_mep="True" mode="written">
      <p sl="el">Ik heb vóór het verslag over een Europees initiatief op het gebied van de ziekte van Alzheimer gestemd. Dit draagt namelijk bij aan de verbetering van de levenskwaliteit van patiënten en familieleden en aan de vermindering van de ongelijkheid tussen de lidstaten op het gebied van preventie, toegang tot behandeling en verstrekking van adequate diensten aan patiënten met dementie. In Europa lijden 1,4 miljoen mensen aan de een of andere vorm van dementie, terwijl meer dan 8 miljoen Europeanen in de leeftijd van 30 tot 99 jaar lijden aan neurodegeneratieve ziekten, van wie de helft aan Alzheimer. Dit cijfer zal echter naar verwachting elke twintig jaar verdubbelen. Met dit verslag wordt de verbetering van de bestaande situatie beoogd. Daarin staat namelijk dat het fundamentele doel is vroegtijdige diagnose en preventie te bevorderen en te zorgen voor een betere levenskwaliteit van patiënten, solidariteit en gemeenschappelijke inspanningen van de lidstaten, gaande van onderzoek tot medische verzorging, en meer waardigheid van patiënten gedurende hun hele behandeling.</p>
    </intervention>
    <intervention id="3-369-500" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Ik heb voor de ontwerpresolutie van het Europees Parlement gestemd over een Europees initiatief op het gebied van de ziekte van Alzheimer en andere vormen van dementie. Ik deel enkele van de zorgen uit het verslag van mijn collega mevrouw Matias en ik sta achter het verzoek aan de Raad om dementie tot een gezondheidsprioriteit van de EU te verklaren.</p>
      <p sl="pt">Een brede aanpak is belangrijk. De grensoverschrijdende coördinatie is binnen de EU vrij gering, wat leidt tot fragmentatie en een beperkte uitwisseling van kennis en beste methodes tussen de lidstaten, terwijl het onderzoek naar de ziekte van Alzheimer in Europa achterloopt bij het onderzoek naar andere veelvoorkomende ziekten.</p>
      <p sl="pt">Gelet op deze feiten, die duidelijk uit het verslag naar voren komen, moeten er niet alleen gerichte nationale strategieën en plannen inzake de ziekte van Alzheimer worden ontwikkeld, die onontbeerlijk zijn, maar moet er ook een Europees instrument komen waarmee effectieve coördinatie van het Europese onderzoek op dit gebied bevorderd wordt. Ik ben ervan overtuigd dat dit de beste manier is om te waarborgen dat overal in Europa tegelijkertijd gezondheidszorg wordt geboden die gebaseerd is op de beste methodes. Op deze manier kunnen de verschillen in aanpak in Europa en het bestaan van ongelijke voorwaarden voor de toegang tot zorg en behandeling van de ziekte bestreden worden.</p>
    </intervention>
    <intervention id="3-370-000" speaker_id="36392" name="Aldo Patriciello" is_mep="True" mode="written">
      <p sl="it">De cijfers over de ziekte van Alzheimer en over andere vormen van dementie zijn zeer zorgwekkend. Zo krijgen elk jaar 1,4 miljoen mensen in de EU de een of andere vorm van dementie en wordt elke 24 seconden een nieuw geval gediagnosticeerd.</p>
      <p sl="it">Één op de twintig 65-plussers heeft Alzheimer en naar schatting lijden 8 miljoen Europeanen aan dit soort ziekten. Dit vooropgesteld is het noodzakelijk op Europees vlak te zorgen voor coördinatie van de nationale beleidsvormen. De gefragmenteerde maatregelen, de uiteenlopende benaderingen in Europa en de ongelijke voorwaarden voor toegang en behandeling van de ziekte zijn voldoende redenen om het op vier hoofddoelstellingen afgestemd initiatief te rechtvaardigen. Deze doelstellingen zijn: bevordering van vroegtijdige diagnose, verbetering van de epidemiologische kennis van de ziekte, bevordering van de solidariteit tussen de lidstaten en eerbiediging van de rechten van mensen met de een of andere vorm van dementie.</p>
      <p sl="it">Momenteel is er geen therapie voor de ziekte van Alzheimer en daarom is het van fundamenteel belang om de niet-farmacologische benaderingen te verbeteren en de behandelingen te bevorderen die bijdragen tot een groter welzijn van de betrokkenen. In het licht hiervan ben ik absoluut vóór een betere coördinatie tussen de lidstaten en vóór een efficiëntere respons om dementie te kunnen voorkomen.</p>
    </intervention>
    <intervention id="3-371-000" speaker_id="38595" name="Rovana Plumb" is_mep="True" mode="written">
      <p sl="ro">Dit verslag is een fundamentele stap richting een Europese strategie op dit gebied, gebaseerd op vier basisdoelstellingen - bevordering van een vroegtijdige diagnose en van de levenskwaliteit; verbetering van de epidemiologische kennis van de ziekte en coördinatie van bestaand onderzoek; steun voor de solidariteit tussen de lidstaten door het uitwisselen van beproefde praktijken; en, tot slot, eerbiediging van de rechten van mensen die aan een vorm van dementie lijden en hun verzorgenden. Elk jaar krijgen 1,4 miljoen burgers in Europa de een of andere vorm van dementie. Iedere 24 seconden wordt een nieuw geval gediagnosticeerd. Bijna een op de twintig 65-plussers en een op de vijf 80-plussers lijdt aan dementie. Naar schatting 8 miljoen mensen tussen 30 en 99 jaar lijden aan neurodegeneratieve aandoeningen (de ziekte van Alzheimer is verantwoordelijk voor meer dan de helft van deze gevallen) en wetenschappers gaan ervan uit dat dit aantal elke 20 jaar kan verdubbelen. Aangezien er ongelijkheden bestaan op het vlak van de toegang tot diagnose en behandeling, niet alleen tussen landen maar ook in landen, moeten nationale actieplannen worden opgesteld die een op solidariteit gebaseerde benadering bieden die gericht is op preventie en op de behandeling van mensen die aan dementie, met name Alzheimer, lijden en op de mensen uit hun omgeving, of dat nu werknemers in de gezondheidszorg, dienstverleners of familieleden zijn.</p>
    </intervention>
    <intervention id="3-371-250" speaker_id="96903" name="Paulo Rangel" is_mep="True" mode="written">
      <p sl="pt">Naar schatting 9,9 miljoen mensen in Europa lijden aan vormen van dementie, en de ziekte van Alzheimer is verantwoordelijk voor de grote meerderheid van deze gevallen. Neurodegeneratieve ziekten vormen een van de hoofdoorzaken van handicap en afhankelijkheid bij oudere mensen, en het aantal personen dat aan een vorm van dementie lijdt zal vermoedelijk in 2020 verdubbeld zijn.</p>
      <p sl="pt">Ik moet dan ook onderstrepen hoe belangrijk dit verslag is: het vestigt er de aandacht op dat de lidstaten en de EU hun samenwerking en de coördinatie van innovatieve en multidisciplinaire onderzoeksinspanningen naar de oorzaken, preventie en de behandeling van Alzheimer moeten opvoeren en dat de uitwisseling van informatie en de financiële investeringen op dit gebied derhalve aanzienlijk moeten worden uitgebreid. Verder onderstreep ik de nadruk die gelegd wordt op het belang van vroegtijdige diagnose, de opleiding van professionals, steun voor de families en voorlichtingscampagnes, alles om te zorgen dat deze patiënten gebruik kunnen maken van gezondheidszorg die gebaseerd is op de beste methodes.</p>
    </intervention>
    <intervention id="3-371-500" speaker_id="97022" name="Robert Rochefort" is_mep="True" mode="written">
      <p sl="fr">Iedere 24 seconden wordt een geval van iemand met een neurodegeneratieve ziekte gediagnosticeerd in de Europese Unie. Bijna een op de twintig 65-plussers en een op de vijf 80-plussers lijdt aan dementie. De ziekte van Alzheimer is verantwoordelijk voor meer dan de helft van deze gevallen. In totaal zijn dat meer dan acht miljoen Europeanen tussen 30 tot 99 jaar en wetenschappers gaan ervan uit dat dit aantal elke twintig jaar kan verdubbelen. De Europese Unie moet initiatieven nemen om ervoor te zorgen dat aan de stijging van het aantal mensen dat door deze ziekten wordt getroffen, in de komende decennia een halt kan worden toegeroepen. Ik heb mijn steun gegeven aan de resolutie van het Europees Parlement, waarin aan de lidstaten wordt verzocht om maatregelen te treffen die het mogelijk maken om de ontwikkeling van de ziekte bij degenen die eraan lijden te vertragen – zoals het aanmoedigen van een gezonde levensstijl en het beschikbaar stellen van medicatie aan alle zieken –, om op hun hele grondgebied gespecialiseerde centra op te richten en voor passende medische apparatuur te zorgen, en om strategische actieplannen op te stellen voor onderzoek op dit gebied.</p>
    </intervention>
    <intervention id="3-372-000" speaker_id="28409" name="Raül Romeva i Rueda" is_mep="True" mode="written">
      <p sl="en">We hebben dit voorstel gesteund, onder andere omdat de Raad hierin wordt verzocht dementie tot een gezondheidsprioriteit van de EU te verklaren en er bij de lidstaten op wordt aangedrongen om nationale plannen en strategieën te ontwikkelen voor de beschikbaarstelling van diensten en steun voor het opvangen van de sociale en medische consequenties van dementie en ter ondersteuning van mensen met dementie en hun families, zoals in een aantal lidstaten reeds gebeurt, in het bijzonder in Frankrijk, waar het plan "Alzheimer en aanverwante ziekten", dat in 2008 van start ging, op nationaal niveau structuur heeft aangebracht in de medisch-sociale zorgverlening en in het klinisch en fundamenteel onderzoek naar deze ziekte.</p>
    </intervention>
    <intervention id="3-373-000" speaker_id="96819" name="Licia Ronzulli" is_mep="True" mode="written">
      <p sl="it">De gemiddelde leeftijd van de Europese bevolking stijgt voortdurend en daardoor worden leeftijdgerelateerde problemen, en in het bijzonder dementie, steeds belangrijker.</p>
      <p sl="it">Naar schatting hebben meer den 35 miljoen mensen in de wereld de een of andere vorm van dementie, en dit cijfer zal zich waarschijnlijk elke twintig jaar verdubbelen. In Europa lijden 9,9 miljoen mensen aan dementie, van wie velen de ziekte van Alzheimer hebben.</p>
      <p sl="it">Een studie van Alzheimer's Disease International toont aan dat de jaarlijkse kosten in de EU-landen ongeveer 24 000 euro per patiënt bedragen, hetgeen betekent dat de totale kosten tot ongeveer 161 miljard euro oplopen. In de komende decennia zal dementie een van de belangrijkste uitdagingen zijn voor de duurzaamheid van onze nationale gezondheidsstelsels.</p>
      <p sl="it">Uit de gegevens over het aantal betrokkenen blijkt dat het noodzakelijk is diensten en ondersteuning te verlenen aan door dementie getroffen mensen en met name ook aan hun families, die de belangrijkste bron van ondersteuning en zorg zijn. Een voorbeeld daarvan is het plan "Alzheimer en aanverwante ziekten", dat reeds in diverse lidstaten ten uitvoer wordt gelegd. Het gemeenschappelijk doel moet zijn een betere bewustwording van het publiek ten aanzien van ouderdomsziekten te bevorderen en de Wereld-Alzheimer Dag, die op 21 september werd gevierd, aan te vullen met voorlichtingscampagnes over preventie van dergelijke ziekten en over behandeling van hersenaandoeningen.</p>
    </intervention>
    <intervention id="3-374-000" speaker_id="96789" name="Joanna Senyszyn" is_mep="True" mode="written">
      <p sl="pl">Ik heb mijn steun gegeven aan het verslag over een Europees initiatief op het gebied van de ziekte van Alzheimer en andere vormen van dementie. Het Europees Parlement heeft onlangs een debat gevoerd over kwesties in verband met ouderen in de context van de economische crisis, de vereisten van de arbeidsmarkt en het vergroten van de werkgelegenheid. Uit statistische gegevens over het aantal gediagnosticeerde gevallen van dementie blijkt hoe ernstig dit probleem is. Elk jaar krijgen 1,4 miljoen burgers in Europa de een of andere vorm van dementie. Naar schatting lijden 10 miljoen mensen aan deze aandoening. In Polen lijden meer dan tweehonderdduizend personen aan de ziekte van Alzheimer. Neurodegeneratieve ziekten zijn een van de voornaamste oorzaken voor afhankelijkheid van ouderen. Dit probleem zal nog groter worden vanwege de steeds hogere levensverwachting.</p>
      <p sl="pl">De ziekte van Alzheimer is een grote economische uitdaging voor alle samenlevingen. Uit het in 2010 gepubliceerde Wereld-Alzheimerverslag blijkt dat de totale kosten in verband met de ziekte van Alzheimer en andere vormen van dementie wereldwijd 600 miljard dollar per jaar bedragen. Wij hebben behoefte aan een gemeenschappelijke Europese strategie ter bestrijding van dementie. Wij moeten preventieve maatregelen ontwikkelen om de ziekte van Alzheimer te voorkomen of, anders gezegd, om een gezonde levensstijl te bevorderen. Dit betekent dat we ervoor zorgen dat mensen lichamelijk en geestelijk actief blijven, dat ze zich betrokken voelen bij de maatschappij en aandacht besteden aan gezonde voeding. Mantelzorgers zouden voldoende financiële en psychologische steun moeten krijgen. In het kader van een Europese strategie ter bestrijding van de ziekte van Alzheimer zou bijzondere aandacht moeten worden besteed aan de behoeften van vrouwen, bij wie dementie twee keer zo veel voorkomt en die bovendien de meerderheid uitmaken van de zorgverleners van personen die aan deze ziekte lijden.</p>
    </intervention>
    <intervention id="3-375-000" speaker_id="4751" name="Bart Staes" is_mep="True" mode="written">
      <p sl="nl">Ik heb dit initiatiefverslag over Alzheimer met volle overtuiging goedgekeurd. Het bevat een zeer goed overzicht van de maatregelen die op dit gebied genomen moeten worden. Op de in de Commissie volksgezondheid goedgekeurde tekst werden geen amendementen ingediend en dat geeft aan dat deze aanbevelingen breed gedragen worden. Ik wil bovendien ook vragen aandacht te besteden aan de groeiende praktijken voor dementievriendelijke gemeenten in landen als Duitsland, België of Schotland. Verder moet ook worden ingegaan op het effect van de beeldvorming op de evolutie van de ziekte. Een al te negatieve beeldvorming beÏnvloedt vaak de ziekte in negatieve zin. Dat bleek uit een door het Belgisch voorzitterschap gehouden conferentie eind vorig jaar. Ook die opmerkingen moeten in het beleid worden meegenomen!</p>
    </intervention>
    <intervention id="3-375-500" speaker_id="96855" name="Csanád Szegedi" is_mep="True" mode="written">
      <p sl="nl">Ik ben het eens met het verslag dat het belangrijk is om verschillende methodes met betrekking tot de behandeling van ziektes aan elkaar te koppelen. In Europa komen er elk jaar 1,4 miljoen mensen met dementie bij, en daarom zijn het stellen van een vroege diagnose en preventie bij uitstek belangrijk. Ook is betere coördinatie tussen de lidstaten onontbeerlijk. Wat betreft de toegankelijkheid van behandelingen steun ik ook het streven naar een zo groot mogelijke dekking en gelijke voorwaarden voor patiënten, ongeacht hun leeftijd, geslacht, financiële situatie of woonplaats.</p>
    </intervention>
    <intervention id="3-376-000" speaker_id="28221" name="Thomas Ulmer" is_mep="True" mode="written">
      <p sl="de">Ik heb voor het verslag gestemd, dat een bijzonder indrukwekkende en gedetailleerde beschrijving bevat van de problemen, wensen en behoeften van Alzheimerpatiënten en degenen die hen verzorgen, en waarin wij worden opgeroepen om gezamenlijk actie te ondernemen. Op dit moment wordt slechts 1 op de 15 Europese burgers ouder dan 65 jaar getroffen door dementie, maar dit cijfer zal de komende decennia stijgen. Dit betekent dat ons een grote uitdaging te wachten staat.</p>
    </intervention>
    <intervention id="3-377-000" speaker_id="96918" name="Derek Vaughan" is_mep="True" mode="written">
      <p sl="en">Ik steun dit initiatief op het gebied van de ziekte van Alzheimer en andere vormen van dementie. De verwachting is dat dementie de komende jaren een van de grootste uitdagingen op het gebied van de gezondheidszorg zal worden, en samenwerking tussen de lidstaten om de preventie, de diagnosticering en de zorg te verbeteren is van levensbelang. In het verslag wordt gevraagd het publiek ervan bewust te maken wat het betekent om te leven met dementie en wordt gewezen op de noodzaak om de symptomen van de ziekte van Alzheimer op tijd te herkennen. Dit zal eraan bijdragen dat een vroegtijdige diagnose mogelijk wordt en dat de toegang tot behandelingen wordt verbeterd. Behalve dat het welzijn van de personen die aan dementie lijden moet worden beschermd, is het ook belangrijk om meer aandacht te besteden aan de zorgverleners, die het emotioneel en financieel vaak moeilijk hebben. De ontwikkeling van actieplannen om de dagelijkse situatie van zorgverleners te verbeteren is een andere stap op weg naar verbetering van de levens van personen die aan de ziekte van Alzheimer of dementie lijden.</p>
    </intervention>
    <intervention id="3-377-500" speaker_id="96774" name="Jarosław Leszek Wałęsa" is_mep="True" mode="written">
      <p sl="pl">Tijdens deze plenaire vergadering is er over de resolutie van het Europees Parlement over een Europees initiatief op het gebied van de ziekte van Alzheimer en andere vormen van dementie gestemd. Ik heb voor deze resolutie gestemd, omdat dit document een zeer belangrijke stap is op weg naar concrete voorstellen om de bestaande vormen van beleid en nieuwe behandelwijzen voor dit soort ziekten op elkaar af te stemmen. Op dit moment zijn neurodegeneratieve aandoeningen een van de belangrijkste oorzaken voor afhankelijkheid van ouderen en het aantal mensen dat door deze ziekten wordt getroffen, zal naar verwachting aanzienlijk stijgen. Dit feit wordt nog belangrijker als gelet wordt op de stijging van de gemiddelde levensverwachting en de daling van de verhouding tussen actieven en gepensioneerden. Gelet op het voorgaande is het van vitaal belang dat preventie centraal wordt gesteld in elke strategie en dat gestreefd wordt naar een zo vroeg mogelijke diagnose. Als vertegenwoordiger van de burgers van de Europese Unie voel ik me medeverantwoordelijk om ervoor te zorgen dat de EU alles in het werk stelt om het hierboven genoemde probleem aan te pakken.</p>
    </intervention>
    <intervention id="3-378-000" speaker_id="97016" name="Angelika Werthmann" is_mep="True" mode="written">
      <p sl="de">Als gevolg van de snelle toename van het aantal mensen met Alzheimer en andere vormen van dementie moet de EU snel in actie komen, hetgeen onder meer wil zeggen dat er meer aandacht voor een vroegtijdige diagnose en preventie moet komen. Dat betekent dat mensen die een groter risico lopen bijvoorbeeld in een vroeg stadium moeten worden getest en dat er gerichte voorlichtingscampagnes moeten komen om familieleden te helpen het verschil tussen normale ouderdomsverschijnselen en dementie te herkennen. De lidstaten moeten beproefde praktijken met elkaar uitwisselen en daar zowel wetenschappers als zorgwerkers in betrekken. Het alarmerende aantal mensen dat aan deze ziekte lijdt en de daaruit voortvloeiende kosten voor de afzonderlijke lidstaten maken preventie dringend noodzakelijk, en wel in de vorm van gezonde voeding en vertraging van de ontwikkeling van de ziekte. In het verslag wordt eveneens gewezen op het bieden van praktische en psychologische steun aan de families van patiënten. Het is aangetoond dat een patiënt die thuis wordt verzorgd drie verzorgers nodig heeft, die doorgaans moeten stoppen met werken. Ten slotte wordt in het verslag gewezen op het belang van waarborging van de waardigheid van mensen met Alzheimer. Dat kan worden bereikt door een voorlichtingsprogramma, waarmee al op scholen moet worden begonnen.</p>
    </intervention>
    <intervention id="3-379-500" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Ik heb voor de ontwerpresolutie gestemd over het gebrek aan follow-up door de Commissie in een mededingingszaak en de schadelijke gevolgen hiervan voor het desbetreffende bedrijf. Ik zou de aandacht willen vestigen op het feit dat de Commissie in haar antwoord aan de Commissie verzoekschriften niet afdoende heeft geantwoord op de vragen van de indiener en de commissieleden en onvoldoende is ingegaan op de problemen die de Commissie juridische zaken in haar advies heeft aangekaart. Daarom moet de Commissie worden verzocht meteen de nodige stappen te ondernemen om de nog hangende procedure die in 1997 is ingeleid in het kader van de vrijwaringsclausule van artikel 8 van richtlijn 93/42/EEG af te ronden. Bovendien moet de Commissie met spoed reageren op de legitieme wensen van de indiener, die al 13 jaar in deze onduldbare situatie verkeert en ten gevolge daarvan aanzienlijke inkomstenderving heeft geleden, en het nodige doen opdat de indiener zijn rechten kan doen gelden.</p>
    </intervention>
    <intervention id="3-380-000" speaker_id="96977" name="Diogo Feio" is_mep="True" mode="written">
      <p sl="pt">Door deze zaak, die al meer dan tien jaar duurt, heeft het betreffende bedrijf aanzienlijke inkomstenderving geleden, omdat het nog steeds geen definitief antwoord van de Commissie heeft gekregen aangaande zijn geschil met de Duitse autoriteiten. Het is van essentieel belang dat alle medische hulpmiddelen die in de Unie op de markt gebracht worden, in het belang van de consument voldoen aan de communautaire normen en aan de veiligheidseisen. De Commissie dient de maatregelen te nemen die nodig zijn om deze zaak af te ronden, in het belang van de tijdige afhandeling van geschillen.</p>
    </intervention>
    <intervention id="3-380-500" speaker_id="96899" name="José Manuel Fernandes" is_mep="True" mode="written">
      <p sl="pt">Het gaat in deze zaak om een astma-inhalator, die sinds 1996 op de markt is. De Duitse autoriteiten hebben hun bezorgdheid geuit over de veiligheid van het product en de Commissie met het oog op een vrijwaringsprocedure van de zaak in kennis gesteld. De Commissie heeft de fabrikant echter niet geraadpleegd en nooit een uitspraak gedaan, en als gevolg hiervan is deze kwestie nog steeds in behandeling en heeft de indiener geen wettelijke mogelijkheden tot verhaal. De fabrikant heeft het product in 2003 onder een nieuwe naam in de handel gebracht en de regering van Opper-Beieren heeft in 2005 het product overeenkomstig de Duitse wet inzake medische hulpmiddelen uit de handel laten nemen zonder de Commissie hiervan op de hoogte te stellen. De fabrikant heeft de Commissie in kennis gesteld van het tweede verkoopverbod, met als doel de inleiding van een inbreukprocedure tegen Duitsland, maar de Commissie beweert dat er onvoldoende bewijzen waren dat de inhalator voldeed aan de essentiële vereisten van de richtlijn en heeft beslist dat de veiligheid van het product niet opnieuw moest worden getest.</p>
      <p sl="pt">Ik heb voor deze resolutie gestemd, omdat ik vind dat de Commissie met spoed dient te reageren op de legitieme wensen van de indiener en het nodige dient te doen opdat de indiener zijn rechten kan doen gelden.</p>
    </intervention>
    <intervention id="3-381-000" speaker_id="96772" name="Peter Jahr" is_mep="True" mode="written">
      <p sl="de">Ik ben verheugd dat het Parlement vandaag een resolutie over het verzoekschrift van de heer Klein heeft aangenomen. De Commissie verzoekschriften houdt zich nu al geruime tijd met deze zaak bezig. In de jaren negentig vond de heer Klein een inhalator voor astmapatiënten uit, waartegen tweemaal een omstreden verkoopverbod werd uitgevaardigd. Zonder in detail te willen treden, ben ik ervan overtuigd dat het eerste verkoopverbod op de inhalator in 1996 niet geheel rechtmatig was. De omstandigheden die tot het verbod hebben geleid, moeten op zijn minst met een kritisch oog worden bekeken. De Commissie was feitelijk verplicht om de mededingingszaak af te ronden, zodat de getroffen partij de mogelijkheid zou krijgen in beroep te gaan. Tot op heden is de procedure echter nog niet afgesloten. Over de rechtsgrondslag en de legitimiteit van het tweede verbod valt zonder meer te twisten. Hoe dan ook lijkt er ook in dit geval sprake te zijn van een schending van de communautaire wetgeving. Als gevolg daarvan is de heer Klein het slachtoffer van ernstige rechtsweigering en dat moet worden rechtgezet. Het is belangrijk dat de Commissie spoedig een oplossing vindt om dit probleem eindelijk op te lossen.</p>
    </intervention>
    <intervention id="3-381-500" speaker_id="96816" name="Giovanni La Via" is_mep="True" mode="written">
      <p sl="it">Ik heb gestemd vóór de ontwerpresolutie over het verzoekschrift, omdat gezegd moet worden dat Europa en meer specifiek het Europees Parlement als rechtstreeks gekozen instelling altijd aan de zijde van de burgers moet staan. De vandaag aangenomen resolutie is gebaseerd op verzoekschrift 0473/2008, dat werd ingediend door Christoph Klein, Duitse nationaliteit, over het gebrek aan follow-up door de Commissie in een mededingingszaak betreffende het uit de handel halen van een astma-inhalator. In dergelijke gevallen moeten wij in eerste instantie als Europese burgers en daarna als Europees afgevaardigden ons vergewissen van de mogelijkheid beschermingsmechanismen in werking te stellen indien een van de Europese instellingen de bepalingen van het Verdrag niet naleeft. Dit is kort gezegd de reden waarom ik vóór heb gestemd. Ik wil daar echter nog aan toevoegen dat ik hoop dat de Commissie haar gedrag zal corrigeren of tenminste terzake doende antwoorden zal geven op het vraagstuk van het uit de handel halen van astma-inhalatoren, opdat er duidelijkheid komt in hetgeen gebeurd is.</p>
    </intervention>
    <intervention id="3-382-000" speaker_id="1403" name="David Martin" is_mep="True" mode="written">
      <p sl="en">Dit verslag laat zien hoe waardevol het werk van de Commissie verzoekschriften van het Parlement is. Hiermee geven we antwoord op de legitieme klacht van een Duitse burger over astma-inhalatoren. In de resolutie wordt de Commissie verzocht met spoed te reageren op de legitieme wensen van de indiener, die al 13 jaar in deze onduldbare situatie verkeert en ten gevolge daarvan aanzienlijke inkomstenderving heeft geleden, en het nodige te doen opdat de indiener zijn rechten kan doen gelden.</p>
    </intervention>
    <intervention id="3-382-500" speaker_id="96978" name="Nuno Melo" is_mep="True" mode="written">
      <p sl="pt">Dit soort geschillen is schadelijk voor alle betrokkenen: voor het bedrijf vanwege de financiële kosten die hieruit voortvloeien en voor de Europese instellingen vanwege het negatieve beeld dat er uit ontstaat in verband met de uiterst langzame afhandeling van deze procedure. Ik vind tien jaar veel te lang om een geschil af te handelen en de Commissie moet met spoed een oplossing vinden in het belang van alle betrokkenen. Tegelijkertijd moet ik echter benadrukken dat het uitermate belangrijk is dat alle medische hulpmiddelen die in de EU op de markt gebracht worden, voldoen aan de communautaire normen op het gebied van veiligheid.</p>
    </intervention>
    <intervention id="3-383-000" speaker_id="28255" name="Andreas Mölzer" is_mep="True" mode="written">
      <p sl="de">In Richtlijn 93/42/EEG van de Raad van 14 juni 1993 betreffende medische hulpmiddelen wordt nauwkeurig beschreven aan welke eisen een hulpmiddel moet voldoen, ten eerste om te worden toegelaten en ten tweede om op de markt te mogen blijven. Als een product een CE-keurmerk heeft, voldoet het aan deze vereisten. Het is de verantwoordelijkheid van de lidstaten om controles op onrechtmatig gebruik van het CE-keurmerk door te voeren en producten eventueel weer uit de handel te halen. De betreffende instantie is verplicht om de Commissie onmiddellijk over de getroffen maatregelen te informeren. Ik heb mij van stemming onthouden, aangezien de Commissie mijns inziens niet hoeft op te treden in dit geval.</p>
    </intervention>
    <intervention id="3-383-500" speaker_id="96903" name="Paulo Rangel" is_mep="True" mode="written">
      <p sl="pt">Ik heb voor deze resolutie gestemd, waarin de Commissie, naar aanleiding van een verzoekschrift dat is ingediend door een burger met de Duitse nationaliteit, inzake het op de markt brengen van astma-inhalatoren, wordt verzocht de nodige stappen te ondernemen om de procedure af te ronden die zich, betreurenswaardig genoeg, al 13 jaar voortsleept, ten gevolge waarvan het bedrijf aanzienlijke inkomstenderving heeft geleden.</p>
    </intervention>
    <intervention id="3-384-000" speaker_id="28409" name="Raül Romeva i Rueda" is_mep="True" mode="written">
      <p sl="en">Met de aanneming van deze resolutie:</p>
      <p sl="en">1. is het Parlement van oordeel dat de Commissie in haar antwoord aan de Commissie verzoekschriften niet afdoende heeft geantwoord op de vragen van de indiener en de commissieleden en onvoldoende is ingegaan op de problemen die de Commissie juridische zaken in haar advies heeft aangekaart;</p>
      <p sl="en">2. verzoekt het Parlement de Commissie meteen de nodige stappen te ondernemen om de nog hangende procedure die in 1997 is ingeleid in het kader van de vrijwaringsclausule van artikel 8 van richtlijn 93/42/EEG af te ronden;</p>
      <p sl="en">3. verzoekt het Parlement de Commissie met spoed te reageren op de legitieme wensen van de indiener, die al 13 jaar in deze onduldbare situatie verkeert en ten gevolge daarvan aanzienlijke inkomstenderving heeft geleden, en het nodige te doen opdat de indiener zijn rechten kan doen gelden.</p>
    </intervention>
    <intervention id="3-385-000" speaker_id="96819" name="Licia Ronzulli" is_mep="True" mode="written">
      <p sl="it">Astma-aanvallen veroorzaken plotselinge ademhalingsmoeilijkheden die soms uren kunnen duren.</p>
      <p sl="it">In Duitsland is eerst in 1997 en daarna in 2005 de verkoop van bepaalde astma-inhalatoren verboden. De Europese Commissie moest zich uitspreken over de gerechtvaardigheid van deze verboden, maar heeft dat nooit gedaan, waardoor zij haar plicht om de procedure inzake de vrijwaringsclausule op grond van Richtlijn 93/42/EEG te eerbiedigen heeft verzuimd.</p>
      <p sl="it">Dit is een zeer ernstig verzuim, dat er zelfs nog erger op wordt door het feit dat volgens betrouwbare ramingen de uit de handel gehaalde inhalatoren de levenskwaliteit van ongeveer 30 miljoen astmapatiënten hadden moeten verbeteren.</p>
      <p sl="it">In haar mondelinge vraag verzoekt mevrouw Mazzoni de Europese Commissie om te antwoorden op de niet-eerbiediging van de vrijwaringsclausule overeenkomstig artikel 8 van Richtlijn 93/42/EEG. In artikel 8 staat namelijk dat de Commissie indien zij een uitspraak moet doen over nationale wetgevende maatregelen op gezondheidsgebied, zo spoedig mogelijk de belanghebbende partijen raadpleegt en deze informeert over het al dan niet gerechtvaardigd zijn van de betrokken nationale maatregelen. Zoals ook het Hof van Justitie in zijn arrest heeft gesteld, moet nu een onderzoekscommissie worden ingesteld om na te gaan welke verantwoordelijkheden de Commissie heeft.</p>
    </intervention>
    <intervention id="3-387-000" speaker_id="28276" name="Laima Liucija Andrikienė" is_mep="True" mode="written">
      <p sl="lt">Ik heb voor deze resolutie over de situatie in Haïti een jaar na de aardbeving gestemd, waarin het Europees Parlement zich nogmaals solidair verklaart met de slachtoffers van de aardbeving en de cholera op Haïti. Ik sta achter de oproep aan de internationale gemeenschap, met inbegrip van de EU, om zich op lange termijn krachtig te engageren met het oog op de nakoming van alle beloften die op de internationale donorconferentie in New York zijn gedaan. Het is belangrijk om onmiddellijk in actie te komen en de humanitaire hulpverlening aan de bevolking van Haïti te coördineren, aangezien nog steeds meer dan een miljoen Haïtianen ondergebracht zijn in provisorische kampen, die tijdelijk hadden moeten zijn. Mensenrechtenorganisaties wijzen op de "verschrikkelijke" levensomstandigheden in die kampen en op de "risico's van verkrachting en seksueel geweld" waaraan de vrouwen blootstaan.</p>
      <p sl="lt">Op de lange termijn bezien is het echter duidelijk dat de humanitairehulpverleners niet de zwaktes van de Haïtiaanse staat kunnen en mogen blijven ondervangen of als vervanger van laatstgenoemde kunnen blijven optreden, en dat het urgent is eindelijk in te grijpen in de ontwikkeling op de lange termijn, met name ten aanzien van gezondheidszorg, drinkwater en riolering. Op politiek niveau moet onmiddellijk actie worden ondernomen om de capaciteit van de Haïtiaanse staat op te bouwen om democratie en goed bestuur te laten functioneren, die onontbeerlijk zijn voor de wederopbouw van het land, en om toe te zien op de participatie van het maatschappelijk middenveld en de bevolking van Haïti.</p>
    </intervention>
    <intervention id="3-387-500" speaker_id="96680" name="Zigmantas Balčytis" is_mep="True" mode="written">
      <p sl="lt">Ik heb deze resolutie gesteund, waarin een balans wordt gemaakt van de situatie in Haïti een jaar na de aardbeving. De situatie in het land is nog steeds erg onoverzichtelijk en chaotisch, de wederopbouwinspanningen komen maar moeilijk van de grond, miljoenen mensen lijden honger en de aardbeving heeft enorme gevolgen voor meer dan 800 000 kinderen, die zijn blootgesteld aan de risico's van geweld, seksueel misbruik, mensenhandel en uitbuiting. De situatie in het land werd nog verergerd door de huidige politieke crisis naar aanleiding van de uitslag van de parlements- en presidentsverkiezingen. Hoewel de internationale gemeenschap doeltreffend op de tragedie in Haïti heeft gereageerd en zowel financiële als humanitaire hulp heeft toegewezen, is tot dusver slechts een klein deel van de toegezegde som van 10 miljard dollar uitbetaald. De cholera-epidemie die het land in haar greep houdt, heeft het onvermogen van de Haïtiaanse staat om adequaat op de situatie te reageren en ook de beperkingen van het systeem van internationale steun aangetoond. De aanhoudende politieke onrust belemmert de pogingen om met de wederopbouw te beginnen en de slachtoffers te helpen, waardoor de situatie verergert. De Europese Unie moet als voornaamste donor een voortrekkersrol bij de coördinatie van de wederopbouw vervullen en ervoor zorgen dat de hulp bij de meest behoeftigen terechtkomt.</p>
    </intervention>
    <intervention id="3-388-000" speaker_id="39722" name="Sebastian Valentin Bodu" is_mep="True" mode="written">
      <p sl="ro">De situatie in Haïti is zeer ernstig geworden, terwijl alle inspanningen van de internationale gemeenschap niet geholpen hebben om de situatie in het land te verbeteren, dat verwoest is door burgeroorlog en natuurrampen en nu wordt getroffen door een cholera-epidemie. De verwoestende aardbeving van vorig jaar heeft Haïti onder de aandacht van het wereldwijde publiek gebracht. Ondanks de gezamenlijke inspanningen die zijn meegevoerd op een golf van krachtige emoties is de situatie er niet beter op geworden. Daarom is het belangrijkste aspect van de resolutie van het Europees Parlement waarschijnlijk de oproep aan de VN om het mandaat van Minustah te herzien in verband met de epidemie en de spanningen vanwege de recente verkiezingen, waarvoor felle strijd is geleverd en waarbij de juistheid van het resultaat ernstig in twijfel wordt getrokken door de internationale gemeenschap. De arme bevolking van deze kleine staat is in feit de grote verliezer bij al deze problemen.</p>
      <p sl="ro">Het is van groot belang dat de VN de leiding houdt bij de coördinatie van alle burger- en militaire operaties, met het doel om de veiligheid te herstellen en humanitaire hulp te verlenen en om wederopbouw en ontwikkeling te realiseren. De gehele internationale gemeenschap en met name de Europese Unie moeten hun bijdragen aan de wederopbouw van Haïti zo hoog mogelijk op hun eigen agenda zetten, voordat het voor de bevolking te laat is.</p>
    </intervention>
    <intervention id="3-388-500" speaker_id="96867" name="Maria Da Graça Carvalho" is_mep="True" mode="written">
      <p sl="pt">Ik ben verheugd over de sterke mobilisatie van de internationale gemeenschap na de verwoestende aardbeving in Haïti en over de daadwerkelijke politieke wil om de wederopbouw van Haïti te steunen, en in het bijzonder over het feit dat de Commissie en de lidstaten samen een bedrag van 1,2 miljard euro hebben toegezegd, waarvan 460 miljoen voor niet-humanitaire steun van de Commissie.</p>
      <p sl="pt">Ik betreur echter de omvang van de ramp in Haïti, waarvan de gevolgen een jaar na de aardbeving nog steeds goed zichtbaar zijn. De situatie op het gebied van de veiligheid, gezondheid, volksgezondheid en woningnood is nog steeds uitermate zorgwekkend en het is van essentieel belang om onverwijld de capaciteit van de Haïtiaanse staat te herstellen om democratie en goed bestuur te laten functioneren, die onontbeerlijk zijn voor de wederopbouw van het land, en om toe te zien op de participatie van het maatschappelijk middenveld en de bevolking van Haïti. Het blijft van essentieel belang om dit land te helpen zich te herstellen van deze aardbeving, maar ook is het van belang dat de internationale gemeenschap deze gelegenheid aangrijpt om de problemen van de economische, sociale en politieke onevenwichtigheden te helpen oplossen.</p>
    </intervention>
    <intervention id="3-389-000" speaker_id="1892" name="Carlos Coelho" is_mep="True" mode="written">
      <p sl="pt">De gevolgen van de ramp in Haïti zijn, een jaar na dato, nog verschrikkelijk en de situatie is in menselijk, economisch en sociaal opzicht chaotisch. Ik betreur het te moeten vaststellen dat er van wederopbouw vrijwel geen sprake is, dat de hoeveelheid opgeruimd puin nauwelijks noemenswaardig is, dat er sprake is van extreme armoede en wijdverspreid geweld, terwijl de cholera-epidemie zich uitbreidt en vrouwen in de vluchtelingenkampen verkracht worden.</p>
      <p sl="pt">Er moet iets gedaan worden aan deze status quo! De internationale gemeenschap moet, in goede afstemming met de regering van Haïti, duidelijke toezeggingen doen voor de lange termijn, de gedane beloften nakomen en alles doen wat in haar macht ligt om de bevolking van Haïti te beschermen. Ik dring er bij de Europese Commissie op aan met spoed maatregelen te treffen om de ruim 800 000 kinderen te beschermen die geconfronteerd worden met geweld, seksueel misbruik, kinderarbeid en mensenhandel.</p>
      <p sl="pt">Verder vind ik het van groot belang om de plaatselijke voedselproductie en voedselzekerheid op te nemen in de inspanningen voor de wederopbouw in Haïti middels de ontwikkeling van een plattelandsinfrastructuur en de steun aan kleine boeren. Ik wil mijn waardering uitspreken voor het werk van de humanitaire organisaties in het gebied, maar ook voel ik mij genoopt het feit te veroordelen dat de tijdelijke commissie voor de wederopbouw van Haïti er niet in geslaagd is de duizenden humanitaire organisaties en donoren van middelen voor de wederopbouw te coördineren.</p>
    </intervention>
    <intervention id="3-389-500" speaker_id="95281" name="Vasilica Viorica Dăncilă" is_mep="True" mode="written">
      <p sl="ro">Na de ramp die hen heeft getroffen en veel slachtoffers en materiële schade heeft veroorzaakt, is het belangrijk voor de bewoners van Haïti dat de Europese Unie solidariteit met hen betuigt. Ik ben daarom verheugd over het besluit van Europa om financiële hulp van ongeveer 1,2 miljard euro toe te zeggen voor de wederopbouw van dit land en over het voorstel van de hoge vertegenwoordiger voor buitenlandse zaken, Catherine Ashton, om een economisch plan uit te werken voor de komende tien jaar, dat zich naast de wederopbouw van het land richt op ontwikkeling en groei in de regio. Het is een belangrijk besluit, vooral omdat de EU een van de grootste donoren is aan dit land in het Caribisch gebied. Ik denk echter dat EU-fondsen verdeeld moeten worden volgens de criteria die ook in de lidstaten worden toegepast of volgens speciale programma's voor zowel het herbouwen van huizen, scholen, wegen en andere onderdelen van de infrastructuur, als het verlenen van microkredieten, die een impuls geven aan ontwikkeling en aan microprojecten voor het economische herstel, vergelijkbaar met het model dat momenteel in de EU wordt gebruikt voor micro-ondernemingen. In de nasleep van de Tweede Wereldoorlog hebben de Verenigde Staten het Marshallplan ingevoerd, dat een essentiële bijdrage leverde aan de wederopbouw van West-Europa. Europa kan nu op haar beurt een vergelijkbaar programma opzetten voor Haïti.</p>
    </intervention>
    <intervention id="3-389-750" speaker_id="96973" name="Mário David" is_mep="True" mode="written">
      <p sl="pt">De verschrikkelijke aardbeving die Haïti een jaar gelden getroffen heeft, heeft ons allemaal geschokt en heeft een stroom van hulp op gang gebracht, waarbij op grote schaal logistieke, personele, financiële en humanitaire middelen zijn vrijgemaakt.</p>
      <p sl="pt">Een jaar na dato moest de situatie in het gebied opnieuw beoordeeld worden, zeker gezien het feit dat Haïti niet langer volop in de belangstelling van de media staat. In de voorgestelde resolutie wordt de stand van zaken opgemaakt en worden wegen en oplossingen aangereikt voor de enorme en ernstige problemen waar de bevolking dagelijks mee te kampen heeft. De manier waarop dat gedaan wordt is mijns inziens goed, hoewel ik ook vind dat er meer nadruk had kunnen worden gelegd op het meer betrekken van de lokale gemeenschappen en organisaties bij de distributie en bij het zoeken naar oplossingen voor de toekomst.</p>
      <p sl="pt">Ik onderschrijf echter de grote nadruk die gelegd wordt op "engagement op lange termijn" en op het zoeken naar oplossingen om "eens en voor altijd de fundamentele oorzaken van de armoede in Haïti aan te pakken", en het verzoek aan de EU en de lidstaten om "de plaatselijke voedselproductie en voedselzekerheid op te nemen in de inspanningen voor de wederopbouw in Haïti middels de ontwikkeling van een plattelandsinfrastructuur en de steun aan kleine boeren".</p>
      <p sl="pt">Ik hoop verder dat er snel een definitieve oplossing gevonden zal worden voor de geïmproviseerde opvangkampen, waar zo’n miljoen mensen onder bijna onmenselijke omstandigheden moeten leven.</p>
    </intervention>
    <intervention id="3-390-000" speaker_id="96977" name="Diogo Feio" is_mep="True" mode="written">
      <p sl="pt">Iets meer dan een jaar geleden werd de wereld opgeschrikt door de gevolgen van de aardbeving die Haïti verwoestte, aan meer dan 200 000 mensen het leven kostte en een afschuwelijk spoor van vernieling naliet. De internationale gemeenschap is de slachtoffers op dat moment te hulp geschoten en de internationale instellingen, de publieke opinie en de media sloten zich hierbij aan. Helaas is de internationale aandacht inmiddels op andere zaken gevestigd en daarom is het de taak van het Europees Parlement om de aandacht hiervoor te blijven vragen en de stand van zaken op te maken. Een jaar na dato moet geconstateerd worden dat er niets wezenlijk veranderd is en dat het land, dat al in grote problemen verkeerde en dat ten gevolge van de natuurramp volledig instortte, er tot dusverre niet in geslaagd is zich te herstellen. Afgaande op de beschikbare data wijzen alle indicatoren in dezelfde richting: dat het erop lijkt dat er niets snel, efficiënt of competent gebeurd is. Nog steeds zijn meer dan een miljoen mensen dakloos. De internationale gemeenschap mag dit land niet in de steek laten en toestaan dat het een van de mislukte staten wordt.</p>
    </intervention>
    <intervention id="3-390-500" speaker_id="96899" name="José Manuel Fernandes" is_mep="True" mode="written">
      <p sl="pt">Een jaar na de aardbeving verkeert Haïti nog steeds in chaos. De noodtoestand heerst nog steeds in het land en met de wederopbouw is nog amper een begin gemaakt. Ik spreek mijn waardering uit voor het werk dat in het gebied geleverd is door humanitaire organisaties, bij het verzorgen van de gewonden, het uitdelen van drinkwater en de voedseldistributie. Ik benadruk echter dat de wederopbouw een taak van de regering van Haïti is, zeker gezien het feit dat politieke stabiliteit de belangrijkste factor is voor de wederopbouw van het land. Ik pleit er dan ook voor dat de Haïtiaanse regering de voornemens in het nationale plan voor wederopbouw handhaaft en uitvoert met betrekking tot de versterking van het staatsgezag, een effectiever lokaal bestuur en de capaciteitsopbouw van de lokale en nationale overheid.</p>
    </intervention>
    <intervention id="3-391-000" speaker_id="96706" name="João Ferreira" is_mep="True" mode="written">
      <p sl="pt">De realiteit in het gebied laat zien wat de resolutie probeert te verhullen, namelijk dat het de grootste zorg van de VS was − en de EU heeft zich daarbij aangesloten − dat het zijn politieke inmenging wilde kunnen veiligstellen en voortzetten om zijn economische en geostrategische overheersing van Haïti te waarborgen, en dat daarbij het menselijke drama dat zich al tientallen jaren onder de Haïtianen voltrekt, volkomen genegeerd wordt. Nadat de VS Haïti, via de IMF en de Wereldbank, een structureel bezuinigingsbeleid had opgelegd, dat de economie volledig ontwricht heeft en rampzalige sociale gevolgen heeft gehad, reageerde de VS op de aardbeving van vorig jaar met een militaire invasie. Daar kwam onlangs nog een cholera-epidemie bij, waarvan nu duidelijk is dat deze veroorzaakt is door soldaten van de VN-missie in Haïti, de Minustah, hoewel deze elke verantwoordelijkheid afwijst. De meerderheid van het Parlement zegt hier niets over. Ook wordt er niets gezegd over de landen die echte solidariteit hebben betoond met Haïti: Cuba en de Alianza Bolivariana para los Pueblos de América Latina (ALBA). Cuba heeft artsen en gespecialiseerd personeel gestuurd die, tot op heden, meer dan 50 000 mensen hebben behandeld tegen cholera, en met de hulp van de Haïtiaanse autoriteiten is men er inmiddels in geslaagd de meest afgelegen gebieden te bereiken, waardoor geen enkele burger verstoken is gebleven van hulp tegen cholera en er duizenden levens gered zijn.</p>
    </intervention>
    <intervention id="3-392-000" speaker_id="2125" name="Pat the Cope Gallagher" is_mep="True" mode="written">
      <p sl="ga">De aardbeving en de cholera-epidemie die erop volgde waren een totale ramp voor de mensen van Haïti. Ik doe een dringend verzoek aan de internationale gemeenschap, met inbegrip van de Europese Unie, om alle toezeggingen die vorig jaar tijdens de internationale donorconferentie in New York zijn gedaan na te komen en zonder uitstel geld te geven aan het volk van Haïti en de betrokken ngo's.</p>
    </intervention>
    <intervention id="3-393-000" speaker_id="96952" name="Sylvie Guillaume" is_mep="True" mode="written">
      <p sl="fr">De situatie in Haïti blijft zeer verontrustend. De inspanningen die zijn verricht door vele hulpverleners, wier moedige inzet onze bewondering verdient, zijn gestuit om het onvermogen van de zittende machthebbers om de kans op een burgeroorlog die het eiland bedreigt te verkleinen. We moeten aandringen op de volledige toepassing van de Europese consensus over humanitaire hulp (voor gecoördineerde en geïntegreerde actie om het gezamenlijke antwoord op humanitaire rampen te verbeteren) en het feit benadrukken dat de beloftes die zijn gedaan tijdens de internationale donorconferentie op 31 maart jongstleden, in het bijzonder voor de wederopbouw van Haïti, in daden moeten worden omgezet en meer moeten zijn dan alleen woorden.</p>
    </intervention>
    <intervention id="3-394-000" speaker_id="96881" name="Elie Hoarau" is_mep="True" mode="written">
      <p sl="fr">Ik heb geen stem uitgebracht tijdens de stemming over de compromisresolutie tussen de fracties van het Europees Parlement over Haïti. Dat deed ik omdat er in deze resolutie (die wel goed onderlegd is) geen enkele duurzame oplossing wordt geboden om ervoor te zorgen dat Haïti echt uit de crisis komt. Bovendien worden er niet genoeg vragen gesteld over de daadwerkelijke betaling van de door de Europese Unie toegezegde hulp.</p>
      <p sl="fr">De Haïtianen hebben echte ontwikkelingshulp nodig, en dat zou als prioriteit gegarandeerd moeten worden door middel van de internationale inzet van teams uit de sector bouw en openbare werken en van geschikt materiaal, zodat ze een actieve bijdrage kunnen leveren aan de dringende wederopbouw van de openbare en particuliere gebouwen in het land, te beginnen bij de armste wijken, steden en dorpen. De Haïtianen hebben ook behoefte aan goede medische hulpverlening, in eerste instantie om de cholera-epidemie zo snel mogelijk onder controle te krijgen en vervolgens om deze helemaal uit te bannen. Artsen, medicijnen en medische hulp moeten zo spoedig mogelijk en op grote schaal worden ingezet.</p>
    </intervention>
    <intervention id="3-394-500" speaker_id="96693" name="Juozas Imbrasas" is_mep="True" mode="written">
      <p sl="lt">Ik heb voor deze resolutie over de situatie in Haïti gestemd omdat het Europees Parlement zich daarin nogmaals solidair verklaart met de slachtoffers van de aardbeving en de cholera op Haïti. Ik sta achter de oproep aan de internationale gemeenschap, met inbegrip van de EU, om zich op lange termijn krachtig te in te zetten om alle haar beloften na te komen, aangezien thans meer dan een miljoen mensen ondergebracht zijn in provisorische kampen, die tijdelijk hadden moeten zijn en mensenrechtenorganisaties berichten over "verschrikkelijke" levensomstandigheden in die kampen en "risico's van verkrachting en seksueel geweld" waaraan de vrouwen blootstaan. Momenteel beschikken de mensen niet over genoeg voedsel, terwijl 80 procent van de Haïtiaanse bevolking in wanhopige armoede leeft. Het is van essentieel belang dat de mensen toegang krijgen tot gezondheidszorg, drinkwater en sanitaire voorzieningen. Er moeten maatregelen worden getroffen om de ontwikkeling in Haïti op lange termijn te waarborgen. Daarom ben ik het ermee eens dat de EU en de lidstaten de hoogste prioriteit moeten blijven geven aan het herstel en de wederopbouw van Haïti en dat het tijd is om Haïti te helpen een economisch en politiek sterk en onafhankelijk land te worden. De internationale gemeenschap moet de gelegenheid te baat nemen om eens en voor altijd de fundamentele oorzaken van de armoede in Haïti weg te nemen.</p>
    </intervention>
    <intervention id="3-394-750" speaker_id="96816" name="Giovanni La Via" is_mep="True" mode="written">
      <p sl="it">Op 12 januari 2010 werd Haïti getroffen door een zware aardbeving, waardoor ongeveer 222 750 mensen het leven verloren en bijna 2 miljoen mensen dakloos werden. Tien maanden na deze ramp werd het eiland getroffen door een cholera-epidemie, die tot nu toe 3 333 doden heeft veroorzaakt. Zoals uit deze tragische cijfers blijkt is de situatie allesbehalve gemakkelijk. Daar komt bij dat weliswaar in november verkiezingen zijn gehouden, maar dat er sterke verdenkingen waren van verkiezingsfraude en het land daardoor nog steeds geen regering heeft. Met onze stemming van vandaag vragen wij de Europese Unie om samen te werken met de instellingen van Haïti opdat regels en bepalingen worden uitgevaardigd waarmee het land geholpen kan worden om de financiële hulp die het het afgelopen jaar heeft ontvangen, beter te benutten en daarbij vooral de beginselen van democratie en rechtmatigheid in acht te nemen. Kort samengevat willen wij met deze resolutie bereiken dat het belang onderstreept wordt van de relatie tussen noodhulp, wederopbouw en ontwikkeling en bevordering van een beleid van nauwe samenwerking met de lokale regering.</p>
    </intervention>
    <intervention id="3-395-000" speaker_id="1403" name="David Martin" is_mep="True" mode="written">
      <p sl="en">Ik heb voor deze resolutie gestemd, waarin de inspanningen en het werk van de humanitaire organisaties (Rode Kruis, ngo's, Verenigde Naties) en de lidstaten worden geprezen, en wordt onderstreept dat de niet-zichtbare gevolgen van de humanitaire inspanningen onder de aandacht moeten worden gebracht en dat aan de situatie het hoofd kon worden geboden met name door de verzorging van de gewonden, het aanvoeren van drinkwater en voedsel, alsmede het verlenen van provisorisch onderdak.</p>
      <p sl="en">In de resolutie wordt echter ook vastgesteld dat de cholera-epidemie het vrijwel totale onvermogen van de Haïtiaanse staat ten aanzien van een makkelijk te voorkomen en te genezen ziekte aan het licht heeft gebracht, alsmede de beperkingen van het systeem van internationale steun in een land waar enorm veel humanitaire hulpverleners op de been zijn (12 000 ngo's); wordt onderstreept dat de humanitaire hulpverleners niet de zwaktes van de Haïtiaanse staat kunnen en mogen blijven ondervangen of als vervanger van laatstgenoemde kunnen blijven optreden, en dat het urgent is eindelijk in te grijpen in de ontwikkeling op de lange termijn, met name ten aanzien van de toegang tot gezondheidszorg, drinkwater en riolering.</p>
      <p sl="en">In de resolutie wordt ook het feit verwelkomd dat de Commissie en de lidstaten tijdens de internationale donorconferentie voor de wederopbouw van Haïti samen een bedrag van 1,2 miljard euro hebben toegezegd, waarvan 460 miljoen voor niet-humanitaire steun van de Commissie.</p>
    </intervention>
    <intervention id="3-395-500" speaker_id="96978" name="Nuno Melo" is_mep="True" mode="written">
      <p sl="pt">Het is iets meer dan een jaar geleden dat de ramp in Haïti plaatsvond, waarbij meer dan 200 000 mensen het leven lieten en waardoor meer dan 3 miljoen Haïtianen getroffen zijn. Volgens mensenrechtenorganisaties leven er nog steeds een miljoen mensen onder onmenselijke omstandigheden in de provisorische vluchtelingenkampen. De internationale gemeenschap, waaronder de EU, heeft een jaar geleden een enorme inspanning geleverd om Haïti te helpen en te voorkomen dat deze natuurramp de gevolgen zou krijgen die we nu zien. We moeten onze aandacht daarom nu opnieuw op deze mensen richten, die verschrikkelijk lijden, met name de meest kwetsbaren onder hen, zoals vrouwen en kinderen. We moeten de handen ineenslaan om het normale leven in dit door natuurrampen geteisterde land te herstellen.</p>
    </intervention>
    <intervention id="3-396-000" speaker_id="28255" name="Andreas Mölzer" is_mep="True" mode="written">
      <p sl="de">Een jaar na de desastreuze aardbeving in Haïti is de situatie in het land op geen enkele wijze verbeterd. De cholera-epidemie heeft de situatie in feite zelfs ernstig verslechterd, ondanks alle humanitaire en economische hulp aan het land. Nog altijd ligt de hoofdstad Port-au-Prince bedolven onder tonnen puin en de bewoners beschikken slechts over schoppen en kruiwagens om het puin weg te ruimen. Terwijl duizenden mensen nog steeds dakloos zijn en de kinderhandel welig tiert, heerst in het land, dat door een dictator wordt geregeerd, nog steeds politieke chaos. Ik heb voor de ontwerpresolutie gestemd, omdat de inwoners van Haïti eindelijk geholpen moeten worden en de westerse wereld haar verantwoordelijkheden op zich moet nemen.</p>
    </intervention>
    <intervention id="3-396-500" speaker_id="96783" name="Wojciech Michał Olejniczak" is_mep="True" mode="written">
      <p sl="pl">Op 12 januari was het precies een jaar geleden dat Haïti werd getroffen door een aardbeving met verwoestende gevolgen. Bij deze natuurramp kwamen 222 750 personen om het leven en ongeveer 1,7 miljoen mensen werden gedwongen om hun huizen te verlaten. In verband met deze tragische gebeurtenissen heeft het Europees Parlement op 19 januari een resolutie aangenomen over de situatie in Haïti een jaar na de aardbeving. Ondanks de inspanningen van een groot aantal internationale organisaties en de internationale hulp voor de wederopbouw van het land is de rust in Haïti nog steeds niet weergekeerd. Het land bevindt zich in een diepe crisis. Tien maanden na de aardbeving brak op het eiland een cholera-epidemie uit. Bovendien wordt de geldigheid van de presidents- en parlementsverkiezingen in twijfel getrokken door internationale waarnemers. Gezien de huidige situatie in het land roept het Europees Parlement de Europese Unie en de hele internationale gemeenschap op om blijk te geven van solidariteit met het eiland en om werk te maken van nauwere samenwerking met de Haïtiaanse autoriteiten. Het Parlement is eveneens van mening dat maatregelen die gericht zijn op de wederopbouw van het land pas mogen worden doorgevoerd na overleg met de bewoners van het eiland. Het is erg belangrijk dat het Parlement ook de aandacht vestigt op de wijze waarop steun moet worden verstrekt aan Haïti. Dat moet in de vorm van donaties gebeuren en niet door middel van leningen, aangezien we het land op die manier met schulden opzadelen. Tot slot wil ik mijn solidariteit betuigen met Haïti. Ik hoop ten zeerste dat de acties met het oog op de wederopbouw van het land in goede banen worden geleid.</p>
    </intervention>
    <intervention id="3-396-750" speaker_id="97197" name="Alfredo Pallone" is_mep="True" mode="written">
      <p sl="it">Een jaar na de verschrikkelijke aardbeving in Haïti, een van de meest verwoestende aardbevingen in de geschiedenis van de mensheid, zijn de diepe sporen van de ramp nog steeds zichtbaar. Het is haast niet te geloven, maar enkele maanden na de verschrikkelijke aardbeving werd het land getroffen door een orkaan die een cholera-epidemie veroorzaakte, waardoor de toch al ingewikkelde politieke crisis nog verergerde. Ik heb besloten vóór de resolutie te stemmen, omdat het eerst en vooral noodzakelijk is in het geweer te komen en acties uit te voeren die ervoor zorgen dat het land alle hulp krijgt die het nodig heeft om aanvaardbare levensomstandigheden te herstellen. De huidige civiele en politieke spanningen leveren alleen maar nog meer zorgen op, omdat daardoor hinderpalen worden opgeworpen voor de humanitaire hulpverlening van de EU en het tempo van de wederopbouw wordt vertraagd. Daarom geloof ik dat het de plicht is van de Europese instellingen om zoveel mogelijk hulp te verlenen en ten minste te waarborgen dat de van alles verstoken bevolking wordt voorzien van huisvesting, medische hulp, voedsel en sociale basisdiensten. Alleen met onze hulp zal dit volk geleidelijk aan weer een normaal leven kunnen leiden.</p>
    </intervention>
    <intervention id="3-397-000" speaker_id="96900" name="Georgios Papanikolaou" is_mep="True" mode="written">
      <p sl="el">Ik heb vóór de gezamenlijke resolutie over de situatie in Haïti een jaar na de aardbeving: humanitaire hulp en wederopbouw gestemd. In de resolutietekst wordt de klemtoon gelegd op de vraagstukken met betrekking tot de bescherming van de mensenrechten en de menselijke waardigheid. Hierin wordt eraan herinnerd dat er momenteel in Haïti niet alleen sprake is van armoede en van een gevoel van onveiligheid onder de burgers (60 procent van de bevolking leeft op het platteland en 80 procent leeft in absolute armoede), maar dat er ook grote zorgen zijn over de situatie van de meest kwetsbare personen, die zijn blootgesteld aan geweld, seksuele mishandeling, mensenhandel en uitbuiting of in de steek worden gelaten. Met deze resolutie verzoekt het Europees Parlement de Commissie om een stap verder te zetten en zich niet te beperken tot een eenvoudige vaststelling van deze gevallen, maar op praktische wijze bij te dragen aan het proces voor de instelling van een stelsel voor sociale bescherming in Haïti.</p>
    </intervention>
    <intervention id="3-397-500" speaker_id="96903" name="Paulo Rangel" is_mep="True" mode="written">
      <p sl="pt">Een jaar na de aardbeving is de situatie in Haïti nog steeds chaotisch. Er heerst nog steeds de noodtoestand en een groot deel van de bevolking leeft in extreme armoede. De internationale gemeenschap, met inbegrip van de EU, moet zich engageren voor de lange termijn, met het oog op de nakoming van alle beloften die zijn gedaan voor de hulp bij de wederopbouw van Haïti en de verbetering van de leefomstandigheden van de Haïtiaanse bevolking.</p>
    </intervention>
    <intervention id="3-398-000" speaker_id="28409" name="Raül Romeva i Rueda" is_mep="True" mode="written">
      <p sl="en">Haïti is opnieuw een dringende kwestie. In deze resolutie verklaren we ons nogmaals solidair met de slachtoffers van de aardbeving en de cholera-epidemie op Haïti en leggen er de nadruk op dat de Haïtiaanse bevolking en het Haïtiaans maatschappelijk middenveld inspraak en inbreng in het wederopbouwproces moeten krijgen. We benadrukken dat een krachtig engagement op lange termijn van de internationale gemeenschap, met inbegrip van de EU, nodig is met het oog op de nakoming van alle beloften die op de internationale donorconferentie in New York zijn gedaan, en dat de toegezegde middelen onmiddellijk ter beschikking moeten worden gesteld. We beklemtonen voorts dat alle Europese humanitaire hulp en steun voor wederopbouw wordt verstrekt in de vorm van giften, in plaats van leningen die weer tot schulden leiden.</p>
    </intervention>
    <intervention id="3-399-000" speaker_id="96819" name="Licia Ronzulli" is_mep="True" mode="written">
      <p sl="it">Van de twee rampen die onze planeet in 2010 hebben getroffen heeft de aardbeving op Haïti de moeilijkst te helen wonden achtergelaten.</p>
      <p sl="it">Een jaar is verstreken sinds de op een na ergste aardbeving van de geschiedenis van de mensheid plaatsvond, maar de sporen van de ramp zijn helaas nog op een pijnlijke manier zichtbaar. Meer dan een miljoen mensen, van wie de helft kinderen, leeft in provisorische kampen en een cholera-epidemie heeft afgelopen oktober meer dan 4 000 doden veroorzaakt. Er is nog steeds een gebrek aan voedsel, toegang tot drinkwater, gezondheidsdiensten en scholen. Van de 500 miljard dollar door regeringen en particulieren toegezegde steun is maar heel weinig aangekomen: slechts 6 miljard, en de rest is nooit hard gemaakt.</p>
      <p sl="it">De aanneming van deze gezamenlijke resolutie is een belangrijke stap vooruit in de gezamenlijke aanpak van de toekomstige uitdagingen. Als de natuur vernietigt bouwt de mens weer op. Deze woorden moeten ons ertoe aanzetten om onze inspanningen steeds verder op te voeren.</p>
    </intervention>
    <intervention id="3-400-500" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Ik heb voor deze resolutie van het Europees Parlement gestemd, omdat ik hoop dat het parlement van de Republiek Litouwen de politieke wil zal opbrengen om de voorgestelde wet te verwerpen, die zou indruisen tegen de mensenrechten en de fundamentele vrijheden. Ik hoop dat een eind wordt gemaakt aan alle vormen van discriminatie, ook aan discriminatie op grond van seksuele geaardheid. Dit wetsontwerp is nog niet aangenomen door het parlement van de Republiek Litouwen, zodat het Europees Parlement een waarschuwing wil afgeven dat de Europese Unie bezorgd is over dergelijke wetsvoorstellen die een schending van de mensenrechten vormen en burgers discrimineren. Bovendien zijn de voorgestelde wijzigingen in het wetboek van administratieve overtredingen van de Republiek Litouwen in strijd met artikel 25 van de grondwet van de Republiek Litouwen, dat bepaalt dat "mensen niet mag worden belet informatie en ideeën te zoeken, te ontvangen en over te brengen", en artikel 29, dat bepaalt dat "alle mensen gelijk zijn voor de wet, het gerecht en andere staatsinstellingen en –ambtenaren". De regering van Litouwen heeft een negatief advies uitgebracht over het voorstel dat in het Litouwse parlement wordt bediscussieerd, omdat het in strijd is met het internationale recht, het recht van de Unie en de nationale wetgeving. Bovendien heeft de mensenrechtencommissie van het Litouwse parlement haar conclusies over deze voorgestelde wijzigingen nog niet gepresenteerd. Ik hoop derhalve dat het Litouwse parlement rekening zal houden met de kritiek van de internationale gemeenschap en de Europese Unie, de in deze resolutie verwoorde kritiek en het negatieve advies van de regering van Litouwen.</p>
    </intervention>
    <intervention id="3-401-000" speaker_id="1892" name="Carlos Coelho" is_mep="True" mode="written">
      <p sl="pt">Gelet op de internationale en Europese verplichtingen die de EU heeft op het gebied van de mensenrechten, in het bijzonder als het gaat om het eerbiedigen van de rechten van alle minderheden en de bestrijding van alle vormen van discriminatie, is het onaanvaardbaar dat een van haar lidstaten wetgeving invoert die duidelijk in strijd is met de waarden en beginselen waarop de Unie gestoeld is. Ik respecteer het recht van elke staat om, zonder inmenging van buitenaf, nationale wetgeving te bespreken, aan te passen en goed te keuren, zolang daarbij de mensenrechten volledig gerespecteerd worden en de grondbeginselen niet geschonden worden − in dit geval het beginsel van non-discriminatie − die zijn vastgelegd in de Verdragen en het Handvest van de grondrechten. Ik hoop dat Litouwen, en elke andere lidstaat die zich in dezelfde situatie bevindt, zich ervan zal onthouden nationale wetgeving goed te keuren die op enigerlei wijze strijdig is met de regelgeving, beginselen of waarden die zijn vastgelegd in de Europese wetgeving, of ertoe over zal gaan dergelijke wetgeving te herzien en aan te passen, en wel zo consciëntieus en snel mogelijk.</p>
    </intervention>
    <intervention id="3-401-500" speaker_id="1289" name="Proinsias De Rossa" is_mep="True" mode="written">
      <p sl="en">Ik ben voor deze resolutie, die het parlement van Litouwen oproept om de ontwerpwetgeving te verwerpen die beoogt "het in het openbaar propageren van homoseksuele relaties" met boetes te bestraffen. Deze resolutie van het Europees Parlement volgt op een reeks van zorgwekkende gebeurtenissen zoals het aannemen van de wet betreffende de bescherming van minderjarigen tegen de schadelijke gevolgen van openbare informatie, de poging van lokale autoriteiten om betogingen voor gelijkheid en gayprides te verbieden, en de opruiende of dreigende taal en de haatzaaiende uitspraken van een aantal leidende politici en parlementsleden. In een recent verslag komt het Bureau voor de grondrechten van de EU tot de conclusie dat "de wijzigingen potentieel elke openbare uiting of afbeelding van, of informatie over homoseksualiteit strafbaar zouden kunnen stellen". Deze ontwerpwijzigingen zouden zeker strijdig zijn met de verplichtingen van Litouwen uit hoofde van zijn grondwet, het Europees Handvest van de grondrechten, het Europees Verdrag tot bescherming van de rechten van de mens en de fundamentele vrijheden en het Internationaal Verdrag inzake burgerrechten en politieke rechten. Ik heb kennis genomen van de herhaaldelijke krachtige stellingnamen van Dalia Grybauskaitė, president van de Republiek Litouwen, die homofobe ontwerpwetgeving heeft gehekeld als schadelijk voor de burgers en het imago van Litouwen, en roep de president op haar veto te gebruiken tegen de wijzigingen in het wetboek van administratieve overtredingen indien deze worden aangenomen.</p>
    </intervention>
    <intervention id="3-402-000" speaker_id="4318" name="Harlem Désir" is_mep="True" mode="written">
      <p sl="fr">Het Litouwse parlement heeft de afgelopen maanden een reeks wetten aangenomen waarin elke verwijzing naar homoseksualiteit of biseksualiteit in het openbaar wordt verboden of bestraft. In het parlement wordt momenteel ontwerpwetgeving tot wijziging van het wetboek van administratieve overtredingen besproken die beoogt "het in het openbaar propageren van homoseksuele relaties" te bestraffen met boetes tot 2 900 euro.</p>
      <p sl="fr">Deze wetgeving is een flagrante schending van het Handvest van de grondrechten van de Europese Unie en de Europese Verdragen, die de Europese Unie en haar lidstaten ertoe verplichten de vrijheid van meningsuiting en de fundamentele vrijheden te verdedigen en om Europese instrumenten beschikbaar te stellen om discriminatie en mensenrechtenschendingen tegen te gaan.</p>
      <p sl="fr">Met het aannemen van deze resolutie verzoeken wij erom dat dit wetsvoorstel wordt ingetrokken, dat seksuele geaardheid wordt opgenomen in de lijst van beschermde gronden in de onderwijswet van het land, dat minderjarigen in staat worden gesteld vrij toegang te krijgen tot informatie over seksuele geaardheid en dat de betekenis van het verbod in de reclamewet wordt verduidelijkt.</p>
      <p sl="fr">Het is niet voor het eerst dat een lidstaat de rechten en vrijheden van Europese burgers op het gebied van seksuele geaardheid belemmert onder het voorwendsel van niet-inmenging, en daarmee dus discriminatie aanmoedigt. Er moet een einde komen aan deze homofobe waanzin.</p>
    </intervention>
    <intervention id="3-403-000" speaker_id="28310" name="Edite Estrela" is_mep="True" mode="written">
      <p sl="pt">Ik heb voor deze resolutie gestemd, omdat daarin herbevestigd wordt dat de instellingen en de lidstaten van de EU de plicht hebben erop toe te zien dat de mensenrechten in de EU geëerbiedigd, beschermd en bevorderd worden, zoals bepaald in het Europees Verdrag tot bescherming van de rechten van de mens en de fundamentele vrijheden, het Handvest van de grondrechten van de Europese Unie en artikel 6 van het Verdrag betreffende de Europese Unie, zonder onderscheid naar seksuele geaardheid.</p>
    </intervention>
    <intervention id="3-404-000" speaker_id="96977" name="Diogo Feio" is_mep="True" mode="written">
      <p sl="pt">Op 12 november 2010 heeft het Litouwse parlement zich uitgesproken voor voortzetting van de behandeling van een amendement op het Litouwse wetboek van administratieve overtredingen, ingevolge waarvan "het in het openbaar propageren van homoseksuele relaties" met een boete kan worden bestraft. Het voorgestelde amendement wordt momenteel behandeld door de autoriteiten van Litouwen. Dit feit is relevant voor onze overwegingen, omdat er tot op dit moment geen wetgeving is aangenomen die strijdig is met de EU-wetgeving. Ik zal mij dan ook onthouden van een uitspraak over enige handeling van politieke, wetgevende of gerechtelijke aard die onder de strikte bevoegdheid van de wetgevende, uitvoerende of rechterlijke macht van Litouwen valt. Ik dring er echter wel bij de autoriteiten van Litouwen op aan om de vrijheid en de beginselen van gelijkheid en non-discriminatie op grond van seksuele geaardheid te blijven respecteren.</p>
    </intervention>
    <intervention id="3-404-500" speaker_id="96899" name="José Manuel Fernandes" is_mep="True" mode="written">
      <p sl="pt">De Europese Unie en haar instellingen hebben de plicht en de verantwoordelijkheid om op te komen voor de mensenrechten, waaronder die van alle minderheden. Daarom dient zij elke vorm van discriminatie af te wijzen en te bestrijden, in het bijzonder discriminatie op grond van seksuele geaardheid.</p>
      <p sl="pt">In dat kader steun ik de resolutie van het Parlement, als een initiatief tot herbevestiging van de waarden en de beginselen waarop de identiteit van de Europese Unie gebaseerd is, zonder daarbij het grondbeginsel van subsidiariteit aan te tasten. Ik benadruk dat het recht erkend en gerespecteerd moet worden van een lidstaat, zoals Litouwen, om vrijelijk verschillende concepten en ideeën te bespreken en naast elkaar te zetten bij het wijzigen en aannemen van nationale wetgeving. Verder wijs ik erop dat de autoriteiten van Litouwen nogmaals bevestigd hebben dat ze vastbesloten zijn het Europees wettelijk kader te respecteren en niet in strijd daarmee te handelen, en om de eerbiediging van de mensenrechten te bevorderen.</p>
    </intervention>
    <intervention id="3-405-000" speaker_id="1164" name="Bruno Gollnisch" is_mep="True" mode="written">
      <p sl="fr">Litouwen probeert het bepleiten van bepaalde seksuele geaardheden van minderheden te controleren, en hoopt daarmee ongetwijfeld, en terecht, om in plaats daarvan het gezin te promoten, bestaande uit een vader, een moeder en hun kinderen, de hoeksteen van elke samenleving. Sommige mensen zien dit als een onaanvaardbare aanval op de mensenrechten en als regelrechte discriminatie. Maar, zoals in de resolutie die is ingediend door de Fractie van de Europese Volkspartij (Christendemocraten) terecht wordt opgemerkt, is het wetgevingsproces in Litouwen nog lang niet voltooid en wordt het momenteel bestudeerd door de bevoegde toezichthoudende autoriteiten in het licht van de constitutionele en internationale verplichtingen van het land.</p>
      <p sl="fr">In de resolutie wordt ook de nadruk gelegd op "het recht van elke democratie [ …] om nationale wetten te wijzigen of aan te passen, zonder inmenging in de debatten van nationale parlementen". Het feit dat we dit onderwerp hier bespreken en teksten indienen is echter inmenging en een schending van de rechten van Litouwen en zijn burgers. Dat is onaanvaardbaar. En omdat de onderwerpen verband met elkaar houden, wil ik als Frans staatsburger van de gelegenheid gebruik maken om te zeggen hoezeer ik me zorgen maak over de zaak die voor het Frans constitutioneel hof is gebracht in naam van non-discriminatie, tegen de artikelen van het burgerlijk wetboek waarin het huwelijk vanzelfsprekend is veranderd als een verbond tussen een man en een vrouw.</p>
    </intervention>
    <intervention id="3-406-000" speaker_id="96952" name="Sylvie Guillaume" is_mep="True" mode="written">
      <p sl="fr">Ik ben verheugd dat het Europees Parlement een standpunt heeft ingenomen door Litouwen te verzoeken ontwerpwetgeving in te trekken die beoogt "het in het openbaar propageren van homoseksuele relaties" te bestraffen met een boete. Laten we niet vergeten dat er in Europa geen plaats is voor homofobie en dat artikel 21 van het Handvest van de grondrechten duidelijk elke vorm van discriminatie op basis van verschillende gronden, waaronder seksuele geaardheid, verbiedt. De Raad blijft zich verzetten tegen de invoering van een horizontale richtlijn tot bestrijding van discriminatie met als doel de gelijke bescherming tegen elke vorm van discriminatie. Inmiddels is het echter hoog tijd om actie te ondernemen om te verhinderen dat dit soort wetten, die ver af staan van de waarden die wij hier verdedigen, in heel Europa de kop op steekt.</p>
    </intervention>
    <intervention id="3-407-000" speaker_id="2338" name="Ian Hudghton" is_mep="True" mode="written">
      <p sl="en">Een van de eerste opgaven van het in ere herstelde Schotse parlement was de schrapping uit het wetboek van een wet die het 'propageren' van homoseksualiteit op Schotse scholen verbood. De wet was ingevoerd door de conservatieve unionistische regering van Margaret Thatcher – een regering zonder legitimiteit voor de bevolking van Schotland. Het Schotse parlement was hier een andere mening toegedaan en heeft de wet aangepast om hem geschikter te maken voor de 21e eeuw. Het valt te hopen dat de bevolking van Litouwen er een soortgelijke mening op na houdt.</p>
    </intervention>
    <intervention id="3-407-500" speaker_id="96816" name="Giovanni La Via" is_mep="True" mode="written">
      <p sl="it">Het motto van het Europees Parlement, "In verscheidenheid verenigd", moet het leidend principe zijn in al onze activiteiten binnen en buiten de Europese Unie. Omdat ik dit principe eerbiedig, heb ik vóór de ontwerpresolutie gestemd. Ik ben namelijk van mening dat het Europees Parlement, ofschoon het zich niet wil mengen in de binnenlandse aangelegenheden van een ander land, altijd zijn meningen naar voren moet kunnen brengen en als klankbord moet fungeren voor wat alle Europese burgers na aan het hart ligt. De vandaag aangenomen resolutie heeft tot doel het gemeenschappelijk standpunt van het Europees Parlement ten aanzien van de Seimas, het Litouwse parlement tot uiting te brengen. Daarin vragen wij om amendering van het wetsvoorstel tot wijziging van het wetboek van administratieve overtredingen die beoogt "het in het openbaar propageren van homoseksuele relaties" te bestraffen. Zoals duidelijk uit de tekst naar voren komt, brengt dit het risico met zich mee dat elke openbare uiting of afbeelding van, of informatie over homoseksualiteit strafbaar wordt gesteld. Daarom geloof ik dat het onze plicht is, als afgevaardigden maar eerst en vooral als burgers, om het Litouws parlement te verzoeken de nieuwe wetgeving te verwerpen in naam van het essentiële principe van bescherming van de fundamentele mensenrechten.</p>
    </intervention>
    <intervention id="3-408-000" speaker_id="1403" name="David Martin" is_mep="True" mode="written">
      <p sl="en">We kunnen in de Europese Unie discriminatie op grond van seksuele geaardheid (of om welke redenen dan ook) in het geheel niet tolereren. Ik ben daarom zeer ingenomen met deze resolutie, die een hard standpunt inneemt tegenover tekenen van onverdraagzaamheid in Litouwen en duidelijk maakt dat de instellingen van de EU het zich niet zullen laten welgevallen dat Litouwen wetten aanneemt die een deel van de samenleving discrimineren.</p>
    </intervention>
    <intervention id="3-409-000" speaker_id="4412" name="Véronique Mathieu" is_mep="True" mode="written">
      <p sl="fr">In de eerste plaats wil ik benadrukken dat de bestrijding van alle vormen van discriminatie, met name die op grond van seksuele geaardheid, een van de grondbeginselen is van de Europese Unie. We beschikken nu over een niet geringe hoeveelheid Europese wetgeving op dit gebied, wat inhoudt dat dit beginsel in al onze lidstaten volledig ten uitvoer kan worden gelegd. De bestrijding van homofobie is een strijd die we zowel hier in dit Huis als in onze nationale parlementen moeten voeren. Het is ook belangrijk dat wordt benadrukt dat de tekst waar we ons vandaag over buigen, in dit stadium slechts ontwerpwetgeving is die is ingediend door enkele leden van het Litouwse parlement.</p>
      <p sl="fr">Bovendien is dit voorgestelde amendement om het in het openbaar propageren van homoseksuele relaties te bestraffen, openlijk bekritiseerd door de president en de regering van Litouwen. Laten we daarom niet te snel zijn met het veroordelen van een land of een regering. In plaats daarvan zou ik onze Litouwse medeparlementsleden willen vragen om ervoor te zorgen dat zij zich strikt houden aan onze Gemeenschapswetgeving, in het bijzonder artikel 21 van het Handvest van de grondrechten, dat alle vormen van discriminatie verbiedt.</p>
    </intervention>
    <intervention id="3-410-000" speaker_id="96742" name="Jean-Luc Mélenchon" is_mep="True" mode="written">
      <p sl="fr">Gelijkheid tussen burgers is een beginsel waar Europa te vaak op toegeeft. We zouden graag willen dat Europa elke keer dat dit beginsel wordt genegeerd, zou reageren. Deze resolutie verwerpt de institutionalisering van een wet die voorbij gaat aan het beginsel van gelijkheid tussen Litouwers op grond van hun seksuele geaardheid en die hen daar zelfs voor bestraft. Ik verwelkom de resolutie, die zeker mijn stem heeft.</p>
    </intervention>
    <intervention id="3-410-500" speaker_id="96978" name="Nuno Melo" is_mep="True" mode="written">
      <p sl="pt">De instellingen en de lidstaten van de EU hebben de plicht erop toe te zien dat de mensenrechten in de EU geëerbiedigd, beschermd en bevorderd worden, zoals bepaald in het Europees Verdrag tot bescherming van de rechten van de mens en de fundamentele vrijheden, het Handvest van de grondrechten van de Europese Unie en artikel 6 van het Verdrag betreffende de Europese Unie, zonder onderscheid naar seksuele geaardheid. Dat is de strekking van deze ontwerpresolutie, waarin de aandacht gevestigd wordt op de schending van de vrijheid van meningsuiting en discriminatie op grond van seksuele geaardheid door de staat Litouwen.</p>
    </intervention>
    <intervention id="3-411-000" speaker_id="28255" name="Andreas Mölzer" is_mep="True" mode="written">
      <p sl="de">Het Europees Verdrag tot bescherming van de rechten van de mens en de fundamentele vrijheden (EVRM) waarborgt onder andere dat mensen met een andere seksuele geaardheid niet mogen worden gediscrimineerd. Met de ondertekening van het Verdrag van Lissabon heeft Litouwen tevens ingestemd met het EVRM. Het Europees Parlement beschouwt goedkeuring van de wet betreffende de bescherming van minderjarigen tegen de schadelijke gevolgen van openbare informatie, door het parlement van Litouwen, als een duidelijke schending van het Verdrag. Tevens dringt het er bij de Litouwse regering op aan om af te zien van verdere wetgevingsherzieningen met betrekking tot dit onderwerp en seksuele geaardheid op te nemen in de lijst van gronden die recht hebben op bescherming. Ik heb mij van stemming onthouden, aangezien het mijns inziens niet duidelijk is in hoeverre de EU zich hier in nationale aangelegenheden mengt.</p>
    </intervention>
    <intervention id="3-411-500" speaker_id="96903" name="Paulo Rangel" is_mep="True" mode="written">
      <p sl="pt">De instellingen en de lidstaten van de EU hebben de plicht erop toe te zien dat de mensenrechten in de EU geëerbiedigd, beschermd en bevorderd worden, zoals bepaald in het Europees Verdrag tot bescherming van de rechten van de mens en de fundamentele vrijheden, het Handvest van de grondrechten van de Europese Unie en artikel 6 van het Verdrag betreffende de Europese Unie, zonder onderscheid naar seksuele geaardheid. Het is daarom van belang de autoriteiten van Litouwen op te roepen geen wetgeving in te voeren die in strijd is met het gelijkheidsbeginsel en het beginsel van non-discriminatie op grond van seksuele geaardheid.</p>
    </intervention>
    <intervention id="3-412-000" speaker_id="28409" name="Raül Romeva i Rueda" is_mep="True" mode="written">
      <p sl="en">We moesten de Seimas nogmaals oproepen de ontwerpwijzigingen in het wetboek van administratieve overtredingen te verwerpen, seksuele geaardheid op te nemen in de lijst van beschermde gronden in de onderwijswet, minderjarigen in staat te stellen vrij toegang te krijgen tot informatie over seksuele geaardheid, en de betekenis van het verbod in de reclamewet te verduidelijken, ofschoon we tegelijkertijd onze erkentelijkheid betuigen over de herhaaldelijke krachtige stellingnamen van Dalia Grybauskaitė, president van de Republiek Litouwen, die homofobe ontwerpwetgeving heeft gehekeld als schadelijk voor de burgers en het imago van Litouwen. Het Parlement roept de president op haar veto te gebruiken tegen de wijzigingen in het wetboek van administratieve overtredingen indien deze worden aangenomen.</p>
    </intervention>
    <intervention id="3-413-000" speaker_id="96819" name="Licia Ronzulli" is_mep="True" mode="written">
      <p sl="it">In 2010 nam het Litouws parlement een wijziging van het wetboek van administratieve overtredingen aan waarmee uitvoering werd gegeven aan de in 2009 uitgevaardigde wet inzake bescherming van minderjarigen tegen de schadelijke effecten van openbare informatie.</p>
      <p sl="it">Deze wijziging zou de massamedia moeten beletten seksuele relaties of andere niet in de grondwet of in het burgerlijk wetboek voorziene homoseksuele gedragingen te propageren, mede gelet op de invloed die massamedia uitoefenen op de emotionele en mentale ontwikkeling van minderjarigen.</p>
      <p sl="it">Artikel 10 van het Verdrag tot bescherming van de rechten van de mens en de fundamentele vrijheden stelt dat elke persoon recht heeft op vrijheid van meningsuiting. De uitoefening van deze vrijheid brengt echter plichten en verantwoordelijkheden met zich mee en kan overeenkomstig de wet worden bestraft. Deze maatregelen worden als noodzakelijk beschouwd om de openbare moraal te beschermen.</p>
      <p sl="it">Maar al te vaak lijken de massamedia zich echter, onder impuls van de marktdynamiek, voor minderjarigen te interesseren, die emotioneel gezien bijzonder gemakkelijk te beïnvloeden zijn. Het gemeenschappelijk doel moet zijn meer aandacht te schenken aan de vraagstukken van kinderen en adolescenten. Met het oog daarop moet worden samengewerkt met alle mediaprofessionals teneinde een krachtig collectief verantwoordelijkheidsgevoel te ontwikkelen.</p>
    </intervention>
    <intervention id="3-414-000" speaker_id="96860" name="Michèle Striffler" is_mep="True" mode="written">
      <p sl="fr">Ik heb gestemd voor de resolutie over schending van de vrijheid van meningsuiting en discriminatie op grond van seksuele geaardheid in Litouwen. De interparlementaire dialoog (tussen het Europees Parlement en de nationale parlementen) is een essentieel onderdeel van de Europese Unie geworden sinds de inwerkingtreding van het Verdrag van Lissabon. Bovendien is de Europese Unie gebaseerd op onbetwistbare waarden, waaronder de bestrijding van alle vormen van discriminatie, en ik zal die waarde blijven verdedigen gedurende mijn gehele ambtstermijn.</p>
    </intervention>
  </section>
  <section id="creitem21" title="8. Rectificaties stemgedrag/voorgenomen stemgedrag: zie notulen"/>
  <section id="creitem22" title="9. Goedkeuring van de notulen van de vorige vergadering: zie notulen"/>
  <section id="creitem23" title="10. Situatie van christenen in de context van vrijheid van godsdienst (debat)">
    <intervention id="3-420-000" speaker_id="28269" name="De Voorzitter" is_mep="True" mode="spoken">
      <p sl="nl">Aan de orde is het debat over de verklaring van de vicevoorzitter van de Commissie/hoge vertegenwoordiger van de Unie voor buitenlandse zaken en veiligheidsbeleid over de situatie van christenen in de context van vrijheid van godsdienst.</p>
      <p sl="nl">Ik geef het woord aan vicevoorzitter van de Commissie/hoge vertegenwoordiger Catherine Ashton.</p>
    </intervention>
    <intervention id="3-421-000" speaker_id="photo_generic" name="Catherine Ashton" is_mep="True" mode="spoken">
      <p sl="en">vicevoorzitter van de Commissie/ hoge vertegenwoordiger van de Unie voor buitenlandse zaken en veiligheidsbeleid . − Mijnheer de Voorzitter, om te beginnen wil ik opmerken dat ik de bezorgdheid van dit Parlement over het recente geweld tegen mensen die behoren tot een religieuze minderheid en personen die opkomen voor de vrijheid van godsdienst, volledig deel.</p>
      <p sl="en">Ik heb mijn standpunten inzake deze kwestie op 6 januari nog geuit tijdens mijn bezoek aan Bethlehem en de Geboortekerk op de orthodoxe kerstavond. Ik ging erheen om te onderstrepen dat alle religieuze groepen over de hele wereld in vrijheid moeten kunnen samenkomen om hun godsdienst uit te oefenen. Ik heb toen ook benadrukt dat de Europese Unie alle vormen van onverdraagzaamheid en geweld tegen mensen vanwege hun godsdienst, waar dan ook, veroordeelt. Ook heb ik de recente terroristische aanslagen op religieuze ontmoetingsplaatsen in Irak en Egypte en de moordaanslag op Salmaan Taseer, de gouverneur van Punjab in Pakistan, krachtig veroordeeld.</p>
      <p sl="en">Deze aanslagen zijn onaanvaardbaar: ze worden gepleegd door extremisten met een agenda van onverdraagzaamheid die we moeten veroordelen en waartegen we ons moeten verzetten. Geachte afgevaardigden, de mensenrechten worden tegenwoordig maar al te vaak geschonden vanwege de godsdienst of overtuiging van mensen. De slachtoffers behoren niet tot een enkel geloof of een bepaalde regio. De plaag van religieuze onverdraagzaamheid blijft helaas geen enkel deel van de wereld bespaard.</p>
      <p sl="en">Alle discriminatie van of geweld tegen personen vanwege hun religieuze overtuiging is in strijd met de waarden die wij in de Europese Unie hooghouden. Iedere schending moet serieus worden genomen en met dezelfde kracht worden veroordeeld, waar deze ook plaatsvindt en wie het slachtoffer ook is, omdat, zoals wij weten en aanvaarden, mensenrechten universeel zijn.</p>
      <p sl="en">Gevestigde christelijke gemeenschappen in het Midden-Oosten ervaren moeilijkheden die ertoe hebben geleid dat in enkele landen heel wat mensen huis en haard moesten verlaten en het aantal christenen in de hele regio afneemt. De Europese Unie is niet blind voor de problemen van deze mensen. We vinden hun eis inzake respect voor hun rechten als burgers van hun eigen land volkomen legitiem. De vrijheid van geweten en geloof is van iedereen, en iedere staat heeft de plicht om ervoor te zorgen dat deze vrijheid wordt gerespecteerd.</p>
      <p sl="en">De EU is bereid om haar samenwerking met regeringen uit te breiden om onverdraagzaamheid te bestrijden en de mensenrechten te beschermen. We moeten niet in de valkuil trappen die extremisten en terroristen voor ons graven: we moeten ons verzetten tegen het manipuleren van religie met de bedoeling om verdeeldheid te zaaien. De beste reactie op extremisme is een eensgezind internationaal front op basis van de universele vrijheid van godsdienst en vrijheid van geloof.</p>
      <p sl="en">De Europese Unie was in de Algemene Vergadering van de VN een drijvende kracht achter de resolutie over de uitbanning van alle vormen van intolerantie en discriminatie gebaseerd op religie of geloof – die in december 2010 bij consensus is aangenomen. We doen elk jaar een eensgezinde poging om die consensus tot stand te brengen, zodat de internationale gemeenschap een krachtige en eensgezinde boodschap kan afgeven. We overwegen nog een initiatief om krachtige steun van alle regio’s voor dit thema te mobiliseren tijdens de komende zitting van de VN-Mensenrechtenraad in maart. We brengen de kwestie vrijheid van godsdienst of geloof ook aan de orde tijdens onze mensenrechtendialogen en dringen er bij landen op aan om discriminatie en intolerantie uit te bannen.</p>
      <p sl="en">Onze delegaties volgen deze kwesties over de hele wereld nauwlettend, en in het volgende jaarverslag over de mensenrechten van de Europese Unie, dat dit voorjaar verschijnt, zal ook worden ingegaan op de situatie van religieuze minderheden overal ter wereld.</p>
      <p sl="en">Geachte afgevaardigden, ik ben vastbesloten om de vrijheid van godsdienst of geloof hoog op de agenda te houden. Tijdens de volgende Raad buitenlandse zaken op 31 januari zal deze kwestie opnieuw aan de orde komen, zodat de Europese Unie haar inspanningen ter bevordering van de vrijheid van godsdienst kan uitbreiden.</p>
    </intervention>
    <intervention id="3-422-000" speaker_id="28269" name="De Voorzitter" is_mep="True" mode="spoken">
      <p sl="nl">Barones Ashton, het doet mij groot genoegen u in dit nieuwe jaar welkom te mogen heten in het Europees Parlement. Zo vaak komt het niet voor dat wij met u persoonlijk kunnen spreken over belangrijke aangelegenheden op het gebied van het buitenlands beleid van de Europese Unie. Ik dank u daarom hartelijk voor uw komst.</p>
    </intervention>
    <intervention id="3-423-000" speaker_id="1263" name="Elmar Brok" is_mep="True" mode="spoken">
      <p sl="de">namens de PPE-Fractie . – Mijnheer de Voorzitter, hoge vertegenwoordiger, vicevoorzitter, de vicevoorzitter heeft ons beloofd nu vaker in het Europees Parlement acte de présence te geven, dus dat wordt geregeld. Wees u ervan bewust, mevrouw Ashton en anderen, dat in het Europees Parlement een ruime meerderheid vóór is, wat aangeeft dat deze maatregel deel uitmaakt van een reeks, en niet slechts een gewone resolutie is.</p>
      <p sl="de">We moeten ervoor zorgen – daarin hebt u gelijk – dat intolerantie en geweld op grond van geloofsovertuigingen, van welke religie dan ook, niet worden getolereerd. Tegelijkertijd moeten we constateren dat de afgelopen jaren 75 procent van de aanvallen op grond van dit feit tegen christenen was gericht. Het christelijke Europa moet zich hier zelfbewust tegen verzetten in de wereld en mag niet de andere kant opkijken. Dit gebeurt op grote schaal in moslimlanden, maar niet alleen daar, als ik aan de vervolging van christenen in bijvoorbeeld China en andere landen denk. We mogen gewelddadige discriminatie of terreurdaden niet accepteren. De doodstraf voor de bekering tot het christelijk geloof is onacceptabel, net als de daden van terreur en terroristische organisaties en soms ook het negeren van het probleem door overheidsinstanties die zich hier niet zelf schuldig aan maken. Dit heeft tot gevolg dat er een einde komt aan de millennia-oude traditie van christelijke groepen en gemeenschappen in vele landen: in Syrië, een deel van Turkije, Irak en Iran. De geboortestad van Jezus, Betlehem, zal binnenkort geen christenen meer tellen als de druk overminderd groot blijft. Als ik naar de twintig miljoen kopten in Egypte kijk, zie ik een bijzonder probleem, dat we terdege serieus nemen. We mogen het hier niet alleen hebben over minderheden.</p>
      <p sl="de">Om die reden wil ik twee eisen uit de resolutie naar voren brengen: in de verslagen over mensenrechten van de instellingen van de Europese Unie – waaronder ook uw instelling, het Europees Parlement – moet de vervolging van christenen bij de naam worden genoemd. In de EDEO moeten we eigen capaciteit voor het onderwerp christendom hebben, en we moeten in de verdragen die we met andere landen sluiten de kwestie mensenrechten en godsdienstvrijheid als essentieel onderdeel vastleggen.</p>
    </intervention>
    <intervention id="3-424-000" speaker_id="2295" name="Hannes Swoboda" is_mep="True" mode="spoken">
      <p sl="de">namens de S&amp;D-Fractie . – Mijnheer de Voorzitter, hoge vertegenwoordiger, vicevoorzitter, dank u voor uw duidelijke standpunt.</p>
      <p sl="de">Het is inderdaad zeer zorgelijk als christenen steeds vaker worden aangevallen en de religieuze intolerantie überhaupt steeds meer toeneemt. Dat moeten wij ten zeerste afkeuren, omdat we voor religieuze tolerantie en vrijheid en diversiteit zijn. Ik wil ten aanzien van de aanvallen op koptische christenen in Egypte nog eens ons diepe medeleven betuigen. Dat was een grote klap, niet alleen voor de koptische christenen, maar ook voor de tolerantie die vaak nog aanwezig is in Egypte. Ik zeg bewust “nog”, omdat ze daar helaas ook onder druk staat.</p>
      <p sl="de">Ik betreur ook namens mijn fractie alles waar christenen in Irak onder te lijden hebben, omdat deze intolerantie tegenover christenen niet de bedoeling van de val van Saddam Hussein was. Er is echter ook onder moslims sprake van onderlinge intolerantie. Daarom is het juist voor onze fractie bijzonder belangrijk vastberaden op te treden tegen intolerantie jegens andere religieuze opvattingen – en dan uiteraard vooral tegen religieuze minderheden.</p>
      <p sl="de">Ik dien bijna nooit een schriftelijke verklaring in, maar op verzoek van collega Maurer heb ik graag meegedaan omdat onze gezamenlijke strijd tegen de toenemende intolerantie zo belangrijk is. Ik ben blij dat we een gezamenlijke resolutie en daarmee een gemeenschappelijke basis hebben gevonden.</p>
      <p sl="de">Maar zoals ik namens mijn fractie ondubbelzinnig elke aanval op christenen veroordeel – natuurlijk niet alleen deze bloederige aanvallen, maar ook andere discriminatie van christenen – , zo wil ik ook duidelijk zeggen dat ik de toenemende islamofobie in bepaalde kringen in Europa afwijs, die door bepaalde radicale moslims als nog een argument – een verkeerd, niet geldig argument, maar wel nog een argument – wordt gezien dat zij aanhalen als oorzaak, reden en rechtvaardiging om christenen te discrimineren of geweld tegen hen te gebruiken.</p>
      <p sl="de">Hoe we ook tegenover verschillende religies staan: we moeten ervoor opkomen dat alle mensen het recht hebben hun geloof in alle rust te belijden. Dat er een minderheid van agressieve mensen is die bereid zijn geweld te gebruiken – of het nu moslims, christenen, joden of aanhangers van andere religies zijn – rechtvaardigt nooit acties tegen andere religies.</p>
    </intervention>
    <intervention id="3-425-000" speaker_id="96945" name="Marietje Schaake" is_mep="True" mode="spoken">
      <p sl="en">namens de ALDE-Fractie . – Mijnheer de Voorzitter, religieuze overtuiging is een persoonlijke aangelegenheid die voor verschillende mensen verschillende dingen betekent. Het is de rol van de overheid om alle burgers te beschermen, ongeacht hun overtuiging, en hen in staat te stellen zich overal ter wereld vrij te verenigen en uit te drukken. Als we om ons heen kijken, krijgen we een zeer somber beeld van de wereld: van de bahai in Iran tot de kopten in Egypte, van het gebruik van blasfemiewetten in Pakistan tot de aanvallen op christenen of religieuze ontmoetingsplaatsen in Irak en Nigeria. Vandaag staan we specifiek stil bij de toename van geweld tegen christenen, die ons grote zorgen baart. Het is ongelooflijk pijnlijk dat mensen aanvallen plegen en worden aangevallen, beide uit naam van een godsdienst. Mensen van alle geloven zijn het slachtoffer.</p>
      <p sl="en">Het is onaanvaardbaar om te zien dat sommige personen, extremisten, kiezen voor geweld en zelfs terrorisme en dat doen uit naam van hun god of uit naam van een religie. Daarbij beweren ze dat ze namens anderen spreken of plaatsen ze zichzelf zelfs boven de wet om zo talloze onschuldige mensen bij dit geweld te betrekken.</p>
      <p sl="en">Maar we moeten ons niet vergissen. Door de extremisten groter te maken dan ze zijn, door te aanvaarden dat er een verband is tussen religie en terrorisme, diskwalificeren we de meerderheid van de gelovigen die hun geloof op uiteenlopende manieren op vreedzame wijze uitoefenen. Terrorisme is politiek en terrorisme is een misdaad. Religie kan nooit een geloofwaardige of aanvaardbare reden zijn om geweld te gebruiken of mensenrechten te schenden. Deze schendingen worden vaak niet alleen gepleegd door middel van geweld, maar ook door beperking van de vrijheid van meningsuiting, bijvoorbeeld door misbruik te maken van blasfemiewetten.</p>
      <p sl="en">Godsdienst of overtuiging mogen nooit een reden voor mensen zijn om in angst te leven, en het Europees Parlement spreekt zich terecht uit tegen de extremistische handelingen tegen christenen en steunt hen die dit extremisme veroordelen.</p>
    </intervention>
    <intervention id="3-426-000" speaker_id="96737" name="Nicole Kiil-Nielsen" is_mep="True" mode="spoken">
      <p sl="fr">namens de Verts/ALE-Fractie . – Mijnheer de Voorzitter, barones Ashton, dames en heren, de bloedbaden waarvan de koptische christenen in Alexandrië het slachtoffer zijn geworden, hebben tot internationale verontwaardiging geleid. De situatie van christenen in het Oosten is over het algemeen zorgwekkend. In Irak, in Libanon en zelfs in Palestina, waar christenen het voor hen heilige land verlaten omdat ze uitgeput zijn door de vernederingen van de Israëlische bezetting.</p>
      <p sl="fr">Het verheugt mij dat onze resolutie over de vrijheid van godsdienst een brede interpretatie van dit onderwerp bevat en op de fundamentele rechten wijst: het recht om te geloven en om niet te geloven, het recht om een godsdienst te kiezen zonder gediscrimineerd te worden. Terwijl in onze tekst terecht de recente aanvallen en moorden worden genoemd die op de wereld zijn gepleegd, moeten wij tevens toegeven dat de eerbiediging van die vrijheid van godsdienst in sommige Europese landen gevaar loopt.</p>
      <p sl="fr">Wij zijn dikwijls getuige van daden van onverdraagzaamheid: schennis van joodse en islamitische graven, uitingen van islamofobie en antisemitisme. Uit gebeurtenissen zoals de goedkeuring van het verbod op de bouw van minaretten in Zwitserland en de opkomst van extremistische partijen die zich onverdraagzaam uitlaten ten aanzien van sommige gemeenschappen, blijkt dat de strijd voor de eerbiediging van de scheiding van kerk en staat in Europa prioriteit moet hebben. Vluchtelingen, asielzoekers, migranten alsmede etnische en religieuze minderheden worden allemaal geconfronteerd met een verontrustende toename van schendingen van hun fundamentele universele rechten.</p>
      <p sl="fr">Europa moet een voorbeeld zijn in termen van verdraagzaamheid en intercommunautaire dialoog. Christenen in het Oosten worden er steeds vaker van verdacht de belangen en interesses van het Westen te vertegenwoordigen, terwijl moslims in Europa worden geassocieerd met radicaal islamisme en terrorisme.</p>
      <p sl="fr">Ik zou graag twee regels uit een gedicht van Louis Aragon willen voorlezen: “Celui qui croyait au ciel, celui qui n’y croyait pas, et leur sang rouge ruisselle, même couleur, même éclat ” (“Degene die in God geloofde en degene die niet in Hem geloofde, hun bloed stroomt even rood en even helder”).</p>
    </intervention>
    <intervention id="3-427-000" speaker_id="28358" name="Konrad Szymański" is_mep="True" mode="spoken">
      <p sl="pl">namens de ECR-Fractie . – Mijnheer de Voorzitter, mevrouw Ashton, om te beginnen wil ik mevrouw Ashton bedanken voor haar snelle reactie op de gebeurtenissen in Alexandrië. Een snelle en voorspelbare reactie zorgt ervoor dat de wereld beter naar ons luistert en is daarom bijzonder belangrijk.</p>
      <p sl="pl">Het staat vast dat christenen tegenwoordig de meest verwaarloosde minderheid op de wereld zijn. Jaarlijks zijn wereldwijd 170 000 christenen het slachtoffer van wettige discriminatie, geweldpleging en zelfs van moord. Iedereen die de mensenrechten steunt, hoort zich actief in te zetten voor de verdediging van de vrijheid van godsdienst. We moeten de vrijheid van godsdienst aan de orde stellen in het kader van de ontwikkelingshulp aan landen als Afghanistan, Irak en Soedan. In de handelsbesprekingen van de Europese Unie met China, India en Vietnam mag niet worden voorbijgegaan aan de vrijheid van godsdienst. Ten opzichte van landen als Egypte moet ons nabuurschapsbeleid nieuw leven worden ingeblazen. Tot slot moet onze diplomatieke dienst reageren op iedere schending van de vrijheid van godsdienst. We hebben de instrumenten dus onder handbereik, we hoeven ze alleen nog maar in te zetten. Verder moeten we de wereld ervan overtuigen dat het ons na jaren zwijgen ernst is met de vrijheid van christenen. De wereld zal alleen naar ons luisteren wanneer iedereen ervan overtuigd is dat dit onderwerp voor ons echt belangrijk is. Anders kunnen we niet verwachten dat beleid op dit gebied succesvol is.</p>
    </intervention>
    <intervention id="3-428-000" speaker_id="28514" name="Kyriacos Triantaphyllides" is_mep="True" mode="spoken">
      <p sl="el">namens de GUE/NGL-Fractie – Mijnheer de Voorzitter, volgens het Handvest van de Verenigde Naties heeft iedereen het recht op vrijheid van gedachte, geweten en godsdienst. Het recht van elk individu om elke geloofsovertuiging dan wel geen enkele geloofsovertuiging aan te hangen, dient te zijn veiliggesteld en door iedereen te worden gerespecteerd. Wij kunnen niet begrijpen dat godsdienst tot een exploitatiemiddel ontaardt in gevallen van politieke onenigheid. In dit kader veroordelen wij alle aanvallen die de laatste tijd hebben plaatsgevonden in zowel Alexandrië als elders, en willen wij aan de families van de slachtoffers ons medeleven betuigen.</p>
      <p sl="el">Tijdens een ongehoorde actie van het Turkse bezettingsregime op Cyprus werd met Kerstmis de religieuze plechtigheid in de St. Synesios-kerk in het bezette Rizokarpaso hardhandig onderbroken om uiteindelijk te worden afgelast. Deze actie schendt de fundamentele mensenrechten van de in de bezette gebieden ingesloten Grieks-Cypriotische burgers, zoals het recht op vrijheid van godsdienst. Op een vergelijkbare manier werd in Yialousa, op de dag van de viering van de Epifanie, de christelijke plechtigheid afgelast; de ongegronde reden die hiervoor werd aangevoerd was dat de vergunning niet binnen de vereiste termijn was ontvangen.</p>
      <p sl="el">Voorzitter, het is overduidelijk dat de bovengenoemde acties schendingen inhouden van de Derde Overeenkomst van Wenen van 2 augustus 1975, evenals van de artikelen 3 en 9 van het Europees Verdrag tot bescherming van de rechten van de mens, artikel 10 van het Handvest van de grondrechten van de Europese Unie en artikel 18 van de Universele Verklaring van de rechten van de mens. Wij veroordelen met klem deze acties van het bezettingsregime, die een flagrante schending van een van de meest basale mensenrechten inhouden.</p>
      <p sl="el">Een onmiddellijke reactie is geboden. Voor de Europese Unie dient respect voor overtuigingen en rechten van fundamenteel belang te zijn.</p>
    </intervention>
    <intervention id="3-429-000" speaker_id="96994" name="Fiorello Provera" is_mep="True" mode="spoken">
      <p sl="it">namens de EFD-Fractie. – Mijnheer de Voorzitter, dames en heren, de recente terroristische aanslagen in Egypte en Irak zijn misdaden die, hoe tragisch ook, slechts één kant zijn van de vervolgingen van de christelijke gemeenschappen in de wereld, en in het bijzonder in het Midden-Oosten.</p>
      <p sl="it">Institutioneel gezien is het meest zorgwekkende de systematische inperking van de rechten van christenen als burgers, aangezien ze bijvoorbeeld geen kerken mogen bouwen, geen openbare, civiele of militaire functies mogen vervullen, niet vrij hun eigen geloof mogen belijden en zo meer. Deze twee zaken samen, terrorisme en discriminatie, dwingen honderdduizenden burgers in deze landen tot emigratie. In Irak bijvoorbeeld moet meer dan 60 procent van de christenen in ballingschap leven, wat neerkomt op ongeveer 600 000 mensen.</p>
      <p sl="it">Het Europees Parlement strijdt voor het recht van volkeren om te emigreren. In dit geval wordt hele gemeenschappen echter het recht ontzegd om in het eigen land te leven. Het terrorisme, dat tot doel heeft het christendom door middel van bloedbaden uit Arabische landen te verdrijven, moet worden bestreden en voorkomen, ook met militaire middelen.</p>
      <p sl="it">Europa, dat historisch gezien christelijk is en een groot voorvechter van de mensenrechten is, moet krachtig optreden tegen de regeringen in het gebied door hen te vragen de rechten van de eigen burgers te eerbiedigen.</p>
    </intervention>
    <intervention id="3-430-000" speaker_id="1164" name="Bruno Gollnisch" is_mep="True" mode="spoken">
      <p sl="fr">Mijnheer de Voorzitter, het staat buiten kijf dat de vrijheid van geweten van essentieel belang is. God kan niet willen dat regels onder dwang worden nageleefd.</p>
      <p sl="fr">Deze vrijheid werd wreed onderdrukt door de communistische regimes. We moeten de moed hebben om nu te zeggen dat voornamelijk christenen in islamitische landen het slachtoffer zijn van deze schendingen. We veroordelen terecht wrede moorden die worden gepleegd door fanatici.</p>
      <p sl="fr">Het gaat echter niet alleen om extremisme. In meerdere landen waar de meerderheid van de bevolking moslim is, zelfs in enkele die als gematigd te boek staan, worden christenen als tweederangsburgers behandeld. Bekering tot het christendom is verboden of wordt zelfs bestraft met de dood. In het Westen echter wordt mensen niet belet zich te bekeren tot de islam als zij dit willen, ook al beweert mevrouw Kiil-Nielsen het tegendeel.</p>
      <p sl="fr">In die islamitische landen kan iedereen die werkelijke of vermeende kritiek uit op de islam, worden getroffen door hetzelfde lot. Met name de wetgeving waarmee blasfemie zogenaamd aan banden wordt gelegd, moet worden afgeschaft. Wij doen met name een beroep op Pakistan om de veroordeling van die ongelukkige vrouw ongedaan te maken die werd beschuldigd door haar buren.</p>
      <p sl="fr">We kunnen wel blijven praten, maar praatjes vullen nu eenmaal geen gaatjes. Wij moeten handelen en deze staten duidelijk maken dat onze betrekkingen met hen afhangen van hun bereidheid de vrijheid van geweten te eerbiedigen.</p>
    </intervention>
    <intervention id="3-431-000" speaker_id="4393" name="Mario Mauro" is_mep="True" mode="spoken">
      <p sl="it">Mijnheer de Voorzitter, dames en heren, commissaris, ik wil u van harte bedanken voor de inhoud van uw betoog, want het doel van deze resolutie is om in het belang van ons allen de religieuze minderheden beter te beschermen.</p>
      <p sl="it">Ik wil echter met dezelfde oprechtheid, hartelijkheid en vriendschappelijkheid uw aandacht vestigen op het volgende: als u het geduld hebt om de tekst die u ons zojuist hebt voorgelezen nog eens te lezen, zult u merken dat u erin bent geslaagd in uw hele betoog niet één keer het bijvoeglijk naamwoord ‘christelijk’ te gebruiken. Dit viel me op, want er heerst een gevoel van gêne in onze instellingen, en in dat opzicht trappen we in de val van de fundamentalisten die ertoe neigen de aanwezigheid van christenen in het Midden-Oosten en andere delen van de wereld gelijk te stellen met het Westen en Europa.</p>
      <p sl="it">Mijn Irakese christelijke vrienden en onze Palestijnse christelijke vrienden zijn Arabisch, denken in het Arabisch, houden van hun land, hun mentaliteit, geschiedenis en cultuur. Dus ik vraag u, mevrouw Ashton, moeten we wellicht geen grondig, zeer diepgaand gewetensonderzoek doen naar hoe we dit onderwerp tot nu toe hebben aangepakt. Onze kracht bestaat er immers uit de dingen bij hun naam te noemen.</p>
      <p sl="it">Dat moeten we doen, we moeten de haat tegen joden antisemitisme noemen, de haat tegen moslims islamofobie, en we moeten de haat voor christenen bij de naam noemen, want alleen op die manier kunnen we iedereen in die landen wie rechtvaardigheid en vrijheid ter harte gaat bereiken.</p>
      <p sl="it">Ik vraag u dit en ik vraag u concreet te zijn. Vandaag nemen we het akkoord over Irak aan. Laten we tegelijk met de beginselen van het handelsakkoord duidelijke regels vastleggen, zodat er in ruil voor rechten economische voordelen kunnen zijn. Laten we concrete stappen ondernemen, laten we dat snel en goed doen en in het belang van iedereen, want de wereld wacht op een signaal van Europa.</p>
    </intervention>
    <intervention id="3-432-000" speaker_id="2073" name="Richard Howitt" is_mep="True" mode="spoken">
      <p sl="en">Mijnheer de Voorzitter, om te beginnen wil ik de woorden van de Universele Verklaring in herinnering brengen. Ik citeer: “de vrijheid, hetzij alleen, hetzij met anderen, zowel in het openbaar als in zijn particuliere leven, zijn godsdienst of overtuiging te belijden door het onderwijzen ervan, door de praktische toepassing, door eredienst en de inachtneming van de geboden en voorschriften”. Dit geeft aan dat de bescherming van deze vrijheden onlosmakelijk verbonden is met de bescherming van alle mensenrechten. Dat zou ook het uitgangspunt moeten zijn voor onze vastberadenheid om deze vrijheden te verdedigen.</p>
      <p sl="en">Er wordt ook duidelijk gemaakt dat we moeten optreden tegen alle religieuze vervolging. Dit is een probleem voor alle godsdiensten en in vele landen waaronder – laten we eerlijk zijn – een aantal landen van onze eigen Europese Unie. Het Pew Centre zegt dat 70 procent van de zes miljard mensen op aarde woont in een land waar strenge beperkingen gelden voor religieuze geloofsovertuiging of praktijk.</p>
      <p sl="en">Persoonlijk ben ik er stellig van overtuigd dat godsdienst een positieve kracht kan zijn, en dat wordt bevestigd door het werk van de Faith Council in mijn eigen kiesdistrict in Oost-Engeland die wederzijds begrip stimuleert. Dit wordt ook weerspiegeld in de verplichting tot dialoog van de Europese Unie, zoals deze in onze resolutie wordt omschreven. Toen haatprediker Terry Jones, die dreigde de Koran te verbranden, zei dat hij naar Luton – dat ook in mijn kiesdistrict ligt – wilde komen om de religieuze haat aan te wakkeren, werd hem te verstaan gegeven dat hij niet welkom was.</p>
      <p sl="en">Tolerantie, dialoog, wederzijds respect en begrip zijn, voor sommigen, onderdeel van het geloof. Voor anderen zijn het waarden op zich. Het zijn hoe dan ook waarden die we moeten stimuleren en respecteren.</p>
    </intervention>
    <intervention id="3-433-000" speaker_id="4335" name="Marielle De Sarnez" is_mep="True" mode="spoken">
      <p sl="fr">Mijnheer de Voorzitter, het fanatisme dat zich richt op het geloof van anderen, is een uiting van barbarij en moet door alle democraten veroordeeld en bestreden worden. Daarom is het zo belangrijk dat wij vandaag onze solidariteit tot uiting brengen met allen op de wereld die worden vervolgd vanwege hun geloof.</p>
      <p sl="fr">De vreselijke moorden die Al Qaida in Irak en Egypte heeft gepleegd, en de bedreigingen die islamitische fundamentalisten uiten tegen christenen in het Oosten, hebben in werkelijkheid slechts één doel: spanningen oproepen tussen gelovigen, haatgevoelens aanwakkeren, gemeenschappen tegen elkaar opzetten en een clash of civilisations teweegbrengen. Die poging tot destabilisatie zal in Europa mislukken, zoals zij mislukt in Frankrijk, waar de gehele islamitische gemeenschap deze barbaarse handelingen vanzelfsprekend meteen heeft veroordeeld.</p>
      <p sl="fr">We moeten vandaag het recht van alle minderheden opnieuw plechtig bevestigen om in vrijheid en veiligheid overal op de wereld hun godsdienst te belijden, ook hier in Europa. Wij moeten religieus pluralisme, verdraagzaamheid en onderling begrip verdedigen, zowel hier in Europa als overal op de wereld. Daarom spreek ik de hoop uit dat de democratische revolutie in Tunesië weldra zal overslaan naar andere landen zodat de waarden van respect, verdraagzaamheid en secularisme zich verspreiden.</p>
    </intervention>
    <intervention id="3-434-000" speaker_id="96809" name="Peter van Dalen" is_mep="True" mode="spoken">
      <p sl="nl">Mevrouw Ashton, hartelijk dank voor uw komst. Hoe vaak hebben we hier in dit Parlement al niet gesproken over de christenen in Somalië, Soedan, Egypte, Syrië, Turkije, Irak, Iran, Afghanistan, Pakistan en Maleisië. Hoeveel vragen hebben dit Parlement, mijn fractie en ik al niet gesteld over de structurele achterstelling van christenen in deze islamitische landen. Daarom denk ik, de tijd van praten en mooie verklaringen is voorbij. Het is tijd voor actie.</p>
      <p sl="nl">Ik heb twee concrete vragen aan mevrouw Ashton. Ten eerste, de taken van de Europese buitenlandse dienst dienen beperkt te blijven, maar één taak moet de dienst zeer serieus nemen: het opkomen voor vervolgde christenen. Maak dus een aparte eenheid binnen de dienst die dit gaat doen.</p>
      <p sl="nl">Ten tweede, de Europese Unie heeft met al die landen bilaterale verdragen. Bevries die verdragen, zet ze vandaag nog in de ijskast! Tref die regeringen in de portemonnee totdat ze de veiligheid voor christenen aantoonbaar verbeteren.</p>
      <p sl="nl">Ik hoor graag uw reactie op mijn twee concrete vragen.</p>
    </intervention>
    <intervention id="3-435-000" speaker_id="96858" name="Marie-Christine Vergiat" is_mep="True" mode="spoken">
      <p sl="fr">Mijnheer de Voorzitter, de Confederale Fractie Europees Unitair Links/Noords Groen Links heeft zich niet aangesloten bij de resolutie die vandaag aan ons wordt voorgelegd.</p>
      <p sl="fr">Het spreekt vanzelf dat wij alle terroristische acties veroordelen, ongeacht de daders of de slachtoffers en ongeacht de plaats waar ze worden gepleegd. De leden van onze fractie hechten echter zeer aan seculiere beginselen en een seculiere maatschappij. Om die reden veroordelen wij vanzelfsprekend blasfemie. Dit betekent dat wij zeer hechten aan de vrijheid van gedachte, geweten en godsdienst, die de vrijheid omvat om te geloven of om niet te geloven, zelf een godsdienst te kiezen, van godsdienst te veranderen en vrij te zijn in het belijden van een zelf gekozen godsdienst, ongeacht welke godsdienst het is.</p>
      <p sl="fr">Dit betekent ook dat wij zeer hechten aan de scheiding van geloof en politiek en dat wij de toename van religieus extremisme in Europa en elders veroordelen, die vaak een reactie is op sociale onrust en het onvermogen van het openbaar beleid om hiermee om te gaan.</p>
      <p sl="fr">Wij vinden dat deze resolutie een stap in de verkeerde richting is. Ik zou kort samengevat willen zeggen dat zij niet evenwichtig genoeg is, met name in vergelijking met de motie die mijn fractie heeft ingediend. Naar onze mening wekt deze resolutie de indruk dat het christelijke Europa, of de christelijke gemeenschap in Europa, christenen overal ter wereld te hulp schiet. Wij denken dat dit niet de beste manier is om de toename van deze sektarische ontwikkelingen te bestrijden.</p>
    </intervention>
    <intervention id="3-436-000" speaker_id="4507" name="Bastiaan Belder" is_mep="True" mode="spoken">
      <p sl="nl">Mijnheer de Voorzitter, terecht snijdt de gezamenlijke resolutie agressie jegens religieuze minderheden in Europa zelf aan. Een joods student in mijn land, Nederland, schreef precies een maand geleden: "Ik krijg het benauwd, benauwd van de paradox van beveiligde vrijheid. Als ik morgen weg moet, waar kan ik dan zonder beveiliging leven? Engeland of Frankrijk? Nee, daar speelt dezelfde problematiek." Mijn vraag: gaat Europa soms een toekomst tegemoet zonder joodse gemeenschap in de lidstaten. De proef op de som van de Europese geestelijke waarden.</p>
      <p sl="nl">Dat geldt evenzeer voor de Europese houding tegenover een welhaast vergeten groep christenen in het Midden-Oosten, de Palestijnse christelijke minderheid in Gaza en op de Westelijke Jordaanoever. Zij mag van de Europese Unie concrete ruggensteun verwachten, zeker wanneer christelijke organisaties zich inspannen om gehandicapte Palestijnse kinderen, ongeacht hun geloof, een echt thuis te bieden. Palestijnse christenen hebben het extra moeilijk op de arbeidsmarkt, zeker als zelfstandige ondernemers. Om moeilijkheden te voorkomen, zwijgen ze doorgaans over hun dagelijkse problemen. Mevrouw de hoge vertegenwoordiger, laten Raad en Commissie als belangrijke donoren van de Palestijnse gemeenschap ook hún belangen behartigen, ook hún stem zijn.</p>
    </intervention>
    <intervention id="3-437-000" speaker_id="96951" name="Diane Dodds" is_mep="True" mode="spoken">
      <p sl="en">Mijnheer de Voorzitter, ik ben blij dat ik de gelegenheid krijg om over een onderwerp te spreken dat mij na aan het hart ligt. Het is mij, als evangelistische christen, met name de laatste jaren duidelijk geworden dat de uitdrukking van het christelijk geloof in sterke mate als onaanvaardbaar wordt gezien in een maatschappij die ons wil zuiveren van iedere sterke overtuiging en waar we allemaal hetzelfde moeten geloven of anders niets.</p>
      <p sl="en">Deze agressieve aanval op het geloof is in bepaalde kringen vooral gericht tegen het christendom. Dit jaar vieren we het vierhonderdjarig bestaan van de King James-Bijbel, maar toch wordt het momenteel vaak als onwettig gezien om uitdrukking te geven aan geloof dat is gebaseerd op de inhoud van de Bijbel. We worden geconfronteerd met een situatie waarbij christenen vanwege hun geloof worden uitgesloten van bepaalde beroepen en vanwege hun geloof voor de rechter moeten verschijnen. In het Verenigd Koninkrijk wordt wetgeving inzake gelijkheid eerder als zwaard dan als schild gebruikt om uitdrukkingen van het christelijk geloof te bestraffen.</p>
      <p sl="en">Deze marginalisering van het christendom werd onlangs door de Commissie geïllustreerd toen haar agenda werd gepubliceerd: islamitische, Hindoestaanse, sikh, joodse en Chinese festivals werden aangegeven – maar de christelijke feestdagen ontbraken. Ik ben ervan overtuigd dat dit bewust is gedaan, dat het geen vergissing was, en ik vind het zeer betreurenswaardig. Ik verzoek de vicevoorzitter/hoge vertegenwoordiger dit specifiek naar voren te brengen in haar opmerkingen.</p>
      <p sl="en">Vrijheid van religieuze uitdrukking is een fundamenteel recht in de maatschappij dat moet worden beschermd, en dit debat is maar een bescheiden erkenning van het probleem. We moeten het probleem niet uit de weg gaan omdat het christenen zijn die worden vervolgd …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="3-438-000" speaker_id="96766" name="Ernst Strasser" is_mep="True" mode="spoken">
      <p sl="de">Mijnheer de Voorzitter, geachte hoge vertegenwoordiger, vicevoorzitter, hartelijk dank voor uw verklaring. Deze is juist, komt op het juiste moment en geeft ook moed voor wat betreft de basisinstelling van uw instelling en van uzelf ten aanzien van het probleem als geheel, van de samenwerking met andere landen en de noodzakelijke maatregelen. Dit debat hier in het Parlement is ook noodzakelijk, niet alleen vanwege de actuele aanleiding, maar ook omdat vrijheid van godsdienst deel uitmaakt van onze fundamentele waarden en de Europese identiteit.</p>
      <p sl="de">Dit debat is belangrijk omdat discriminatie, vervolging en geweld in veel landen op de wereld voorkomen, en het bijzonder zorgwekkend is dat een zeer groot deel van alle dodelijke slachtoffers van religieus gemotiveerd geweld in de wereld christenen zijn. In dit verband moeten we ons medeleven betuigen met iedereen die bij dergelijke acties is gedood of gemarteld of gewond is geraakt. Wij leven ook mee met de vrienden en familie. We moeten ernaar streven dat het minder voorkomt en wordt uitgebannen.</p>
      <p sl="de">We weten dat ook overheden zich helaas schuldig maken aan discriminatie van christenen, en ook daar willen we tegen opkomen en een einde aan maken. Daarom moeten we ons inzetten voor toepassing van de vrijheid van godsdienst. Dit moet centraal staan in onze bilaterale betrekkingen. We hebben doelmatige instrumenten nodig, die moeten worden ontwikkeld ter bescherming van christenen en de vrijheid van godsdienst. Daarom zouden we graag zien dat de eerbiediging van het mensenrecht van vrijheid van godsdienst bij elk bilateraal contact op de agenda staat.</p>
      <p sl="de">In die zin moeten bepalingen ter waarborging van de vrijheid van godsdienst in onze akkoorden met derde landen worden opgenomen, en ik ben zeer ingenomen met uw voornemen in het jaarverslag van de Europese Unie inzake de mensenrechten een heel hoofdstuk te wijden aan de situatie van de vrijheid van godsdienst.</p>
    </intervention>
    <intervention id="3-439-000" speaker_id="97020" name="Guido Milana" is_mep="True" mode="spoken">
      <p sl="it">Mijnheer de Voorzitter, dames en heren, mevrouw Ashton, het is belangrijk dat de veroordeling van deze aanslagen en het verzoek om urgente en concrete maatregelen voor de bescherming van christenen in de wereld worden verbonden aan de meer algemene kwestie van respect voor de vrijheid van godsdienst, geweten en gedachte.</p>
      <p sl="it">Er is geen enkel verschil tussen wie wordt vermoord tijdens het bijwonen van een mis en wie ter dood wordt veroordeeld voor overspel of omdat hij deel uitmaakt van een islamitische, christelijke of joodse minderheid of omdat hij op een bepaalde plek geboren is en niet omdat hij een geloof belijdt. Het recht op vrijheid en op samenleven is internationaal erkend door de humanistische cultuur en internationale verdragen. We zien echter een wereld die wordt verdeeld tussen voorvechters van de mensenrechten en degenen die deze met geweld de kop in willen drukken.</p>
      <p sl="it">Alleen een visie die openstaat voor dialoog en gekant is tegen elke vorm van discriminatie kan de basis vormen van de bescherming van identiteit en waarden. Het gebrek aan respect hiervoor leidt ook tot het massale vertrek van hele gemeenschappen uit de plaatsen waar ze van oudsher wonen. Wat dat betreft moet er in Europa nog veel werk worden verzet, zowel op politiek en diplomatiek gebied als op cultureel en sociaal gebied. Vandaag vragen we de Raad, de Commissie en in het bijzonder de hoge vertegenwoordiger voor buitenlandse zaken met klem om duidelijke richtsnoeren aan te nemen voor de betrekkingen met derde landen in het kader van het nieuwe beleid voor de nieuwe Europese Dienst voor extern optreden.</p>
      <p sl="it">Ook in de bilaterale akkoorden moet er meer nadruk worden gelegd op onderwerpen aangaande godsdienstvrijheid, en op de mensenrechten in het algemeen. De schending hiervan zou reden moeten zijn om deze akkoorden op te schorten. Ik denk, onder andere, dat Europa een voortrekkersrol moet gaan spelen op het gebied van de interreligieuze dialoog. Het ontbreken hiervan gaat vaak verder dan afzonderlijke incidenten en leidt tot ware oorlogen waarin achter godsdienst meer complexe oorzaken van de conflicten schuilgaan.</p>
      <p sl="it">We moeten tot slot ook dichter bij huis kijken: in Europa zijn er talloze voorvallen van intolerantie geweest. Onze steden zijn in feite multicultureel en dat brengt religieuze tradities en waarden met zich mee die gerespecteerd moeten worden en waarvoor vrijheid van meningsuiting gewaarborgd moet worden.</p>
      <p sl="it">Er is dus geen alternatief voor dialoog en wederzijds respect. Het is belangrijk de oproep van de religieuze gemeenschappen te herhalen.</p>
      <a text="(Spreker wordt door de Voorzitter onderbroken)"/>
    </intervention>
    <intervention id="3-440-000" speaker_id="97229" name="Niccolò Rinaldi" is_mep="True" mode="spoken">
      <p sl="it">Mijnheer de Voorzitter, dames en heren, mevrouw Ashton, het lot van de oosterse christenen verandert het patroon van culturen. Duizenden jaren oude gemeenschappen – ‘koptisch’ betekent ‘Egyptisch’ in het Grieks – zien in emigratie overzee een manier om te ontsnappen aan het geweld dat tegen hen wordt gebruikt. De media en xenofobische partijen mogen echter niet de fout maken om te herinneren aan de botsing der godsdiensten, de botsing der beschavingen.</p>
      <p sl="it">Jaren geleden in Caïro – ik denk aan een gebeurtenis die ik van belang vind – kwam er een oude boer die drie keer per week de melk langs bracht huilend aan de deur. Het was niet duidelijk wat hij wilde, tussen zijn tranen door zei hij alleen maar Said Akbar, Said Akbar , ‘de grote oude man, de grote oude man’. Uiteindelijk begrepen we dat hij aan zijn christelijke klanten zijn verdriet uitte over de dood van Karol Wojtyla, die in die dagen was overleden. Het was een eenvoudige, eerlijke man, een moslim, die het aloude wederzijdse respect tussen de volkeren aan de Middellandse Zee volledig tot uiting bracht. Deze kleine, maar belangrijke gebeurtenis, een graadmeter van de waarden die in de Egyptische maatschappij wijdverbreid zijn, vond in hetzelfde land plaats waar kopten tijdens kerstmis zijn afgeslacht.</p>
      <p sl="it">Vandaag hebben de oosterse christelijke gemeenschappen echter bescherming nodig. Ze zijn soms het slachtoffer van afrekeningen tussen terroristen, fundamentalisten en autoritaire regimes. Het Europese buitenlandbeleid mag niet machteloos staan toekijken terwijl de wereld verandert, het mag niet bang zijn om het woord uit te spreken …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="3-441-000" speaker_id="96944" name="Marina Yannakoudakis" is_mep="True" mode="spoken">
      <p sl="en">Mijnheer de Voorzitter, verdraagzaamheid ten opzichte van het geloof van een ander is een kenmerk van een geciviliseerde samenleving. De afschuwelijke gebeurtenissen in Egypte en Irak druisen in tegen de mensenrechten en fundamentele principes van vrijheid van denken en meningsuiting. Niemand zou mogen worden vervolgd vanwege zijn of haar geloofsovertuiging. De beperking van christenen, of welke andere gelovigen dan ook, in de belijdenis van hun geloof is volkomen onaanvaardbaar in onze samenleving.</p>
      <p sl="en">Maar voordat we kritiek uiten, moeten we eerst ons eigen huis op orde brengen. Vorige maand werden religieuze kerstvieringen verboden in het bezette dorp Rizokarpaso op Cyprus. Zoals we allen weten, wordt de EU-lidstaat Cyprus – al 36 jaar lang – deels bezet door Turkije. De actie van het bezettende Turkse leger om een kerk binnen te gaan waar ze de priester dwongen de dienst te beëindigen en de hierbij aanwezige mensen dwongen te vertrekken, is onacceptabel. Dit incident wordt nu onderzocht door de VN.</p>
      <p sl="en">Dus als we praten over situaties in landen buiten de EU en over de vrijheid van christenen, herinner ik dit Parlement eraan dat we eerst orde op zaken moeten stellen in onze eigen gelederen. We kunnen in dit Parlement geen enkele vorm van discriminatie accepteren als we geloofwaardig willen zijn in een bredere context.</p>
    </intervention>
    <intervention id="3-442-000" speaker_id="96748" name="Cornelis de Jong" is_mep="True" mode="spoken">
      <p sl="nl">Voorzitter, mevrouw de hoge vertegenwoordiger, vrijheid van godsdienst en levensovertuiging beschermt zowel godsdiensten alsook non-theïstische en zelfs atheïstische levensovertuigingen. Deze opvattingen kunnen met elkaar botsen en staten hebben dan de plicht verdraagzaamheid te bevorderen en op te komen voor al diegenen die te maken krijgen met discriminatie of geweld vanwege hun levensovertuiging.</p>
      <p sl="nl">Ik ondersteun de gemeenschappelijke resolutie die nu voorligt van harte. Niet omdat ik vind dat we ons alleen zouden moeten bekommeren om christenen, wèl omdat christenen op dit ogenblik in een toenemend aantal landen te maken krijgen met onverdraagzaamheid. Ik zou overigens hetzelfde gedaan hebben als het een andere godsdienst betrof.</p>
      <p sl="nl">Die IIES heeft veel capaciteit nodig op dit gebied. Ik heb zelf eerder een dergelijke functie bekleed bij het Nederlandse Ministerie van Buitenlandse Zaken. Het vereist veel menskracht en inzet om wegwijs te worden in de mensenrechtenschendingen, spanningen en conflicten op basis van godsdienst en levensovertuiging en ook in oprechte pogingen tot dialoog en verdraagzaamheid.</p>
      <p sl="nl">Ik hoop dan ook, mevrouw de hoge vertegenwoordiger, dat u de aanbeveling om hier menskracht voor vrij te maken, wilt opvolgen.</p>
    </intervention>
    <intervention id="3-443-000" speaker_id="21817" name="Mario Borghezio" is_mep="True" mode="spoken">
      <p sl="it">Mijnheer de Voorzitter, barones Ashton, dames en heren, binnen het aanhoudende relativisme van de Europese politiek rust op één woord een taboe: christenhaat. Al jarenlang komen er echter serieuze en vaak tragische verhalen binnen afkomstig van betrouwbare en onbetwiste bronnen over de vervolging van christenen op verscheidene continenten.</p>
      <p sl="it">Europa moet wakker worden, zijn ogen openen en concrete actie ondernemen. Het moet duidelijke boodschappen afgeven, net als de boodschap die we van barones Ashton hadden verwacht. Ze had bijvoorbeeld de inspirerende woorden van paus Benedictus voor de Internationale Dag van de Vrede van enkele dagen geleden kunnen aanhalen, toen hij erop wees dat ontkenning van godsdienstvrijheid een belediging naar God en de menselijke waardigheid is en daarnaast een gevaar vormt voor de veiligheid en de vrede.</p>
      <p sl="it">Concrete stappen zijn noodzakelijk. Waar wachten we op – een vraag die ik direct al heb gesteld – als het gaat om het sturen van een commissie die de situatie controleert van onze koptische christenbroeders in Egypte, een officieel gematigd land waar in feite totaal geen fundamentele mensenrechten bestaan, niet eens binnen openbare ambten of openbare diensten?</p>
      <p sl="it">Wordt wakker, droevig Europa, en denk aan je christelijke afkomst!</p>
    </intervention>
    <intervention id="3-445-000" speaker_id="28362" name="Jaime Mayor Oreja" is_mep="True" mode="spoken">
      <p sl="es">Mijnheer de Voorzitter, de recente aanslagen in Irak en Egypte zijn in tweeërlei opzicht een tragedie voor Europa, ook al verschillen ze van aard. In de eerste plaats is het feit dat de gebeurtenissen hebben plaatsgevonden op zich een tragedie gezien de wreedheid ervan en het verlies van mensenlevens.</p>
      <p sl="es">In de tweede plaats is het echter ook een tragedie te moeten constateren dat dit soort gebeurtenissen al te vaak onopgemerkt blijven in onze samenleving. In veel gevallen blijven zij als gevolg van de manier waarop wij optreden beperkt tot verslagen over ongevallen of misdaden in de media, alsof het veeleer om iets externs gaat dan om een aanslag die tegen ons is gericht. Het is alsof de aanslagen ergens anders gebeuren terwijl ze in feite in het hart van onze beschaving, ons Europa, plaatsvinden en ons in onze kern willen treffen.</p>
      <p sl="es">De rol van de Europese instellingen is in wezen te wijzen op de ernst, de implicaties en de omvang van de aanslagen tegen christenen op die plaatsen. De Europese instellingen zouden niet alleen algemene verklaringen moeten afleggen om die aanslagen te veroordelen, maar zich ook sterk moeten maken voor de volgende twee maatregelen: ten eerste dienen zij ervoor te zorgen dat deze tragedie meer aandacht krijgt in onze samenlevingen en in onze media, en ten tweede dat zij zelf meer aanwezig zijn op de plaats van de tragedie.</p>
      <p sl="es">Staat u mij toe te zeggen, mevrouw de vicevoorzitter, dat in het kader van dat doel en deze twee maatregelen de Europese instellingen en uzelf de belangrijke rol van de slachtoffers van deze gebeurtenissen beter onder de aandacht moeten brengen. De slachtoffers moeten een gezicht krijgen. De slachtoffers moeten aanwezig zijn in onze Europese instellingen. We moeten een programma van bezoeken, bijeenkomsten en zelfs materiële steun voor de slachtoffers opstellen, maar het zijn de slachtoffers van deze verschrikkelijke vervolging zelf die veel beter dan wij in staat zijn om hun zaak te verdedigen.</p>
    </intervention>
    <intervention id="3-446-000" speaker_id="96906" name="Kyriakos Mavronikolas" is_mep="True" mode="spoken">
      <p sl="el">Mijnheer de Voorzitter, wij socialisten geloven in de rechten van de mens en uiteraard ook in vrijheid van godsdienst. En, zoals de heer Swoboda eerder zeer terecht opmerkte, het is ons niet alleen om het christelijke geloof te doen. Wij zijn geïnteresseerd in de rechten van alle godsdiensten, in het recht van elk individu om het geloof te belijden waar hij zelf in gelooft, en nog veel meer in consideratie voor alle godsdiensten in het algemeen en in begrip voor het geloof dat een persoon als burger aanhangt in het bijzonder.</p>
      <p sl="el">Ik zou het – mede vanwege mijn afkomst – echter graag willen hebben over een specifiek incident dat op Cyprus plaatsvond en waar in het verslag aan wordt gerefereerd. In een kerk waar al decennialang kerstmissen worden gehouden, greep de Turkse bezettende macht in om een mis te onderbreken en, nog belangrijker, om de congregatie te verdrijven en de priester te dwingen zijn liturgische gewaden af te leggen. Het verschil met dit specifieke incident is dat het helaas op Europees grondgebied plaatsvond – of zal ik zeggen gelukkig maar, omdat het ons de mogelijkheid geeft om samen actie te ondernemen om dit probleem op te lossen.</p>
    </intervention>
    <intervention id="3-447-000" speaker_id="4253" name="Frédérique Ries" is_mep="True" mode="spoken">
      <p sl="fr">Mijnheer de Voorzitter, barones Ashton, de barbaarse slachting in Alexandrië op 31 december komt nog eens boven op een lange reeks van moorddadige aanslagen tegen christenen in grote delen van de wereld: in Iran, Irak, Pakistan, Nigeria en recentelijk Egypte. De belangrijkste slachtoffers van de vervolging - we moeten dit woord durven zeggen, ook al staat het niet in onze resolutie - zijn de oosterse christenen. Dit is een diepgeworteld probleem, en christofobe daden zijn een realiteit.</p>
      <p sl="fr">De door de Europese Unie - door ons - te bieden oplossing moet recht doen aan deze christelijke minderheden. Het gaat hier om twaalf miljoen mensen die bescherming nodig hebben en een andere keuze moeten krijgen dan vluchten of sterven. Zoals al diverse malen is herhaald, gaat het er niet om de ene religie meer te stigmatiseren dan de andere, maar wel om er simpelweg op te wijzen hoe noodzakelijk het is dat de strijd wordt aangebonden met deze islamitische extremisten die mensen en vrijheid om zeep helpen.</p>
      <p sl="fr">Barones Ashton, wij hopen dat u tijdens de bijeenkomst van de ministers van Buitenlandse Zaken aan het eind van deze maand zult komen met een gecoördineerde reactie en strategie om dit geweld tegen de oosterse christenen te bestrijden. Het lijkt mij belangrijk dat we druk uitoefenen, bijvoorbeeld via onze associatieovereenkomsten met een aantal van deze landen, en hun respectieve regeringen ertoe oproepen de daders te vervolgen en te berechten. Dit staat in paragraaf 2 van onze resolutie.</p>
      <p sl="fr">De vrijheid van godsdienst moet overal ter wereld in praktijk worden gebracht, net zoals het iedereen vrij staat al dan niet te geloven, want als deze vrijheid die de scheiding van godsdienst en staat mogelijk maakt, wordt ondermijnd, dan komen ook al onze andere vrijheden in gevaar.</p>
    </intervention>
    <intervention id="3-448-000" speaker_id="96801" name="Tomasz Piotr Poręba" is_mep="True" mode="spoken">
      <p sl="pl">Mijnheer de Voorzitter, minimaal 75 procent van de slachtoffers van religieuze vervolging op de wereld zijn christenen. De Europese Unie mag in deze zaak niet passief blijven en werkeloos toekijken. Het debat van vandaag is bedoeld om Europa te stimuleren zich aan te sluiten bij de strijd voor de eerbiediging van het recht op vrijheid van godsdienst, maar ook om gezamenlijk te overwegen welke instrumenten de Europese Unie kan inzetten om vervolging van christenen in de toekomst te voorkomen.</p>
      <p sl="pl">Wat kunnen we doen? Ten eerste vind ik dat we ervoor moeten zorgen dat de eerbiediging van de vrijheid van godsdienst een van de belangrijkste speerpunten van het externe beleid van de Europese Unie wordt. Dat betekent dat we ervoor moeten zorgen dat onze overeenkomsten met andere landen bepalingen bevatten die religieuze vervolging in de betreffende landen onmogelijk maken.</p>
      <p sl="pl">Ten tweede moeten we de oprichting van een Europees waarnemingscentrum voor religieuze vervolging in de wereld overwegen, dat direct relevante informatie kan leveren waardoor de Europese Unie snel kan reageren.</p>
      <p sl="pl">Tot slot moeten we een einde maken aan het beleid van dubbele standaarden. De Europese Unie en de rest van Europa stellen zich open voor emigranten uit verschillende landen van de wereld. We staan toe dat zij godshuizen bouwen en hun godsdienst uitoefenen. Tegelijkertijd komen wij slechts zelden op voor de rechten van christenen in hun landen van herkomst, landen waar op het bezit van de Bijbel vaak een jarenlange gevangenisstraf en niet zelden de doodstraf staat, landen waar de bouw van een christelijk godshuis simpelweg onmogelijk is.</p>
      <p sl="pl">De tijd is aangebroken om een hard, resoluut en krachtig standpunt in te nemen over de rechten van christenen over de hele wereld. De tijd is aangebroken om hardop te eisen dat christenen en aanhangers van andere religies in vrijheid hun godsdienst kunnen uitoefenen.</p>
    </intervention>
    <intervention id="3-449-000" speaker_id="28400" name="Francisco José Millán Mon" is_mep="True" mode="spoken">
      <p sl="es">Mijnheer de Voorzitter, dit debat is buitengewoon noodzakelijk gezien de recente ernstige gebeurtenissen die de godsdienstvrijheid en zelfs de levens van christenen treffen. Ik doel in het bijzonder op wat er overwegend in Pakistan, Irak, Nigeria en Egypte is gebeurd.</p>
      <p sl="es">Artikel 18 van de Universele Verklaring van de rechten van de mens gaat uitgebreid in op wat er wordt verstaan onder vrijheid van godsdienst. Desondanks wordt dit recht in sommige landen helaas nauwelijks gerespecteerd. We moeten nu zelfs toezien hoe degenen die hun christelijk geloof belijden, het gevaar lopen daarvoor met hun leven te moeten betalen.</p>
      <p sl="es">De Europese Unie, mevrouw Ashton, moet het recht op vrijheid van godsdienst in het algemeen met kracht verdedigen, duidelijk opnemen in haar externe optreden en eerbiediging, vrijheid en veiligheid eisen voor de op dit moment meest vervolgde religieuze groepering ter wereld, de gemeenschap van christenen. We moeten eisen dat alle betrokken regeringen doen wat nodig is om dit soort aanslagen te voorkomen, en waar dat niet mogelijk is, de verantwoordelijken aan te houden en te straffen.</p>
      <p sl="es">Geachte afgevaardigden, vrijheid staat mede symbool voor de Europese identiteit, en daartoe behoort ook de vrijheid van godsdienst, die tot de wezenlijke kern van de mensenrechten behoort. Die vrijheid vormt tevens een weg naar vrede, zoals paus Benedictus XVI zei in zijn nieuwjaarsboodschap. Voorts wil ik wijzen op de essentiële rol van het christendom in de totstandbrenging van de Europese identiteit. Het zou daarom een trieste paradox zijn als de Europese Unie het naliet met de grootste stelligheid op te komen voor de bescherming van de meest fundamentele rechten van de christenen en hen zoveel mogelijk de helpende hand te reiken.</p>
      <p sl="es">De resolutie van het Europees Parlement beschrijft methoden voor een betere verdediging van godsdienstvrijheid in het algemeen en de vrijheid van christenen in het bijzonder. Ik verwelkom het feit dat de komende Raad Buitenlandse Zaken er aandacht aan zal schenken en – daarmee sluit ik af, mijnheer de Voorzitter - dat de komende Europese Raad op 14 februari zich zal uitspreken over deze ernstige gebeurtenissen, in navolging van het moedige voorbeeld van president Sarkozy.</p>
    </intervention>
    <intervention id="3-450-000" speaker_id="96686" name="Mitro Repo" is_mep="True" mode="spoken">
      <p sl="fi">Mijnheer de Voorzitter, barones Ashton, de geloofwaardigheid van de Europese Unie met betrekking tot haar buitenlands beleid wordt afgemeten aan de wijze waarop zij vasthoudt aan haar fundamentele waarden, namelijk mensenrechten, democratie, het legaliteitsbeginsel en godsdienstvrijheid.</p>
      <p sl="fi">Het rechtssysteem van Egypte loopt het gevaar om in de schaduw te komen staan van de shariawetgeving, waar vooral de koptische christenen onder lijden. De Conferentie van Europese kerken roept op tot een dialoog in Europa tussen christenen en moslims. Europese religieuze dialoog, de culturele traditie van religie en de traditie van godsdienstonderwijs zijn ook hulpmiddelen die in het Europees beleid kunnen worden gebruikt.</p>
      <p sl="fi">Het christendom en andere religies zijn vredesbewegingen zoals de Europese Unie. Op haar best verenigt religie mensen en drijft hen niet uit elkaar. Wij mogen de terroristen religie niet laten gebruiken als instrument van barbaarsheid.</p>
    </intervention>
    <intervention id="3-451-000" speaker_id="96803" name="Zbigniew Ziobro" is_mep="True" mode="spoken">
      <p sl="pl">Mijnheer de Voorzitter, organisaties die religieuze vervolgingen in de gaten houden, geven aan dat dagelijks meer dan tweehonderd miljoen christenen het gevaar lopen vervolgd te worden. Het is haast niet te geloven, maar in de afgelopen twee jaar zijn meer dan 170 000 mensen omgekomen, enkel en alleen omdat ze christen waren. Deze cijfers zijn afkomstig van organisaties die de vervolging van christenen volgen en geven aan dat christenen de meest vervolgde religieuze groepering ter wereld zijn. Dat mogen we in dit Parlement niet vergeten. In een aanzienlijk deel van de islamitische landen worden christenen behandeld als tweederangsburgers, en de situatie is daar bijzonder gespannen.</p>
      <p sl="pl">Europa mag dit niet langer tolereren, en niet alleen vanwege haar christelijke wortels. Er sterven namelijk onschuldige mensen, louter en alleen omdat ze niet de juiste godsdienst belijden. De Europese Unie reageert niet krachtig genoeg op de gewelddadigheden en de discriminatie van christenen. De vervolging van christenen moet ter sprake worden gebracht in de bilaterale onderhandelingen en bij de betrekkingen tussen de Europese Unie en de landen waar deze extreme en verschrikkelijke gebeurtenissen plaatsvinden. Ook moet het Parlement mevrouw Ashton verplichten tot een proactiever en krachtiger optreden.</p>
    </intervention>
    <intervention id="3-452-000" speaker_id="28112" name="Gay Mitchell" is_mep="True" mode="spoken">
      <p sl="en">Mijnheer de Voorzitter, ik waardeer dit debat zeer, en ik steun de resolutie volledig en sta hier ook voor in. Ik denk dat er een slapende reus ontwaakt vanwege het ongerechtvaardigde en wrede misbruik van christenen. Als deze wreedheid en dit misbruik was gericht tegen moslims of de joodse gemeenschap, was ik even bezorgd geweest. Europa is een mozaïek waarvan de eenheid en de verscheidenheid het motto is.</p>
      <p sl="en">Maar in Cyprus denken de Turkse regering en haar afgevaardigden dat het passend is om van christenen te eisen dat ze toestemming vragen om te bidden, maar ze uit een kerk te zetten als ze dit collectief doen. Is de Turkse afgevaardigde voor de Europese Unie erbij geroepen? En zo nee, waarom niet? Graag betoon ik respect aan de moslims die hun christelijke buren hielpen die werden aangevallen. Laten we hier dus geen motie van maken tegen iemand. Deze resolutie is bedoeld voor christenen en alle mensen die worden aangevallen.</p>
      <p sl="en">Ik kan misbruik van mensen, individuen of gemeenschappen vanwege hun geloofsovertuiging niet steunen of accepteren. Dit debat gaat over christenen; te veel mensen verwachten dat christenen om het even welke oude commentaren accepteren. Ze zien het als anachronisme. Het is tijd dat we wederzijds respect beginnen te tonen. Ik respecteer mensen in dit Parlement die geen geloofsovertuiging hebben of een andere geloofsovertuiging zijn toegedaan dan ik. Het is tijd dat de mensen in dit Parlement respect beginnen te tonen voor mensen met een christelijke overtuiging; door verscheidenheid vormen we een eenheid.</p>
    </intervention>
    <intervention id="3-453-000" speaker_id="39319" name="Maria Eleni Koppa" is_mep="True" mode="spoken">
      <p sl="el">Mijnheer de Voorzitter, de laatste tijd is het aantal gevallen van religieus geweld over de hele wereld toegenomen, een gegeven dat onrust en verontwaardiging teweeg brengt. Het verbod op het belijden van de eigen geloofsovertuiging is een flagrante schending van de fundamentele rechten, maar ook van het internationaal recht, waarin is vastgelegd dat het recht op geloof onvervreemdbaar en vanzelfsprekend is.</p>
      <p sl="el">Het door de bezettingsmacht opgelegde verbod op de kerstmis in Rizokarpaso op bezet Cyprus, alsmede de tegen de koptische gemeenschap gerichte bomaanslagen in de christelijke kerk van Alexandrië zijn slechts twee voorbeelden van toenemende spanningen en religieuze haat die zich in veel plaatsen niet ver buiten Europa ontwikkelen.</p>
      <p sl="el">De Europese Unie moet instrumenten ontwikkelen die het recht op de beoefening van elke godsdienst in de praktijk beschermen. De boodschap dat dergelijk gedrag door de Europese Unie niet wordt getolereerd, moet luid en duidelijk zijn. Ik zou de hoge vertegenwoordiger willen verzoeken om een evaluatie van de situatie met betrekking tot de vrijheid van religieuze expressie op te nemen in haar prioriteiten. Tot slot zou het goed zijn als het aspect van het recht op de bescherming van religieuze overtuiging op het niveau van de Raad en van de Europese Commissie wordt meegenomen in alle discussies met andere landen.</p>
    </intervention>
    <intervention id="3-454-000" speaker_id="28341" name="Mirosław Piotrowski" is_mep="True" mode="spoken">
      <p sl="pl">Mijnheer de Voorzitter, het christendom is altijd een ijkpunt geweest van de Europese identiteit, en de waarden van de Europese Unie vloeien er direct uit voort. De EU mag daarom niet werkeloos toezien hoe christenen worden vervolgd, ook niet wanneer dit in andere delen van de wereld gebeurt. In Arabische en Aziatische landen zijn christenen de meest bedreigde religieuze minderheid. Recente aanvallen op christenen in Egypte en Irak en eerdere gewelddadigheden in India waarbij ook kleine kinderen om het leven zijn gekomen, bevestigen dit. We beschikken over diverse instrumenten om dit soort gebeurtenissen te voorkomen en af te keuren. De Europese Unie moet de aanvallen op christenen krachtig veroordelen. Een van de meest effectieve manieren om dit te doen is het opnemen van voorwaarden in bijvoorbeeld handelsovereenkomsten met derde landen, waarin die landen garanderen dat zij de rechten van christenen zullen eerbiedigen en die de mogelijkheid bieden de overeenkomst te ontbinden wanneer deze rechten geschonden worden.</p>
    </intervention>
    <intervention id="3-455-000" speaker_id="1191" name="Doris Pack" is_mep="True" mode="spoken">
      <p sl="de">Mijnheer de Voorzitter, waarde commissaris, in 2009 hebben we de interculturele dialoog in Europa gevoerd: met elkaar, christenen met moslims, orthodoxen met katholieken, protestanten met orthodoxen. We hebben geprobeerd in onze Gemeenschap vertrouwen te kweken. We doen dat bij onszelf. Daarvoor moeten we wel zelf een standpunt hebben en de moed hebben om ervoor te gaan. Soms ontbreekt het hieraan, en nu blijkbaar ook. Als ik lees en hoor dat de Europese Commissie een kalender voor jongeren heeft uitgegeven waarop alle feestdagen van andere religies worden vermeld behalve de christelijke, dan kan ik alleen maar zeggen: zoiets zal degenen die in Egypte en elders dit soort vreselijke daden plegen nog verder aanmoedigen hiermee door te gaan.</p>
      <p sl="de">Wij hebben de plicht christenen in de landen die al veelvuldig zijn genoemd te helpen. Zij leven voor het grootste deel in landen – als we het hebben over Palestina, Egypte, Irak en Iran – waar het christendom zijn oorsprong vindt. We kunnen toch niet toezien hoe deze mensen uit hun geboorteland worden verdreven? Ze zijn daar namelijk geen minderheid, maar zijn Egyptenaren en Palestijnen, net als alle anderen; ze willen daar leven, maar dat wordt hen moeilijk gemaakt. We moeten mevrouw Ashton daarin steunen en proberen ervoor te zorgen dat de Europese Unie de vrijheid van godsdienst waarborgt in alle akkoorden die zij met derde landen, en met name met deze landen, sluit. We moeten ervoor zorgen dat niemand omwille van zijn geloof zijn land moet verlaten.</p>
    </intervention>
    <intervention id="3-456-000" speaker_id="1122" name="Ria Oomen-Ruijten" is_mep="True" mode="spoken">
      <p sl="nl">Voorzitter, als ik naar de beelden in Bagdad en Alexandrië kijk, lijkt het wel alsof we een half millennium terug in de tijd zijn. Toen hadden we in Nederland de hoekse en kabeljauwse twisten waarbij protestanten en katholieken elkaar in een oorlog te lijf gingen. Voorzitter, dat past niet meer in de huidige Europese samenleving. Als ik naar Bagdad en Alexandrië kijk, dan zie ik ook dat dat alleen maar grove uitingen zijn van wat onderhuids in een groot aantal landen leeft.</p>
      <p sl="nl">Daarom zeg ik dat ook de Europese Unie in het kader van die culturele dialoog, maar ook in het kader van de vrijheden die we samen hebben vastgelegd, ervoor moet zorgen dat in elk verdrag, dat in elke lidstaat waarmee we zaken doen, dat in elk verslag dat we schrijven - en ik doe dat ook in het verslag over Turkije - die vrijheid van het beleven van godsdienst voorop moet staan. Dat betekent ook - mevrouw Pack heeft het net gezegd - dat die vrijheden wederkerig moeten zijn en dat het ook zo moet zijn dat daar waar de islam niet de meerderheidsgodsdienst is, die vrijheid van godsdienst wordt geëerbiedigd.</p>
      <p sl="nl">Voorzitter, ik denk dat de onverdraagzaamheid, het geweld dat er nu heeft plaatsgevonden, onacceptabel is en dat we een en ander met elkaar in een dialoog aan de kaak moeten stellen. Ik vraag mevrouw Ashton dan ook, om er samen met haar dienst voor te zorgen dat in alle contacten met landen die vrijheid van godsdienst heel consequent met de autoriteiten ter sprake wordt gebracht; u kunt wat dat betreft op de solidariteit van het Parlement rekenen.</p>
    </intervention>
    <intervention id="3-457-000" speaker_id="25704" name="Eleni Theocharous" is_mep="True" mode="spoken">
      <p sl="el">Mijnheer de Voorzitter, het vervolgen en vermoorden van christenen in het Midden-Oosten is meestal het werk van fanatieke en terroristische organisaties. De vervolging van Grieks-Cypriotische christenen op bezet Cyprus is het werk van het gewone leger van een land dat de ambitie heeft toe te treden tot de Europese Unie.</p>
      <p sl="el">Ik heb hier een brief in handen van de zelf uitgeroepen “Ambassadeur van de Turkse Republiek van Noord-Cyprus” in Brussel – een entiteit die uitsluitend bestaat bij de gratie van de Turkse militaire bezettingsmacht – waarin hij probeert mij belachelijk te maken, terwijl hij tegelijkertijd erkent dat de kerkdienst in Rizokarpaso werd onderbroken omdat de Grieks-Cypriotische christenen hiervoor geen vergunning hadden.</p>
      <p sl="el">Barones Ashton, sinds wanneer is het nodig om voor godsdienstoefening van wie dan ook toestemming te krijgen? Hoe lang blijft u tolereren dat een land dat de ambitie heeft toe te treden tot de Europese Unie, op een dergelijke brute manier de mensenrechten en de godsdienstvrijheid van Europese burgers schendt?</p>
    </intervention>
    <intervention id="3-458-000" speaker_id="28178" name="Miroslav Mikolášik" is_mep="True" mode="spoken">
      <p sl="sk">Geachte mevrouw Ashton, ik wil graag het woord tot u richten en u dringend oproepen iets te doen in deze kwestie, want het is eenvoudigweg onverteerbaar voor ons dat christenen in het Nabije Oosten voortdurend blootgesteld worden aan dergelijke wrede aanvallen.</p>
      <p sl="sk">Irak, Iran, Egypte, Nigeria, Turkije, Pakistan: dit zijn stuk voor stuk landen die voor hen - voor christenen - al eeuwenlang een thuishaven zijn en waar zij graag willen blijven wonen. Dat talloze islamitische geestelijken in hun preken antichristelijke sentimenten onder de gelovigen aanwakkeren, dient ten strengste te worden afgekeurd. In het noorden van Irak waren de mensen bang om hun huizen te versieren. In Bagdad drongen gewapende mensen een gebouw binnen waar zij 52 mensen doodschoten en 200 mensen verwondden.</p>
      <p sl="sk">December jongstleden waren we in de gelegenheid een aantal Irakese bisschoppen te ontmoeten toen zij het Europees Parlement bezochten. Zij drukten ons toen op het hart dat zij onze hulp nodig hebben, de hulp van de hele internationale gemeenschap, om te voorkomen dat de overtuiging wortelt dat afwijkende godsdienstige overtuigingen een legitieme reden zijn om onschuldige mensen om te brengen. Waar zijn we in hemelsnaam in terechtgekomen?</p>
      <p sl="sk">Ik zou in dit verband graag nog iets willen zeggen over Turkije, een land dat hard zijn best doet toe te treden tot de Europese Unie, maar tegelijkertijd de oprichting van christelijke geloofsgemeenschappen of congregaties verbiedt. Wij hebben hier in Europa toch ook minaretten? Waarom is het de andere kant op dan niet mogelijk?</p>
      <p sl="sk">Ik vraag me trouwens af waar al die beschermers van de mensenrechten uithangen en al die beschermers van dierenrechten. Volgens mij is het nu toch wel hoog tijd om een groep op te richten ter bescherming van christenen in de wereld.</p>
    </intervention>
    <intervention id="3-459-000" speaker_id="28170" name="Peter Št’astný" is_mep="True" mode="spoken">
      <p sl="en">Mijnheer de Voorzitter, de toename van wrede en gewelddadige aanvallen op christenen en hun gemeenschappen is erg verontrustend. De daders zijn veelal fanatieke islamitische extremisten. Het is pure haat. Het is nodig dat hier een einde aan wordt gemaakt en hier moet ook een einde aan worden gemaakt.</p>
      <p sl="en">De EU en haar instellingen, met inbegrip van dit Parlement, moeten de druk op regeringen opvoeren waar zulke incidenten voorkomen, vooral in de landen waar de staat een zwak beleid heeft of een oogje dichtknijpt voor zulke incidenten.</p>
      <p sl="en">Hier waarderen en beschermen we elk afzonderlijk leven; we straffen iedereen streng die mensenlevens in gevaar brengt, en de straf is nog zwaarder als aanvallen op mensenlevens gericht zijn tegen een minderheid, en zijn ingegeven door haat. We moeten erop hameren dat andere landen een soortgelijke bescherming van mensenlevens bieden en alle daders van zulke gruwelijke misdaden streng bestraffen, en we moeten de landen bijstaan die hiermee te maken hebben.</p>
      <p sl="en">We kennen allemaal het sombere vooruitzicht als er niets wordt gedaan en als de huidige stijgende tendens niet wordt tegengehouden. De maximale inspanningen van de hele beschaafde wereld moeten zich dus concentreren op het ombuigen van deze gevaarlijke tendens.</p>
    </intervention>
    <intervention id="3-460-000" speaker_id="96682" name="Sari Essayah" is_mep="True" mode="spoken">
      <p sl="fi">Mijnheer de Voorzitter, mevrouw de commissaris, ik wil in geen geval de druk op andere religies bagatelliseren, maar de statistieken spreken duidelijke taal: 75 procent van degenen die vanwege hun geloof zijn bedreigd of gedood, zijn christenen, en ongeveer honderd miljoen christenen in de hele wereld hebben te maken met vervolging en geweld vanwege hun geloof.</p>
      <p sl="fi">De afgelopen tijd is de situatie vooral zorgelijk geworden in het Midden-Oosten, zoals wij hier hebben gehoord. Aanvallen tijdens kerkdiensten in Irak, Egypte en Syrië hebben tientallen mensen, waaronder kinderen, het leven gekost. Ook elders in de wereld zijn veel problemen. De enorme economische groei in Aziatische landen verhult de ernstige schendingen van de fundamentele en mensenrechten. Bijvoorbeeld in China, India en Vietnam bestaat godsdienstvrijheid praktisch alleen op papier. Wij moeten erkennen dat de Europese Unie en haar lidstaten hun ogen hiervoor sluiten, onder meer vanwege de handelsbetrekkingen.</p>
      <p sl="fi">Als de Europese Unie zou willen, dan zou zij veel meer kunnen doen om de situatie van de christenen te verbeteren en de vrijheid van godsdienst in de wereld te bevorderen, bijvoorbeeld door een godsdienstvrijheidclausule te eisen in alle overeenkomsten die met derde landen worden gesloten. Daarom wil ik u, mevrouw de commissaris, vragen of het in de toekomst de bedoeling is een dergelijke clausule te eisen en de tenuitvoerlegging ervan te controleren.</p>
      <p sl="fi">De laffe houding van Europa is deels te wijten aan het feit dat wij hier zelf onze oude waarden kwijtraken. Wij willen religie in de privésfeer wegstoppen. Dat komt bijvoorbeeld tot uiting in het crucifixdebat dat in Italië plaatsvond en de hier door mevrouw Pack genoemde kalender die door de Commissie is gepubliceerd en waarop de christelijke feestdagen volledig ontbreken. Secularisme is niet het antwoord op deze problemen. Het antwoord ligt in het respect dat wij hebben voor andersdenkenden en voor de overtuiging van anderen.</p>
    </intervention>
    <intervention id="3-461-000" speaker_id="96835" name="Traian Ungureanu" is_mep="True" mode="spoken">
      <p sl="hu">Mijnheer de Voorzitter, de benarde toestand van christenen in het Midden-Oosten, Azië en Afrika is geen toeval. Dit is geen serie betreurenswaardige maar ongecoördineerde aanvallen. Integendeel, dit is klassieke massavervolging. Christenen worden geïntimideerd, verbannen of gedood voor een duidelijk doel: religieuze zuivering. Dit gebeurt terwijl wij ons hier in Europa in allerlei bochten wringen om aan de oneindige gevoeligheden van moslims tegemoet te komen. Het resultaat is een Europa vol moskeeën en een Midden-Oosten dat is gezuiverd van christenen.</p>
      <p sl="hu">Maar dit gaat niet over cijfers. Het gaat over vrijheid en identiteit. Zelfs voor degenen onder ons die niet geloven, moet het christendom meer zijn dan een vergeten, exotische en slinkende sekte. We zijn vrij om te geloven of niet te geloven, maar we zijn niet vrij om onze vrijheden misbruikt te zien worden.</p>
      <p sl="hu">Deze benadering houdt in dat we geloofsvrijheid als voorwaarde moeten stellen bij onze betrekkingen met soevereine staten. Deze benadering moet worden vastgelegd in de wet en onderdeel uitmaken van het mandaat van de hoge vertegenwoordiger.</p>
    </intervention>
    <intervention id="3-462-000" speaker_id="28424" name="Tunne Kelam" is_mep="True" mode="spoken">
      <p sl="hu">Mijnheer de Voorzitter, ik wil graag tegen de hoge vertegenwoordiger zeggen dat veroordelingen en verklaringen in deze situatie niet genoeg zijn. Aanvallen op christelijke gemeenschappen zijn drastisch toegenomen, vooral in de landen van het Midden-Oosten en Noord-Afrika. Het is moeilijk om daar een staat te vinden waar christenen als een normale minderheid kunnen wonen en, nog belangrijker, vrij hun geloof kunnen belijden.</p>
      <p sl="hu">De mensen die het christendom als hun nieuwe geloof hebben aangenomen, worden blootgesteld aan het risico dit met de dood te bekopen. We hebben het hier niet over nieuwe minderheden. De christenen zijn van oudsher inwoners van deze landen. Vandaag de dag worden ze steeds vaker gedwongen hun land te verlaten of in getto’s te wonen, ofwel zijn ze vluchtelingen in eigen land geworden, zoals in Irak. Om die reden is het een urgente taak om een EU-strategie inzake geloofsvrijheid op te stellen en een serie concrete maatregelen vast te leggen tegen de staten die opzettelijk verzaken om religieuze minderheden te beschermen.</p>
      <p sl="hu">Ik wil ook graag het idee van een collega noemen, de heer Mayor Oreja: het opstellen van een lijst met slachtoffers met wie de externe diensten van de EU actief contact zouden moeten zoeken. Dit gaat niet over het tegenover elkaar stellen van religies. Dit gaat over echt gelijke kansen, want het zou even gemakkelijk moeten zijn om een christelijke kerk te bouwen in Alexandrië of Ankara als dat het in Brussel is om een moskee te bouwen.</p>
    </intervention>
    <intervention id="3-463-000" speaker_id="28120" name="Simon Busuttil" is_mep="True" mode="spoken">
      <p sl="mt">Mijnheer de Voorzitter, de aanvallen tegen de christelijke gemeenschap in Egypte en andere landen moeten worden veroordeeld, en wij zijn verplicht te reageren. Mijn vraag is: als Europa als bakermat van het christendom er niet in slaagt om christenen en hun godsdienstvrijheid te verdedigen, wie doet het dan?</p>
      <p sl="mt">We moeten echter ook proberen te voorkomen dat moslimgemeenschappen radicaliseren en worden gemanipuleerd door extremisten. We moeten ons ervoor hoeden alle moslims terroristen te noemen, omdat slechts een minderheid geweld en extremisme voorstaat. Tegelijkertijd zijn moslimgemeenschappen over de hele wereld verplicht om extremisten, die hun religie misbruiken, te veroordelen en moeten zij zich distantiëren van deze mensen, om te voorkomen dat zij het islamitische geloof een slechte naam geven.</p>
      <p sl="mt">Verder moeten wij de overheden van deze landen er met uiterste krachtsinspanningen van overtuigen dat zij de christelijke gemeenschappen moeten beschermen tegen vervolging.</p>
      <p sl="mt">Het belangrijkste is dat wij ondanks de gebeurtenissen die zich voor onze ogen afspelen en onze woede opwekken, niet geheel afstand mogen doen van ons gevoel voor redelijkheid. Zoals Mahatma Gandhi zei: "oog om oog, tand om tand maakt ons allemaal blind en tandeloos".</p>
    </intervention>
    <intervention id="3-464-000" speaker_id="988" name="Carlo Casini" is_mep="True" mode="spoken">
      <p sl="it">Mijnheer de Voorzitter, dames en heren, de collega’s die reeds aan het woord zijn geweest, hebben in feite alles al gezegd. Ze hebben de feiten nogmaals op een rijtje gezet, ze beoordeeld en specifieke verzoeken ingediend.</p>
      <p sl="it">Aangezien dit de laatste toespraak is die op het progranma staat, wil ik graag iets toevoegen dat nog niet eerder is gezegd en dan zie ik in gedachten een zeer groot Europeaan voor me, namelijk Johannes Paulus II, een man die op effectieve wijze heeft bijgedragen aan de val van de Berlijnse Muur. In zijn spirituele testament benoemt hij de vier waarden die als hoeksteen van onze toekomstige samenleving fungeren, met andere woorden een samenleving van liefde, te weten leven, vrede, brood en godsdienstvrijheid.</p>
      <p sl="it">Vervolgens moet ik denken aan alles wat Giorgio La Pira, voormalig burgemeester van Florence, heeft geschreven. Hij was initiatiefnemer van grote conferenties over de christelijke samenleving op het moment dat de Koude Oorlog zijn hoogtepunt bereikte. In zijn boek Premesse della politica (‘Politieke vereisten’) schrijft hij dat er aan ieder politiek idee een bepaald type mens ten grondslag ligt. Voor christelijk Europa, zo schrijft hij, is de mens in essentie een biddend wezen, dat wil zeggen in staat een dialoog aan te gaan, te geloven in het oneindige en in gesprek met God te gaan.</p>
      <p sl="it">Een mens de mogelijkheid tot een persoonlijke en openbare dialoog ontnemen is niet alleen ontkenning van godsdienst, maar ook ontkenning van de persoon zelf. Met deze gedachten laat ik het Parlement en u, hoge vertegenwoordiger, achter, zodat ze bij kunnen dragen aan een concrete en effectieve inzet van onze Europese Unie, die haar oorsprong vindt in de christelijke identiteit en altijd en overal verkondigt de bescherming en bevordering van menselijke waardigheid en mensenrechten als doel te hebben.</p>
    </intervention>
    <intervention id="3-465-000" speaker_id="23707" name="De Voorzitter" is_mep="True" mode="spoken">
      <p sl="nl">Collega's, wij gaan nu over tot de "catch the eye"-procedure. Er is een klein probleem, omdat ik meer dan 25 verzoeken heb ontvangen en we maar vijf minuten hebben. Het is dus duidelijk dat ik niet iedereen aan het woord kan laten. Ik zal mijn best doen en proberen de beschikbare tijd zo eerlijk en evenwichtig mogelijk te verdelen, maar helaas zal niet iedereen aan het woord komen.</p>
    </intervention>
    <intervention id="3-466-000" speaker_id="96992" name="Magdi Cristiano Allam" is_mep="True" mode="spoken">
      <p sl="it">Mijnheer de Voorzitter, dames en heren, ik zal me beperken tot de vraag aan de hoge vertegenwoordiger, barones Ashton, om een speciaal verzoek op de agenda van onze betrekkingen met Egypte te zetten: we roepen de Egyptische overheden op om informatie over godsdienst te verwijderen van officiële documenten, identiteitskaarten, paspoorten en alle documenten die noodzakelijk zijn om werk te verkrijgen.</p>
      <p sl="it">Christenen worden in Egypte gediscrimineerd op het moment dat het woord ‘christelijk’ in hun documenten voorkomt. Islamitisch terrorisme is vandaag de dag legitiem wanneer er sprake is van een situatie waarin geïnstitutionaliseerde discriminatie tegen christenen voorkomt.</p>
      <p sl="it">Dit is een speciaal verzoek dat, als het wordt doorgevoerd, christenen bevrijdt van een vorm van geïnstitutionaliseerde discriminatie.</p>
    </intervention>
    <intervention id="3-467-000" speaker_id="97050" name="Antigoni Papadopoulou" is_mep="True" mode="spoken">
      <p sl="en">Mijnheer de Voorzitter, artikel 3 van het Europees Verdrag voor de Rechten van de Mens verbiedt ‘een onmenselijke of vernederende behandeling’, en in artikel 9 wordt het recht beschermd ‘om een religie of geloofsovertuiging te belijden’ in erediensten. Dit is ook aangehaald door het Europees Hof voor de Rechten van de Mens in zijn uitspraak in de vierde zaak tussen twee staten, namelijk Cyprus en Turkije, sinds 2001.</p>
      <p sl="en">Ik zou tegen Lady Ashton willen zeggen: helaas heeft Turkije, een kandidaat-lidstaat voor toetreding tot de Europese Unie, de afgelopen 36 jaar religieuze monumenten op Cyprus verwoest en christelijke kerken omgebouwd tot moskeeën of stallen, en onlangs een einde gemaakt aan kerst- en Driekoningenmissen in christelijke kerken in het bezette Rizokarpaso en Yialousa.</p>
      <p sl="en">Turkije moet worden veroordeeld voor zijn misdaden op EU-grondgebied. De EU mag niet passief blijven toekijken. De christenen op Cyprus verkeren in gevaar.</p>
    </intervention>
    <intervention id="3-468-000" speaker_id="96874" name="Alexandra Thein" is_mep="True" mode="spoken">
      <p sl="de">Mijnheer de Voorzitter, waarde vicevoorzitter van de Commissie, het gaat vandaag om een ontwerpresolutie over de situatie van christenen in de context van vrijheid van godsdienst. Het Europees Parlement zet zich wereldwijd in voor fundamentele vrijheden en mensenrechten. Wij liberalen zijn hierbij een van de drijvende krachten, en daarin zit ook het verschil met de conservatieven, die zich in het bijzonder richten op de situatie van christenen.</p>
      <p sl="de">Want het gaat over het algemeen niet alleen om de situatie van christenen, maar – volgens de liberalen – om de waarde van de vrijheid van godsdienst an sich. En daarmee bedoel ik alle religies van de wereld – overal op deze ene wereld. Het gaat om de bescherming van religieuze minderheden en de plicht van elke staat al het mogelijke te doen om leden van bedreigde religieuze minderheden te beschermen.</p>
      <p sl="de">Ook wij in Europa hebben problemen. Ik kom uit Berlijn, en alleen al in Berlijn hadden we nadat een sociaaldemocratische voormalige bankier van de Bundesbank de gemoederen had verhit binnen een half jaar toevallig zes brandaanslagen tegen moskeeën, waarbij gelukkig geen doden zijn gevallen. Als staat proberen we religieuze instellingen zo goed mogelijk te beschermen, zoals Egypte zich na de tweede grote terroristische aanslag tegen christenen nu ook meer inzet.</p>
      <p sl="de">Het is uiteraard onmogelijk om elke kerk, moskee of synagoge door de politie te laten bewaken, en ik betreur dat joodse instellingen in veel landen – waaronder ook het mijne – van buiten inmiddels lijken op zwaarbeveiligde gevangenissen. Daarom is het ook zo belangrijk dat wij als politici de verantwoordelijkheid voor de houding tegenover religieuze minderheden in onze landen nemen en proberen een open en positieve houding jegens alle religies tot stand te brengen.</p>
    </intervention>
    <intervention id="3-469-000" speaker_id="4521" name="Charles Tannock" is_mep="True" mode="spoken">
      <p sl="en">Mijnheer de Voorzitter, toen ik elf jaar geleden voor het eerst in dit Parlement werd gekozen, werd het gezien als enigszins excentriek en zelfs op het randje van gênant – vooral en zelfs binnen de EVP moet ik zeggen – dat ik regelmatig de kwestie van christenvervolging in de islamitische en communistische wereld opwierp, die tot mijn spijt sindsdien alleen maar is verergerd.</p>
      <p sl="en">Dus het verheugt me dat inmiddels zelfs enkele van de wat meer agressieve en antiklerikale krachten in dit Parlement wakker zijn geschud door de existentiële bedreiging van oude christelijke geloofsgemeenschappen zoals de Assyriërs in Irak, waarvan ik een beschermheer ben in het Verenigd Koninkrijk, en de kopten in Egypte. Afgelopen zaterdag stond ik voor de deur van Downing Street 10 in Londen met mijn koptische kiezers om te eisen dat de regering van het VK meer doet om druk uit te oefenen op Egypte en zijn regering ter bescherming van zijn eigen burgers. Vandaag doe ik een beroep op u, barones Ashton, als hoge vertegenwoordiger van de Europese Unie, om hetzelfde te doen.</p>
    </intervention>
    <intervention id="3-470-000" speaker_id="99416" name="Nikolaos Salavrakos" is_mep="True" mode="spoken">
      <p sl="el">Mijnheer de Voorzitter, enige tijd geleden heb ik een artikel geschreven met de titel: “Meervoudige monoloog”. Meervoud betekent dat velen van ons praten, en monoloog dat één persoon het woord voert. Dat is nu juist het probleem van onze hedendaagse maatschappijen. We praten allemaal – en meestal over ideeën – maar we luisteren alleen maar naar wat we zelf zeggen. De uitbraak van het moslimfundamentalisme zoals we dat deze dagen kunnen zien, en wat ook rond oud en nieuw plaatsvond in Egypte, valt hieraan te wijten.</p>
      <p sl="el">Ik zou willen opmerken dat binnen het tijdsbestek van een eeuw, vanaf het begin van de twintigste eeuw tot op heden, het percentage christenen in het Oosten van toen 22 procent inmiddels is gedaald naar minder dan tien procent van de bevolking. We moeten dus voorzichtig zijn met deze uitbraak van islamisme, want er zitten nu nog oude leiders in Egypte, Libië en andere landen, en we weten niet wat er kan gebeuren als die leiders ten val komen en waar het dan heen gaat met die landen.</p>
      <p sl="el">Gelet op het voorgaande zou ik u, mevrouw Ashton, willen verzoeken uw invloed te doen laten gelden en initiatieven te nemen om deze situatie van religieus fanatisme tot bedaren te brengen, om het even of het nu om christenen of om moslims gaat.</p>
    </intervention>
    <intervention id="3-471-000" speaker_id="96981" name="Franz Obermayr" is_mep="True" mode="spoken">
      <p sl="de">Mijnheer de Voorzitter, de koptische bisschop Damian vroeg onlangs om een christelijke alliantie speciaal voor de christenen in Egypte naar aanleiding van de hetzecampagnes in de moskeeën en de vreselijke bloedbaden bij de kerstmis. De hulporganisatie Open Doors noemt in haar wereldvervolgingsindex nog altijd 50 landen waarin christenen ernstig worden vervolgd.</p>
      <p sl="de">Als we vandaag onze ontsteltenis tonen, begrijp ik dat niet helemaal. Want we mogen ons niet verbazen: “De vis begint aan de kop te stinken.” Als we in de EU en in de Commissie als toonbeeld van zelfverloochening een kalender verspreiden – in maar liefst 21 000 Europese scholen aan drie miljoen scholieren - waaruit alle christelijke feestdagen zijn weggelaten, maar waarop de feestdagen van moslims, sikhs, hindoes, Chinezen enz. wel staan vermeld, dan is dat zelfhaat en niet louter zelfverloochening. We hebben moed nodig, mevrouw Ashton, we hebben handhaving nodig en geen tolerantie waar intolerantie heerst.</p>
    </intervention>
    <intervention id="3-472-000" speaker_id="23894" name="Anna Záborská" is_mep="True" mode="spoken">
      <p sl="sk">De Europese Unie mag niet stilletjes aan de zijlijn blijven staan, mag niet pas in actie komen als christenen komen te overlijden en uit hun huis gejaagd worden. De Europese Unie doet onvoldoende aan de bescherming van christenen. Waarom? Omdat de EU in de macht is van de terreur van de politieke correctheid die de vrijheid van godsdienst marginaliseert. De ideologie van het laïcisme verkleint onze bewegingsruimte en onderdrukt de vrijheid van godsdienst.</p>
      <p sl="sk">We kunnen moeilijk verwachten dat de EU de christenen in de wereld beschermt en verdedigt, omdat zijzelf de christelijke filosofie niet respecteert. Ook een aantal van onze collega's hier had problemen met het feit dat hier in het Parlement godsdienstige leiders ontvangen werden. Dit Parlement weigerde de ontvoering van de aartsbisschop van Mosul, die later is vermoord, te veroordelen. Een aantal fracties in dit Parlement heeft ervoor gezorgd dat de paus beschuldigd werd van schending van de mensenrechten. De Commissie heeft nagelaten rekening te houden met christelijke feestdagen, om nog maar te zwijgen over de kruisen in Italië.</p>
      <p sl="sk">Het doet mij deugd dat er in Wenen een Europese waarnemingspost is opgericht inzake de intolerantie tegen christenen. Ik vrees dat zij veel werk te doen krijgen.</p>
    </intervention>
    <intervention id="3-473-000" speaker_id="39726" name="László Tőkés" is_mep="True" mode="spoken">
      <p sl="hu">Mijnheer de Voorzitter, als lid van een minderheid in Roemenië weet ik wat religieuze vervolging onder de dictatuur van Ceauşescu betekende. Ik ben verheugd dat premier Viktor Orbán vandaag als een van de prioriteiten de strijd tegen de vervolging van christenen heeft vermeld. Naar mijn idee zou hoge vertegenwoordiger Ashton hierbij moeten samenwerken met het Hongaars voorzitterschap, en ik verzoek haar daartoe. Toen we onlangs in Istanboel waren, konden we zien en horen dat daar in de twintigste eeuw miljoenen Armeense en Griekse christenen zijn omgekomen. Het is triest dat de vervolging van christenen thans nog altijd wordt voortgezet. Samen met mevrouw Hautala stel ik voor deze actuele kwestie ook in de commissie Mensenrechten apart op de agenda te plaatsen. Anderzijds verzoek ik mevrouw Ashton om de bescherming van christenen tijdens de bijeenkomst van ministers van Buitenlandse Zaken op 31 januari aan een serieus debat te onderwerpen en tot een prioriteit van het buitenlands beleid te maken.</p>
    </intervention>
    <intervention id="3-474-000" speaker_id="23707" name="De Voorzitter" is_mep="True" mode="spoken">
      <p sl="nl">Het woord is aan Catherine Ashton om het debat te resumeren en veel van de gestelde vragen te beantwoorden.</p>
    </intervention>
    <intervention id="3-475-000" speaker_id="photo_generic" name="Catherine Ashton" is_mep="True" mode="spoken">
      <p sl="en">vicevoorzitter van de Commissie/hoge vertegenwoordiger voor het gemeenschappelijk buitenlands en veiligheidsbeleid. – Mijnheer de Voorzitter, als u mij toestaat zou ik twee of drie gedachtegangen willen oppakken die hier werden aangedragen – maar allereerst wil ik de Parlementsleden danken en mijn erkentelijkheid uitspreken voor hun uitgesproken meningen en de ondersteunende woorden voor het werk dat we op dit gebied trachten te verrichten.</p>
      <p sl="en">Zoals ik al heb aangeduid, is een van de redenen waarom ik zeer verheugd ben aan dit debat deel te kunnen nemen dat dit onderwerp al eerder in de Raad Buitenlandse Zaken aan de orde is gesteld – maar we zullen hier eind januari nog eens op terugkomen –, en de zorgen die door de geachte Parlementsleden onder woorden zijn gebracht, hebben hun weerklank gevonden in de bezorgdheid die van vele kanten is geuit, niet in de laatste plaats door een aantal lidstaten en een aantal ministers die zeer verontrust zijn over deze kwesties.</p>
      <p sl="en">Voor alle duidelijkheid wil ik zeggen dat ik inderdaad over het christendom heb gesproken. Aan het begin heb ik de redenen genoemd waarom ik speciaal naar Bethlehem ben gegaan. Hierbij ging het erom erop te wijzen dat ik weliswaar naar het Midden-Oosten reisde, maar daarmee, juist aan de vooravond van het orthodoxe kerstfeest, als het ware ook het centrum van vele religies bezocht. Dat was op zich al een zeer sterke boodschap, en het ging om een heel persoonlijke en weloverwogen stap. Ik weet dat de heer Mauro niet meer aanwezig is om mijn antwoord te horen, maar ik hoop dat hij zal horen dat ik hierop in mijn toespraak ben ingegaan.</p>
      <p sl="en">Ik wil even twee of drie punten oppakken. Een aantal Parlementsleden heeft de vraag opgeworpen hoe we de instrumenten die ons ter beschikking staan kunnen gebruiken om deze kwesties aan te pakken. Ik wil de geachte Parlementsleden eraan herinneren dat bijna alle handels- en samenwerkingsovereenkomsten die we sinds 1995 hebben gesloten een mensenrechtenclausule bevatten. Als ik het goed heb, is zo'n clausule inmiddels in verdragen met 134 landen opgenomen.</p>
      <p sl="en">Het hoofddoel is de gedeelde verplichting te laten zien die we ten opzichte van de mensenrechten hebben, maar de clausule vormt ook de wettelijke grondslag voor sancties in het geval van ernstige schendingen van de mensenrechten. De Parlementsleden zullen zich herinneren dat ik in mijn vroegere hoedanigheid de kwestie van de SAP plus-regeling en Sri Lanka heb aangekaart. Ongetwijfeld weet u ook dat we stappen hebben ondernomen om het land buiten de regeling te houden, vooral vanwege mensenrechtenkwesties. Zoals enkele Parlementsleden reeds hebben opgemerkt, is het zeer belangrijk dat we de wijze waarop we onze overeenkomsten afsluiten en de instrumenten waarmee we dit doen verder in de gaten houden en erop toezien dat we zo nodig van die instrumenten gebruik maken.</p>
      <p sl="en">Als de Commissie over de toekomst van de SAP-regeling gaat nadenken, is het volgens mij erg interessant te onderzoeken of aspecten van deze regeling kunnen worden verbeterd die betrekking hebben op de ratificatie en tenuitvoerlegging van de mensenrechten en de verdragen.</p>
      <p sl="en">Ik wil het ook nog over de andere kant van deze medaille hebben, dat wil zeggen over de instrumenten die we gebruiken om de democratie en de mensenrechten te bevorderen en te ondersteunen. Zoals u weet, ondersteunen we wereldwijd projecten ter bestrijding van racisme, xenofobie en alle vormen van discriminatie. We hebben in ongeveer 60 landen ngo’s gefinancierd die discriminatie bestrijden. We moeten een evenwicht vinden tussen het gebruik van de instrumenten die ons ter beschikking staan om ervoor te zorgen dat we in staat zijn te laten zien dat we het serieus menen bij schendingen van de mensenrechten, en het gebruik van die instrumenten – met al onze bereidwilligheid en beschikbare capaciteiten – ter ondersteuning van de ngo’s die actief zijn op het gebied van anti-discriminatie.</p>
      <p sl="en">Ik wil ook nog een ander onderwerp aanstippen, namelijk de rol van onze delegaties en het belang van het monitoren van de ontwikkelingen in de wereld. Een aantal Parlementsleden heeft dit specifieke punt aangekaart. Ik heb reeds gezegd dat ik van mening ben dat het echt belangrijk is om de ontwikkelingen in de hele wereld te volgen.</p>
      <p sl="en">Ik werd vooral getroffen door een onderwerp dat door een aantal Parlementsleden in een reeks interventies ter sprake werd gebracht, en dat in de laatste weken en maanden in zekere zin steeds duidelijker wordt waargenomen, maar desalniettemin vele Parlementsleden al geruime tijd bezighoudt: de bezorgdheid over de manier waarop gelovigen van allerlei religies overal ter wereld worden behandeld of, in vele gevallen, worden gediscrimineerd, en de noodzaak om over deze kwesties na te denken en waakzaam te zijn, niet alleen als ze tot geweld leiden – bij geweldsuitbarstingen is het als het ware onze plicht te handelen – maar ook voordat ze tot geweld leiden, wanneer het om stelselmatige discriminatie gaat.</p>
      <p sl="en">Ik denk dat het belangrijk is om onze delegaties overal ter wereld te beschouwen als mogelijkheid om vormen van discriminatie waar te nemen en te herkennen die zich volgens de geachte Parlementsleden “onderhuids” doen gevoelen en om ons op de hoogte te stellen indien zij discriminatie constateren.</p>
      <p sl="en">Zoals gezegd, lijkt het me ook belangrijk dat wij er bij de laatste Raad Buitenlandse Zaken op hebben gewezen dat we bij ons werk inzake de mensenrechten en in het door ons geproduceerde verslag ook de situatie van de religieuze minderheden in de hele wereld aan de orde stellen. Het christendom heeft in het debat van vandaag een zeer belangrijke rol gespeeld, maar vele Parlementsleden hebben er ook op gewezen dat wij er in ons optreden ook voor moeten zorgen dat we respect en tolerantie voor andere geloofsrichtingen tonen.</p>
      <p sl="en">Ik denk dat het belangrijk is om ernaar te streven door onze monitoringverslagen alsook door de delegaties in de gehele wereld een vinger aan de pols te houden. Hierdoor krijgen we meer inzicht in de manier waarop de beschikbare instrumenten kunnen worden ingezet, met name door de Commissie, maar ook meer gevoel voor de politieke wil, niet alleen van mijn kant, maar – zoals u terecht hebt opgemerkt – u als parlementariërs hebt hierin ook een sterke stem en een grote rol, samen met de lidstaten en de ministers van de lidstaten.</p>
      <p sl="en">Aan het begin vertelde ik dat ik het als mijn plicht beschouw om ervoor te zorgen dat we beter gebruik maken van de beschikbare middelen, dat we de ontwikkelingen zorgvuldig monitoren en dat we de ons ter beschikking staande politieke en economische instrumenten gebruiken om hiervan in de toekomst een centraal punt op onze agenda te maken. Ik ben zeer dankbaar voor alle bijdragen. Degenen wier opmerkingen en vragen ik niet beantwoord heb, kan ik zeggen dat dit niet uit onwil is. Ik zal zorgvuldig over de vragen en opmerkingen nadenken en deze eind januari meenemen in het debat tijdens de Raad Buitenlandse Zaken.</p>
    </intervention>
    <intervention id="3-476-000" speaker_id="23707" name="De Voorzitter" is_mep="True" mode="spoken">
      <p sl="nl">Tot besluit van het debat zijn er zeven ontwerpresoluties ingediend, overeenkomstig artikel 110, lid 2, van het Reglement.</p>
      <p sl="nl">Het debat is gesloten.</p>
      <p sl="nl">De stemming vindt donderdag 20 januari 2011 om 12.00 uur plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-477-000" speaker_id="96702" name="Elena Oana Antonescu" is_mep="True" mode="written">
      <p sl="ro">Onschuldige mensen zijn het slachtoffer geworden van een roekeloos strafbaar feit dat niets te maken heeft met godsdienst of morele principes. Wij, burgers van de Europese Unie, ondersteunen en bevorderen godsdienstvrijheid, en het is onze plicht om te beklemtonen dat dit moet worden geëerbiedigd, beschermd en bevorderd als een van de elementaire mensenrechten. Het doel van terrorisme in deze context is immers oproer te zaaien en conflicten uit te lokken door middel van aanslagen die de daders proberen te verantwoorden door te verwijzen naar een onderliggende religieuze beweegreden. Ik zou willen benadrukken dat terrorisme geen godsdienst heeft. Dat is precies de reden waarom fundamentalistische gedachten niet thuishoren in de moskee, de kerk of de synagoge. De wereldgodsdiensten moedigen geen gewelddadige aanvallen aan. Zij die deelnemen aan dergelijke aanvallen moeten niet geloven dat ze voor iets vechten. Integendeel. Ik geloof dat ze vechten tegen elke vorm van moraliteit, tegen hun medemens en tegen de mensheid zelf.</p>
    </intervention>
    <intervention id="3-478-000" speaker_id="28497" name="Gerard Batten" is_mep="True" mode="written">
      <p sl="en">De vervolging van christenen in islamitische landen en enkele niet-islamitische landen zoals communistisch China is een toenemende en verachtelijke tendens. Een van de jongste uitbarstingen van geweld tegen christenen vond op nieuwjaarsdag in Alexandrië plaats, toen bij een bomaanslag op een kerk 25 mensen omkwamen en tachtig gewond raakten. De koptische gemeenschap in Londen en het Verenigd Koninkrijk heeft mij gewezen op de achtergrond van deze aanslag. Volgens haar schattingen hebben er verleden jaar in Egypte meer dan honderd aanslagen op christenen plaatsgevonden, waarbij velen zijn omgekomen.</p>
      <p sl="en">De verantwoordelijken voor deze aanslagen zijn hiertoe geïnspireerd door fundamentalistische en extreem-islamistische ideologieën. Ik en de door mij vertegenwoordigde Independence Party van het Verenigd Koninkrijk willen geen buitenlands beleid van de EU of een minister van Buitenlandse Zaken van de EU – thans in de gedaante van barones Ashton. Nu de barones echter deze functie bekleedt, moet zij kennis nemen van het feit dat de EU verdragen ter waarde van miljarden euro’s afsluit met landen die tot de ergste vervolgers van christenen behoren. De EU moet haar economische kracht gebruiken en erop aandringen dat landen die vervolging van christenen toelaten niet in het genot van preferentiële overeenkomsten of voorkeursbehandelingen komen. Dit het minste wat de Europese Unie kan doen.</p>
    </intervention>
    <intervention id="3-478-500" speaker_id="96899" name="José Manuel Fernandes" is_mep="True" mode="written">
      <p sl="pt">De statistieken over godsdienstvrijheid laten zien dat de meerderheid van de daden van religieus geweld de laatste jaren gericht waren tegen christenen. In 2010 nam het aantal aanslagen tegen christelijke gemeenschappen op zorgwekkende wijze toe. Er zijn helaas veel onschuldige doden te betreuren. Zij zijn het resultaat van bloedige aanslagen tegen de christelijke gemeenschap in Nigeria en Pakistan, terroristische aanslagen op koptische christenen in Alexandrië en op de Filippijnen, daden van de terroristische jihad tegen Syrische christelijke families en gecoördineerde bomaanslagen op huizen van christenen in Bagdad. Ik wijs eveneens de betreurenswaardige vervolging van christenen door de regering van Islamitische Republiek Iran af, evenals de laakbare onderdrukking van de activiteiten van de katholieke kerk en andere religieuze gemeenten in Vietnam. De Europese Unie moet zich, zoals voorheen, weer sterk inzetten voor godsdienstvrijheid, gewetensvrijheid en meningsvrijheid. Dit zijn de fundamentele principes van het acquis communautaire . Regeringen hebben de plicht deze vrijheden te garanderen. Daarom en gezien het wereldwijd toegenomen antichristelijke geweld, pleit ik ervoor dat de Raad, de Commissie en de hoge vertegenwoordiger van de Unie voor Buitenlandse Zaken snel, vastberaden en krachtdadig handelen om de godsdienstvrijheid in de wereld te garanderen.</p>
    </intervention>
    <intervention id="3-479-000" speaker_id="28280" name="Filip Kaczmarek" is_mep="True" mode="written">
      <p sl="pl">Het gaat helemaal niet goed met de eerbiediging van de rechten van christenen om hun eigen godsdienst te belijden. Het Europees Parlement heeft in het afgelopen jaar uitzonderlijk vaak moeten reageren op schendingen van de mensenrechten van christenen. Ik was medeauteur van drie resoluties op dit gebied - de resolutie over Irak: de doodstraf (in het bijzonder het geval Tariq Aziz) en het geweld tegen christenen, die is aangenomen op 24 november 2010, de resolutie over de recente aanvallen op christelijke gemeenschappen, die is aangenomen op 21 januari 2010, en de resolutie over de godsdienstvrijheid in Pakistan, die is aangenomen op 20 mei 2010.</p>
      <p sl="pl">Door de gebeurtenissen die dit jaar in Alexandrië hebben plaatsgevonden, herinnerde ik mij dat het Europees Parlement een jaar geleden de Egyptische regering heeft verzocht te garanderen dat koptische christenen en leden van andere religieuze gemeenschappen en van minderheden alle mensenrechten en fundamentele vrijheden genieten, inclusief het recht hun religie vrij te kiezen en van religie te veranderen, en discriminatie jegens hen te voorkomen. Inmiddels debatteren we morgen opnieuw over de vrijheid van christenen in Pakistan. Statistische methoden zijn niet perfect, maar maken soms wel een betere inschatting van de omvang van een probleem mogelijk. Journalisten van Deutsche Welle hebben een interessante berekening uitgevoerd met betrekking tot de schending van de rechten van christenen. Volgens hen sterft iedere drie minuten ergens op de wereld een christelijke martelaar vanwege zijn overtuiging. Het is werkelijk schokkend dat dit zich letterlijk voor onze ogen afspeelt.</p>
    </intervention>
    <intervention id="3-480-000" speaker_id="96771" name="Jarosław Kalinowski" is_mep="True" mode="written">
      <p sl="pl">Als Europeanen doen wij ons best om ervoor te zorgen dat iedereen in Europa in vrijheid de godsdienst kan belijden die het best bij zijn hart en zijn geweten past. Wij zorgen ook voor wetgeving om burgers te beschermen tegen discriminatie op grond van godsdienst. We geven op scholen les in tolerantie en gelijke behandeling en staan toe dat immigranten vrij gebruik maken van hun religieuze symbolen. Het komt voor dat dit ten koste gaat van de grootste godsdienst in Europa, terwijl onze traditie en onze beschaving voornamelijk put uit het christendom en er zich onder ons meer christenen bevinden dan aanhangers van andere godsdiensten. Ik zeg dit ook als vertegenwoordiger van een fractie die de uitdrukking 'Christen-Democraten' in zijn naam heeft staan. Wij kunnen de manier waarop christenen in veel landen van de wereld worden behandeld niet beïnvloeden, maar we kunnen en moeten wel de vrijheid van godsdienst van alle Europeanen waarborgen.</p>
    </intervention>
    <intervention id="3-481-000" speaker_id="97197" name="Alfredo Pallone" is_mep="True" mode="written">
      <p sl="it">We staan helaas oog in oog met een wereldwijde aanval op het christendom. De feiten spreken voor zich: afgelopen jaar was 75 procent van de gewelddadigheden op basis van geloof tegen christenen gericht.</p>
      <p sl="it">Het probleem wordt echter politiek van aard als religieuze verschillen worden gebruikt als middel om groei en ontwikkeling tegen te houden. De haat die door deze terroristische aanvallen wordt verspreid, is juist bedoeld om het sociale en politieke stelsel van de landen waar het geweld voorkomt te ontwrichten. Gezien de rol van de Europese Unie om eerbied voor mensenrechten en voor burgerlijke en democratische vrijheden te bevorderen en vooral gezien haar christelijke oorsprong en wortels, heeft zij in dit alles de plicht om stellig te reageren door alle vormen van extremisme te veroordelen en de dialoog, godsdienstvrijheid, wederzijds respect tussen gemeenschappen en tolerantie te bevorderen.</p>
      <p sl="it">Ik hoop echter dat de EU nog een stap verder gaat en de clausule over de instandhouding van de vrijheid van godsdienst opneemt in alle economische overeenkomsten die zij met andere landen ondertekent en dat wanneer deze clausule wordt geschonden de betreffende landen worden gestraft.</p>
    </intervention>
    <intervention id="3-482-000" speaker_id="96865" name="Debora Serracchiani" is_mep="True" mode="written">
      <p sl="it">We moeten ons niet bescheiden of huiverig opstellen als het gaat om de plicht van de Europese Unie om de vrijheid van het belijden van het eigen geloof te beschermen.</p>
      <p sl="it">In het licht van de onmiskenbare geweldsuitbarsting tegen christenen in verschillende delen van de wereld moet de EU dringend een duidelijk standpunt innemen tegen iedere schending van het recht op de vrijheid van het belijden van het eigen geloof. Het onderwerp godsdienstvrijheid moet geïntegreerd worden in het Europese beleid, niet in de laatste plaats door het opnemen van een bindende clausule inzake de eerbiediging van de godsdienstvrijheid in onze overeenkomsten met andere landen. Deze principes vormen het visitekaartje voor Europa, en we kunnen hier onder geen beding uitzonderingen op maken.</p>
    </intervention>
    <intervention id="3-483-000" speaker_id="28299" name="Bogusław Sonik" is_mep="True" mode="written">
      <p sl="pl">Christenen worden tegenwoordig in meer dan zeventig landen op de wereld vervolgd. Dit houdt in dat het fundamentele recht van de mens op vrijheid van godsdienst in een op de drie landen wordt geschonden. De Europese Unie begint zich te realiseren dat religieuze vervolgingen een ernstige schending zijn van de menselijke waardigheid en vrijheid. Het debat in het Europees Parlement over de situatie van christenen in de context van vrijheid van godsdienst duurt al enige maanden en is ook formeel gezien van belang. De kerken hebben dankzij het Verdrag van Lissabon hun positie in het Europese debat versterkt en hebben het recht om officieel partner te zijn in de dialoog met de Europese Commissie. Als hoeder van de naleving van de mensenrechten moet het Europees Parlement zo snel mogelijk methoden uitwerken ter verdediging van de vrijheid van godsdienst in de wereld.</p>
      <p sl="pl">Gezien de recente gewelddadigheden tegen christelijke minderheden in sommige landen van het Midden-Oosten, Afrika en Azië, denk ik dat het een goed idee is om dit probleem aan de orde te stellen op de komende EU-Raad Buitenlandse Zaken en samen met de hoge vertegenwoordiger van de Unie voor buitenlandse zaken en veiligheidsbeleid concrete instrumenten uit te werken voor de bescherming van de christelijke gemeenschap. Het Europees Parlement moet de landen waar de vervolgingen plaatsvinden, oproepen om met effectieve maatregelen te komen om de religieuze minderheden te beschermen, ondanks de moeilijkheden die hiermee gepaard gaan. Daarom moeten we de vrijheid van godsdienst ook serieus mee laten wegen bij de ondertekening van samenwerkingsovereenkomsten van de EU met derde landen.</p>
    </intervention>
  </section>
  <section id="creitem24" title="11. Veiligheidstoestand in de Sahel-regio (debat)">
    <intervention id="3-485-000" speaker_id="23707" name="De Voorzitter" is_mep="True" mode="spoken">
      <p sl="nl">Aan de orde is het debat over een mondelinge vraag (O-0180/2010) van Arnaud Danjean, Ioannis Kasoulides, Elmar Brok, José Ignacio Salafranca Sánchez-Neyra, Michael Gahler, Krzysztof Lisek en Andrey Kovatchev, namens de PPE-Fractie, aan de vicevoorzitter van de Commissie/hoge vertegenwoordiger van de Unie voor buitenlandse zaken en veiligheidsbeleid: De Sahel-regio (B7-0808/2010).</p>
    </intervention>
    <intervention id="3-486-000" speaker_id="96747" name="Arnaud Danjean" is_mep="True" mode="spoken">
      <p sl="fr">auteur . - Mijnheer de Voorzitter, barones Ashton, over het vandaag ter tafel liggende onderwerp hadden wij ons eigenlijk maanden geleden al moeten buigen aangezien de veiligheidssituatie in de Sahel-regio de afgelopen drie jaar gestaag achteruit is gegaan. Bovendien bespreken wij deze kwestie in een week waarin we in Frankrijk twee onschuldige jonge slachtoffers van het islamitische terrorisme hebben begraven, die een paar weken geleden zijn gedood op de grens tussen Niger en Mali.</p>
      <p sl="fr">Los van de intense emoties die deze misdaden oproepen, moeten we erkennen wat de reële bedreigingen zijn in deze dicht bij de grenzen van Europa gelegen regio, aangezien er niet alleen de dreiging is van terrorisme, ook al zijn de ontvoeringen en moorden de meest dramatische manifestaties van de verslechterende situatie in Mauritanië, Mali en Niger. Criminele netwerken tieren welig. De drugs-, wapen- en mensenhandel bedreigen niet alleen de stabiliteit van deze landen, maar ook die van ons eigen continent. Want vergist u zich niet: net zoals de meeste slachtoffers van de terroristische daden in deze regio Europese burgers zijn, is Europa ook de plaats van bestemming van al deze handel.</p>
      <p sl="fr">Tegenover deze bijzonder verontrustende situatie zou de Europese Unie een geïntegreerde en veelomvattende strategie moeten stellen waarin haar ontwikkelings- en veiligheidsbeleid worden gecombineerd. Dit is van essentieel belang. Er zijn natuurlijk al initiatieven ontplooid, met name via het tiende Europees Ontwikkelingsfonds (EOF), en er is bijna twee miljard euro gereserveerd voor deze landen om armoede te bestrijden, de economie te ontwikkelen en een effectiever bestuur op te zetten. Een aantal lidstaten voert uiteraard ook een beleid van bilaterale samenwerking.</p>
      <p sl="fr">Nu moeten we echter veel verder gaan. Onze actie moet vooral veel gecoördineerder zijn. We moeten de regionale aanpak versterken en deze landen aanmoedigen meer samen te werken opdat zij hun gemeenschappelijke uitdagingen kunnen aangaan. Ook moeten we het scala van beleidslijnen van de EU uitbreiden en zoveel mogelijk integreren, op het gebied van ontwikkeling, veiligheid, versterking van de institutionele structuren, douane, justitie en politie.</p>
      <p sl="fr">Barones Ashton, er zijn weinig regio's zo dicht bij Europa die onze veiligheid dusdanig bedreigen en weinig regio's waarin de EU eindelijk de in het Verdrag van Lissabon voorziene geïntegreerde aanpak in praktijk kan brengen, op basis waarvan de momenteel door u voorgezeten Europese Dienst voor extern optreden is gevormd.</p>
      <p sl="fr">Barones Ashton, zou u ons nadere bijzonderheden kunnen geven over de strategie die u in deze regio wilt ontplooien?</p>
    </intervention>
    <intervention id="3-487-000" speaker_id="photo_generic" name="Catherine Ashton" is_mep="True" mode="spoken">
      <p sl="en">vicevoorzitter van de Commissie/hoge vertegenwoordiger voor het gemeenschappelijk buitenlands en veiligheidsbeleid. – Mijnheer de Voorzitter, net als de heer Danjean wil ik beginnen met het verschrikkelijke nieuws over de dood van twee jonge Fransen die 10 dagen geleden in Niamey, de hoofdstad van Niger, werden ontvoerd en slechts enkele uren later werden vermoord. We hebben deze werkelijk vreselijke misdaad veroordeeld, en ik herhaal nog eens de condoleances aan hun families, en eveneens aan de gezinnen van de agenten uit Niger die tijdens een met de ontvoering verband houdende schietpartij om het leven kwamen. Ik wil mijn solidariteit uitspreken met de Franse autoriteiten en de autoriteiten van Niger.</p>
      <p sl="en">Natuurlijk worden nog steeds vijf andere Franse burgers ergens in de woestijn in het noorden van Mali door Al Qaida in de islamitische Maghreb gegijzeld. Alleen verleden jaar al werden tien Europese burgers ontvoerd en vier vermoord.</p>
      <p sl="en">De veiligheidssituatie in de Sahel is verontrustend: netwerken van de georganiseerde misdaad, geringe presentie van de staatsmacht in de woestijngebieden en lage capaciteiten van de veiligheidssectoren samen met algemeen voorkomende armoede, droogte en voedseltekorten. Deze bedreigingen vormen een ernstige belemmering voor ontwikkelingswerk en doen afbreuk aan de ontwikkelingskansen, omdat het voor de ontwikkelingswerkers te gevaarlijk is om hun werkzaamheden in dit gebied voort te zetten.</p>
      <p sl="en">De EU en haar lidstaten leveren al een aantal jaar een bijdrage om de ontwikkelings- en veiligheidsproblemen in de afzonderlijke landen van de Sahel aan te pakken, maar de bedreigingen overschrijden nationale grenzen, en de enig mogelijke en effectieve oplossing is een regionale en allesomvattende aanpak. We moeten de Europese betrokkenheid bij de Sahel coherenter, beter gecoördineerd en effectiever maken.</p>
      <p sl="en">Verleden oktober heeft de Raad Buitenlandse Zaken mij de opdracht gegeven om samen met de Commissie voor het begin van dit jaar een strategie voor de Sahel te ontwikkelen. Deze strategie dient van een holistische en geïntegreerde aanpak uit te gaan, waarbij op coherente wijze gebruik dient te worden gemaakt van de instrumenten die ons ter beschikking staan, om zodoende veiligheid, stabiliteit, ontwikkeling en goed bestuur in de Sahel te bevorderen.</p>
      <p sl="en">Ik ben van mening dat we, om op de complexe uitdagingen van de Sahel te kunnen reageren, op verschillende niveaus moeten handelen. Ten eerste op het politieke en diplomatieke vlak. Dit is noodzakelijk om ervoor te zorgen dat we het overleg vereenvoudigen tussen de landen van de Sahel, die nog steeds wantrouwen voor elkaar koesteren. We dienen voort te bouwen op de bestaande nationale strategieën en de oprichting van regionale initiatieven en instrumenten aan te moedigen om deze gevaren voor de veiligheid gezamenlijk aan te pakken.</p>
      <p sl="en">Daarnaast moet de EU de dialoog versterken met de landen van de Maghreb, de regionale organisaties – de Afrikaanse Unie, ECOWAS en CEN-SAD – en ook met de gehele internationale gemeenschap en de Verenigde Naties, en hier in het bijzonder met de Verenigde Staten en Canada.</p>
      <p sl="en">Ten tweede moeten we de landen van de Sahel helpen de capaciteiten van de veiligheidssectoren – leger, politie, justitie en de grensbewakingssystemen – in elk land te versterken. Ze moeten in staat zijn om de rechtsorde en de veiligheid te herstellen en de staatsautoriteit in de meest gevoelige regio’s weer op te bouwen. We zullen de regionale samenwerking op operationeel niveau tussen Mali, Mauritanië en Niger aanmoedigen, zodat deze landen het gevaar van Al Qaida in de islamitische Maghreb, de georganiseerde misdaad en het binnenlands banditisme gezamenlijk en doeltreffender kunnen aanpakken.</p>
      <p sl="en">Ten derde moet de EU op de lange termijn een bijdrage blijven leveren aan de ontwikkeling van de landen van de Sahel om deze staten te helpen hun capaciteiten op het gebied van sociale dienstverlening en ontwikkeling te vergroten. De afzonderlijke landen zullen de interne stabiliteit blijven bevorderen en bijstand blijven bieden bij het vinden van sociaaleconomische oplossingen en oplossingen voor etnische spanningen.</p>
      <p sl="en">Ten vierde moeten we, om extremisme en radicalisering te voorkomen en bestrijden, staten en legitieme niet-overheidsactoren ondersteunen bij de ontwikkeling en tenuitvoerlegging van strategieën en activiteiten die gericht zijn op de bestrijding van de islamitische radicalisering en het bevorderen van democratische, tolerante en geweldloze visies op de maatschappij.</p>
      <p sl="en">Ons streven zal zijn om de korte- en langetermijninstrumenten die ons ter beschikking staan op coherente wijze te gebruiken om de verschillende onderdelen van deze strategie ten uitvoer te leggen. De betrokkenheid van lidstaten als geïntegreerd bestanddeel van de strategie zal hier natuurlijk deel van uitmaken.</p>
      <p sl="en">Ik werk zeer nauw samen met commissaris Piebalgs, wiens medewerking bij de voorbereiding van de veiligheids- en ontwikkelingsstrategie wezenlijk is om voor de noodzakelijke middelen voor de tenuitvoerlegging ervan te zorgen.</p>
      <p sl="en">Ik ben ervan overtuigd dat we, als we deze nieuwe alomvattende en holistische strategie opzetten en onze betrokkenheid bij de Sahel op het gebied van politieke, diplomatieke en operationele ontwikkeling voortzetten, de aanpak van de diverse gevaren en uitdagingen waarmee deze regio zich geconfronteerd ziet een nieuwe impuls zullen geven. Ik zie ernaar uit om deze strategie over een paar weken uitvoerig voor te stellen en er met de leden van het Europees Parlement over te discussiëren.</p>
    </intervention>
    <intervention id="3-488-000" speaker_id="2002" name="José Ignacio Salafranca Sánchez-Neyra" is_mep="True" mode="spoken">
      <p sl="es">namens de PPE-Fractie . – Mijnheer de Voorzitter, zoals in de tekst van de door ons ingediende mondelinge vraag staat, zijn we de afgelopen drie jaar getuige van een escalatie van de situatie ten nadele van de belangen en burgers van de Europese Unie in het zuidelijke gebied van de Sahara, dat inmiddels een toevluchtsoord is geworden voor de islamitische tak van Al Qaida, met een lange reeks moorden, ontvoeringen, afpersingen en gevallen van chantage, drugshandel en mensenhandel, waarvan Duitse, Italiaanse, Spaanse en recentelijk Franse burgers het slachtoffer zijn geworden. Wij willen daarom onze solidariteit betuigen aan onze Franse collega's en u, mevrouw Ashton, zeggen dat deze situatie uiteraard vraagt om een duidelijk, onomwonden antwoord van de Europese Unie, zoals president Sarkozy heeft geëist.</p>
      <p sl="es">Dat antwoord zal moeten liggen in de sfeer van politiek, economie en ontwikkeling, en de heer Danjean wees ons in dit verband al op de enorme middelen in het Europees Ontwikkelingsfonds.</p>
      <p sl="es">Ik zou graag zien, mevrouw Ashton, dat u uw oordeel zou geven over de in oktober in Mali gehouden G8 over de bestrijding van terrorisme – waarbij de Raad u het mandaat gaf, en waarbij Algerije afwezig was. U zei dat de situatie vraagt om een regionaal antwoord. Ik denk dat het een slecht teken is dat twee van de partijen in dit conflict – Marokko en Algerije – onderling niet samenwerken, naast de instabiele situatie die Tunesië momenteel beleeft.</p>
      <p sl="es">Ten slotte, mevrouw Ashton, zou ik ook graag zien dat u uw mening gaf over het centrum voor terrorismebestrijding dat Algerije tweeduizend kilometer ten zuiden van Algiers heeft opgezet, en waaraan wordt deelgenomen door Mali, Mauritanië en Niger, en dat u me vertelde of u het eens bent met de uitleg dat dit centrum voor terrorismebestrijding als doel heeft te voorkomen dat de Europese Unie en de Verenigde Staten er aanwezig kunnen zijn om te proberen de veiligheid in het gebied te garanderen.</p>
    </intervention>
    <intervention id="3-489-000" speaker_id="96892" name="Roberto Gualtieri" is_mep="True" mode="spoken">
      <p sl="it">namens de S&amp;D-Fractie. – Mijnheer de Voorzitter, hoge vertegenwoordiger, dames en heren, er lijkt een positieve overeenkomst te bestaan tussen de opmerkingen van de heer Danjean en hetgeen u in uw toespraak hebt gezegd, barones Ashton, met betrekking tot de analyse van de situatie, namelijk dat de situatie in de Sahel kritiek is.</p>
      <p sl="it">We hebben het hier over een van de armste gebieden ter wereld dat grenst aan enkele landen die de afgelopen weken op hun grondvesten hebben geschud door meer gevaarlijke instabiliteit dan ooit tevoren. Het is ook een gebied waar terroristische infiltratie en drugssmokkel in zeer verontrustende mate met elkaar zijn vervlochten. Dit alles maakt de situatie ondraaglijk en een groot gevaar voor Europa.</p>
      <p sl="it">Een kwaliteitssprong in het initiatief van Europa is daarom noodzakelijk. Het initiatief uit 2009 voor veiligheid en ontwikkeling in de Sahel blijkt tot op heden niet doeltreffend te zijn. De nieuwe strategie voor veiligheid in de Sahel die de Raad van ministers van Buitenlandse Zaken heeft aangegeven goed te zullen keuren, moet er komen, en het wachten is hierop. Naar mijn mening zijn er twee belangrijke punten die zijn benadrukt: ten eerste een regionale aanpak en ten tweede een geïntegreerde aanpak waardoor we zo goed mogelijk gebruik kunnen maken van de verschillende instrumenten waar de EU over beschikt op een concrete, operationele en gecoördineerde manier. We moeten ons echter realiseren dat de weg naar een eventuele missie nauwkeurig beoordeeld moet worden, omdat missies op het gebied van het Europees veiligheids- en defensiebeleid een van de middelen is die we ter beschikking hebben, maar dat het geen vervanging voor een politieke strategie is.</p>
      <p sl="it">Onze fractie staat daarom vierkant achter Europa's nieuwe en hernieuwde inzet in de Sahel, en wij zien ernaar uit deze nieuwe strategie te bekijken, tot in detail te bespreken en de invoering ervan te ondersteunen.</p>
    </intervention>
    <intervention id="3-490-000" speaker_id="840" name="Charles Goerens" is_mep="True" mode="spoken">
      <p sl="fr">namens de ALDE-Fractie . - Mijnheer de Voorzitter, er is sprake van een alarmerende toename van het in de mondelinge vraag genoemde soort incidenten in de Sahel-regio.</p>
      <p sl="fr">De activiteiten van de criminele netwerken en terroristen treffen vooral expats, waarvan een groot aantal zich voorbeeldig heeft gedragen, net zoals de twee Franse staatsburgers wier tragische lot wij veroordelen. Tegelijkertijd betekent ieder incident een verdere ondermijning van het gezag van de respectieve regeringen, die proberen het hoofd te bieden aan hun problemen op het gebied van de economie, veiligheid en politieke samenwerking binnen een regionaal systeem waarvan het institutionele kader, niet te vergeten, in grote lijnen is gebaseerd op het Europese model. De in dit debat besproken kwesties zijn bijzonder belangrijk.</p>
      <p sl="fr">Als wij willen voldoen aan hetgeen van de Europese Unie wordt verwacht, moeten we het ten eerste eens worden over een gemeenschappelijke benadering van de Sahel-regio in het bijzonder en de Economische Gemeenschap van West-Afrikaanse staten (Ecowas) in het bijzonder.</p>
      <p sl="fr">Ten tweede moeten we ons verdiepen in zowel de onmiddellijke als de onderliggende oorzaken van de verslechterende situatie in deze regio. Een van deze onderliggende oorzaken is de extreme armoede van deze staten, die daardoor zwak zijn en niet in staat zijn hun soevereine functies te vervullen.</p>
      <p sl="fr">Ten derde moeten we een duidelijke EU-strategie op dit gebied definiëren, en ik bedank barones Ashton voor haar mededeling hierover.</p>
      <p sl="fr">Ten vierde moeten we niet bezuinigen op de middelen die nodig zijn om de staten in kwestie te helpen de situatie weer onder controle te krijgen, en dan met name de veiligheidssituatie. Tot slot wijs ik erop dat we, met het aanpakken van de in de vraag van de heer Danjean aangekaarte problemen, in feite zorg dragen voor onze eigen veiligheid.</p>
    </intervention>
    <intervention id="3-491-000" speaker_id="96854" name="Sabine Lösing" is_mep="True" mode="spoken">
      <p sl="de">namens de GUE/NGL-Fractie . – Mijnheer de Voorzitter, waar gaat het hier om? Om georganiseerde misdaad of om politiek en/of religieus georganiseerd terrorisme? Dat is een belangrijke vraag bij de beoordeling van de situatie. Experts voor de regio zijn tot dusverre van mening dat het eerder om criminaliteit dan om religieus gemotiveerd, internationaal georiënteerd terrorisme gaat. Maatregelen tegen terrorisme hebben vaak een fataal effect op de vrede en de democratie en kunnen naar voren worden geschoven om andere belangen te dienen.</p>
      <p sl="de">Gaat het hier misschien ook om Afrika als specifiek belang van Europa, in de woorden van Gilles de Kerchove als coördinator voor terrorismebestrijding van de EU ”Afrika als achtertuin van Europa“? Ik spreek me uit tegen een veiligheidsbeleid dat bijdraagt aan de militarisering van Afrika. Ook in de Sahel kan veiligheid alleen worden bereikt als de levensomstandigheden van de bevolking verbeteren. Vergroten van de veiligheid en opschroeven van de defensiebegrotingen is juist in landen waar hongersnood heerst fataal.</p>
      <p sl="de">Tot slot wil ik nog wijzen op het volgende: ontvoeringen en andere misdrijven zijn hier een zaak waar veel partijen in onoverzichtelijke constellaties bij betrokken zijn. Betalingen van het Westen ten behoeve van veiligheidsstructuren kunnen bij de indamming van criminaliteit contraproductief zijn en ook in de toekomst onschuldige mensen in gevaar brengen.</p>
    </intervention>
    <intervention id="3-492-000" speaker_id="96838" name="Cristian Dan Preda" is_mep="True" mode="spoken">
      <p sl="ro">Mijnheer de Voorzitter, de ontvoering van en moord op Antoine de Lecour en Vincent Delory in Niger herinnert ons er op pijnlijke wijze aan dat we een strategie moeten uitvoeren ter bevordering van veiligheid, stabiliteit en goed bestuur in het Sahel-gebied. De Fractie van de Europese Volkspartij (Christen-Democraten) is eigenlijk al lang voorstander van een dergelijke strategie, en in die context verheug ik mij over de aankondiging van de Europese Commissie dat ze voor het einde van deze maand een strategie zal voorleggen waarin zowel veiligheids- als ontwikkelingsaspecten aan bod komen.</p>
      <p sl="ro">Ik ben er echt van overtuigd dat we alle aspecten van de veiligheidskwestie in het Sahel-gebied moeten bekijken, want terrorisme kon in dit gebied alleen maar wortel schieten omdat de politieke, hoofdzakelijk maatschappelijke en uiteraard economische voorwaarden bevorderlijk waren voor de ontwikkeling ervan. De grenzen in het gebied zijn zo lek als een mandje, en elke vorm van effectieve controle door de regering ontbreekt. Al deze factoren hebben uiteraard de verspreiding van illegale handel vergemakkelijkt. Ook op het gebied van ontwikkeling zijn er tekortkomingen.</p>
      <p sl="ro">Ik ben ervan overtuigd dat er twee factoren zijn die uiterst nuttig zijn om de veiligheid van het Sahel-gebied, en daarmee die van de Europese burgers, veilig te stellen. Ten eerste is er een strategie vereist op het niveau van de Sahel-Sahara-strook om het gezag van de landen in de regio over de verlaten gebieden te herstellen en uiteraard ook de rechtsstaat in te voeren. Ten tweede ben ik ervan overtuigd dat we gezamenlijke sociaaleconomische ontwikkelingsprogramma’s moeten lanceren in de grensgebieden om de lokale bevolkingen een kans op een baan te bieden.</p>
    </intervention>
    <intervention id="3-493-000" speaker_id="28365" name="Pier Antonio Panzeri" is_mep="True" mode="spoken">
      <p sl="it">Mijnheer de Voorzitter, dames en heren, er zijn al meerdere malen verzoeken ingediend om dit onderwerp te bespreken, en telkens zijn er inspanningen gedaan om de vereiste initiatieven in het Sahel-gebied in praktijk te brengen, zij het om het gebied te stabiliseren of om de veiligheid te vergroten.</p>
      <p sl="it">Zoals we weten is de Sahel, gezien het ontbreken van grenzen en de enorme omvang van het gebied, een ideale transitzone voor drugssmokkelaars en terroristische groeperingen, met name Al Qaida in de islamitische Maghreb. De zwakheid en instabiliteit van de landen in dit gebied vormen het grootste probleem en, zoals hiervoor is gezegd, de mensen en de landen in het gebied worden rechtstreeks door de bedreigingen geraakt, in het bijzonder Mauritanië, Mali en Niger.</p>
      <p sl="it">De voornaamste taak van de Europese Unie is een geloofwaardige veiligheidsstrategie op te stellen die gebaseerd is op de verschillende aspecten van eventueel Europees optreden: samenwerkings- en ontwikkelingsbeleid, regionale programma's, coördinatiestrategieën voor de verkeersveiligheid en beleid voor veiligheidstrainingen. Vandaar dat de Europese Unie niet alleen zo snel mogelijk zou moeten, maar móet optreden, en daarom kijken we ernaar uit dat de Commissie een complete strategie opstelt, zoals u aankondigde, barones Ashton, en daarnaast ter plaatse krachtig optreedt.</p>
      <p sl="it">Tot slot, mijn verzoek is duidelijk: we moeten veel meer aandacht besteden aan de gebeurtenissen in Zuid-Europa, want veel dingen staan op het punt te veranderen, en we kunnen ons maar beter niet onvoorbereid laten verrassen. Een meer vooruitziende blik zou de EU alleen maar ten goede komen.</p>
    </intervention>
    <intervention id="3-494-000" speaker_id="4274" name="Olle Schmidt" is_mep="True" mode="spoken">
      <p sl="sv">Mijnheer de Voorzitter, de achteruitgang van de veiligheidssituatie in de Sahel is bijzonder ernstig. Deze heeft vele mensen het leven gekost en dreigt de politieke vooruitgang te ondermijnen die in de voorbije jaren is geboekt in de strijd tegen het terrorisme. Vanzelfsprekend wil ik ook mijn medeleven betuigen aan iedereen die zo hard is getroffen door dit weerzinwekkend geweld.</p>
      <p sl="sv">Het is met name betreurenswaardig dat de aanvallen van Al Qaida in de Sahel-regio toenemen terwijl ze in veel andere delen van de wereld afnemen. Naar schatting komt jaarlijks 25 procent van de totale cocaïnehandel vanuit Latijns-Amerika naar Europa via de Sahel-regio. Drugssmokkel is een stabiele bron van inkomsten voor terroristische activiteiten en maakt het mogelijk om jongeren in de regio te rekruteren en ze goed te betalen.</p>
      <p sl="sv">Die beangstigende ontwikkeling baart ook onze collega's in de Sahel-regio zorgen, en tijdens de meest recente vergadering van de Paritaire Parlementaire Vergadering ACS-EU in december bespraken we precies hoe de veiligheidssituatie in de regio kan worden verbeterd en de smokkel aan banden kan worden gelegd. In dit verband, mevrouw Ashton, zijn de inspanningen van de EU broodnodig en moeten ook worden versterkt. Samen met de landen in de Sahel-strook moeten we onze inspanningen uitbreiden en coördineren door middel van een algemene, regionale strategie, zoals u zei. De EU heeft op dit gebied een enorme gezamenlijke verantwoordelijkheid om kwalitatieve steun te verlenen en de democratische krachten duidelijk te versterken.</p>
    </intervention>
    <intervention id="3-496-000" speaker_id="96729" name="Santiago Fisas Ayxela" is_mep="True" mode="spoken">
      <p sl="es">Mijnheer de Voorzitter, zoals u weet, vinden er in Niger, een van de landen midden in de Sahel, aan het eind van deze maand presidents- en parlementaire verkiezingen plaats. Ik denk dat het besluit van mevrouw Ashton om een EU-delegatie af te vaardigen naar die verkiezingen een belangrijk gebaar van ondersteuning is, en ik wil haar ervoor bedanken dat zij aan mij heeft gedacht om daar leiding aan te geven.</p>
      <p sl="es">Ik wil allereerst verklaren de recente moord op twee Franse jongeren in Niger door terroristen te betreuren, zonder voorbij te gaan aan de Nigerese soldaten die bij de reddingsoperatie zijn omgekomen.</p>
      <p sl="es">De mensen die in dit gebied leven, wijzen geweld en terrorisme duidelijk af – zij zijn immers de eersten die erdoor worden getroffen. Zij verzoeken de Europese Unie te doen wat zij kan om hen te helpen het terroristisch geweld uit te roeien en onder meer te voorzien in wapens en training voor hun strijdkrachten teneinde zich adequaat te kunnen verweren tegen deze terroristische aanvallen.</p>
      <p sl="es">Ondanks de grote verscheidenheid aan natuurlijke rijkdommen is Niger bovendien een van de minst ontwikkelde landen ter wereld. De Europese Unie moet daarom haar best doen om een doeltreffende strategie vast te stellen voor ontwikkelingssamenwerking teneinde dit land en de hele regio te helpen de huidige situatie te boven te komen. Ik denk dat er voor ons veel op het spel staat in dit gebied op aarde, aangezien de stabiliteit daar niet alleen bepalend is voor het plaatselijk welzijn, maar ook voor dat van Europa, gelet op de geografische nabijheid.</p>
    </intervention>
    <intervention id="3-497-000" speaker_id="28306" name="Ana Gomes" is_mep="True" mode="spoken">
      <p sl="pt">Mijnheer de Voorzitter, onveiligheid in de Sahel-regio vereist ontwikkelingsinspanning, zoals commissaris Piebalgs enkele dagen geleden zei. Maar ontwikkeling alleen is, hoewel essentieel en van lange duur, niet voldoende. Zoals barones Ashton vandaag zei, heeft de EU een coherente strategie nodig die gebruik maakt van alle beschikbare middelen. Dit met inbegrip van de middelen die gericht zijn op hervorming van de veiligheidssectoren van de landen in de regio en op democratische en institutionele capaciteitsontwikkeling. De Europese Unie heeft echter niet op die wijze gehandeld. Wij hoeven alleen maar van dichtbij te kijken naar Guinee-Bissau, dat nu praktisch veranderd is in een narcostaat. De Europese Unie heeft hier kort geleden een missie in het kader van het Europees veiligheids- en defensiebeleid teruggetrokken. Ten onrechte, want het was juist nodig de omvang en het mandaat van deze missie versterken, des te meer omdat het centrum van de georganiseerde misdaad in Guinee-Bissau Europa als doel heeft.</p>
      <p sl="pt">Een ander voorbeeld dat aangeeft dat de Europese Unie niet doet wat zij zou moeten doen in de Sahel, is de manier waarop zij zich ervan af heeft gemaakt bij het zoeken naar een oplossing van het conflict in de Westelijke Sahara. Als we de andere kant uit blijven kijken – in het bijzonder nu met de explosieve gebeurtenissen in Tunesië en de gevolgen voor de hele regio – zullen we de veiligheidssituatie alleen maar verergeren. We zullen een nieuwe in de hoek gedreven en wanhopige generatie produceren voor criminele en terroristische organisaties als Al Qaida in de islamitische Maghreb, waar deze zich al vrij in bewegen.</p>
      <p sl="pt">We kunnen niet doorgaan zonder een coherente en actieve strategie, zoals beschreven door barones Ashton.</p>
    </intervention>
    <intervention id="3-498-000" speaker_id="96848" name="Mariya Nedelcheva" is_mep="True" mode="spoken">
      <p sl="fr">Mijnheer de Voorzitter, barones Ashton, dames en heren, de Sahel is een centraal gelegen regio tussen Afrika ten zuiden van de Sahara en Europa. De verontrustende veiligheidssituatie aldaar gaat ons allen aan.</p>
      <p sl="fr">Ik wijs u op de op 4 december van het afgelopen jaar door de Paritaire Parlementaire Vergadering ACS-EU aangenomen resolutie over dit onderwerp en op de erin gedane aanbevelingen.</p>
      <p sl="fr">Het is overduidelijk dat er een gemeenschappelijke Europese strategie moet worden ontplooid, maar de Europese Unie zal niets bereiken als zij alleen opereert. Daarom moeten de in de regio aanwezige actoren gezamenlijke en verreikende actie ondernemen. Een onder auspiciën van de VN, EU en Afrikaanse Unie georganiseerde top van de staatshoofden van de landen in de regio zou een gelegenheid zijn om de koe bij de horens te vatten en te zoeken naar oplossingen door middel van een brede strategie.</p>
      <p sl="fr">Om echte politieke wil te tonen, is er dringend behoefte aan een actieplan in twee fasen voor de regio. In de eerste fase zou de onmiddellijke, urgente situatie aan bod komen. In deze fase zouden de staten in de regio hun middelen en informatie bundelen en hun acties coördineren.</p>
      <p sl="fr">In de tweede fase zou de plaatselijke bevolking bewust moeten worden gemaakt van het probleem en zou er moeten worden gekeken naar preventie. Het is belangrijk te voorkomen dat het leger van terroristen met de dag groeit ten gevolge van de frustratie en ledigheid van de bewoners van de regio.</p>
      <p sl="fr">Wat dit probleem betreft, kan de Europese Unie niet werkloos toezien. Ik verzoek barones Ashton dan ook dringend alles in het werk te stellen om de discussies te doen vorderen en met concrete oplossingen voor dit grote probleem te komen.</p>
    </intervention>
    <intervention id="3-499-000" speaker_id="33997" name="Corina Creţu" is_mep="True" mode="spoken">
      <p sl="ro">Mijnheer de Voorzitter, de achteruitgang van de veiligheidssituatie in het Sahel-gebied is niet langer een regionaal probleem. Jammer genoeg is het nu door de toename van het aantal aanslagen waarbij de slachtoffers Europese burgers zijn het probleem van de Europese Unie geworden.</p>
      <p sl="ro">Het Sahel-gebied heeft in de eerste plaats te kampen met een terreurdreiging die gestaag toeneemt en waarvan de slachtoffers hoofdzakelijk Europeanen zijn, die met een stuitende frequentie ontvoerd en vermoord worden. Het is ook een doorvoergebied voor het smokkelen van drugs en wapens en een doorreisregio voor illegale emigratie naar Europa. Ik vind dat we de praktische samenwerking met de Noord-Afrikaanse autoriteiten moeten opvoeren om de betrokkenheid van het leger en van de veiligheidsdiensten in de regio bij de bestrijding van het terrorisme te vergroten. Tegelijkertijd beschikken we over een aantal politieke instrumenten om de regionale samenwerking aan te zwengelen om deze dreiging tegen te gaan.</p>
      <p sl="ro">Ik hoop dat de inspanningen van de Europese Unie op het gebied van technische bijstand in grotere mate gericht zullen zijn op de ondersteuning van het ontwikkelingsproces, omdat we er niet omheen kunnen dat het Sahel-gebied vruchtbare grond is voor terreurgroepen, dat ze daar steun vinden, wat hoofdzakelijk te wijten is aan de armoede bij de bevolking en het feit dat de overheid weinig gezag heeft. Ik ben ervan overtuigd dat meer doelgerichte ontwikkelingshulp een essentiële rol kan spelen om de situatie in het gebied te verbeteren.</p>
    </intervention>
    <intervention id="3-500-000" speaker_id="5737" name="Dominique Vlasto" is_mep="True" mode="spoken">
      <p sl="fr">Mijnheer de Voorzitter, barones Ashton, dames en heren, wij zijn het er allemaal over eens dat de situatie in de Sahel-regio aanzienlijk is verslechterd. Een wetteloze zone vlakbij Europa is een bedreiging die we resoluut en onmiddellijk zouden moeten bestrijden. Er komen steeds meer extremistische groepen, die het leven van de burgers bedreigen.</p>
      <p sl="fr">Ook ik veroordeel het verlies van mensenlevens en de ontvoeringen en maak mij zorgen over de Europese staatsburgers in de regio. Marokko vormde tot nu toe een bastion tegen de verschillende vormen van handel vanuit de Sahel. De drugs-, wapen- en mensenhandelaren omzeilen Marokko nu echter en bereiken de Europese Unie via Mauritanië en de Canarische Eilanden. Ik beschouw het als de verantwoordelijkheid van de EU om actie te ondernemen teneinde deze staten te helpen deze bedreigingen weg te nemen.</p>
      <p sl="fr">De veiligheid van Europa wordt niet alleen op zijn eigen grondgebied bepaald, maar ook in de naburige regio's. Het is nu tijd voor daden, en ik roep de Commissie en de Raad ertoe op een actieplan uit te voeren dat zal bijdragen tot het herstel van de veiligheid in de Sahel-regio.</p>
    </intervention>
    <intervention id="3-501-000" speaker_id="96948" name="Gilles Pargneaux" is_mep="True" mode="spoken">
      <p sl="fr">Mijnheer de Voorzitter, barones Ashton, als lid van het Europees Parlement afkomstig uit het noorden van Frankrijk is het na de heer Danjean nu aan mij om niet alleen de intense emoties te beschrijven die de moord op deze twee jonge mannen uit Noord-Frankrijk heeft opgeroepen, maar ook het gevoel van woede over de onrechtvaardigheid hiervan. Ik wil hun nagedachtenis eren.</p>
      <p sl="fr">Ik ben het eens met de beoordeling van de situatie door de heer Danjean en ik juich tevens de eerste antwoorden toe die barones Ashton aan het begin van ons debat heeft gegeven. Staat u mij toe, barones Ashton, u de volgende vraag voor te leggen: we weten hoe kwetsbaar de grenzen tussen Mali en Zuid-Algerije zijn en we weten dat aan de andere kant van de Sahel de westelijke Sahara in de toekomst ook een bron van onzekerheid kan worden, net als de Sahel op dit moment is.</p>
      <p sl="fr">Kunt u aangeven of u van plan bent om met initiatieven te komen, met name in antwoord op het autonomieplan dat door het Koninkrijk Marokko bij de Verenigde Naties is ingediend en dat er naar mijn idee voor kan zorgen dat het gebied veiliger wordt en de noodzakelijke dialoog met de Algerijnse overheden in het bijzonder op gang brengt?</p>
    </intervention>
    <intervention id="3-502-000" speaker_id="4521" name="Charles Tannock" is_mep="True" mode="spoken">
      <p sl="en">Mijnheer de Voorzitter, helaas hebben salafistische strijdkrachten die deel uitmaken van het wereldwijde Al Qaida-netwerk hun toevlucht gezocht in de Sahel-regio, die als uitgestrekt en afgelegen grondgebied voor hen ideaal is voor de training van terroristen, het ontvoeren van betreurenswaardige onschuldigen – en hierbij spreek ik mijn condoleances uit aan de families van de twee onlangs vermoorde Franse burgers – en natuurlijk het smokkelen van drugs en de georganiseerde misdaad.</p>
      <p sl="en">Dit stelt ons voor een ernstig veiligheidsprobleem, naast de problemen waarmee we al te maken hebben in de grensregio tussen Afghanistan en Pakistan, in Somalië en Jemen. De EU moet nu nauw met onze bondgenoot de Verenigde Staten en andere democratische landen als India en Israël, evenals met naburige gematigde Arabische en Afrikaanse regeringen samenwerken aan een gezamenlijke strategie om deze bedreiging voor de mondiale veiligheid uit te schakelen.</p>
      <p sl="en">Mevrouw de hoge vertegenwoordiger, de operatie Atalanta voor de kust van Somalië is een succes. Misschien moeten we nu iets verzinnen – een actie onder leiding van de NAVO, een door Frankrijk geleide missie van het gemeenschappelijk veiligheids- en defensiebeleid of iets dergelijks – om deze mondiale dreiging de kop in te drukken, vooral in de regio van Mali, Mauritanië en Niger, waarbij het toch al om extreem arme landen gaat die elke hulp kunnen gebruiken die wij hun kunnen bieden.</p>
    </intervention>
    <intervention id="3-503-000" speaker_id="photo_generic" name="Catherine Ashton" is_mep="True" mode="spoken">
      <p sl="en">vicevoorzitter van de Commissie/hoge vertegenwoordiger voor het gemeenschappelijk buitenlands en veiligheidsbeleid. – Mijnheer de Voorzitter, ik zal het kort maken, omdat de geachte Parlementsleden niet alleen zo vriendelijk zijn geweest om de aanpak die wij beogen in grote lijnen te ondersteunen, maar ook specifieke punten hebben aangekaart.</p>
      <p sl="en">Ik wil op twee van die punten ingaan. Het eerste punt is door mevrouw Salafranca ingebracht – de vraag hoe we regionale initiatieven kunnen ondersteunen die vaak door enkele landen worden beheerst, maar waarvan niet alle lidstaten van een regio deel uitmaken, en hoe het best bijstand kan worden aangeboden om ervoor te zorgen dat alle landen van die regio erbij worden betrokken. Ik formuleer het iets breder dan het Parlementslid, maar om goede redenen. Een van de uitdagingen is hoe we individuele of collectieve initiatieven van landen kunnen steunen, maar ervoor kunnen zorgen dat deze initiatieven effectief zijn door te waarborgen dat ze alomvattend zijn, zowel wat het aantal betrokken landen als wat de gekozen aanpak betreft.</p>
      <p sl="en">We moeten zorgvuldig zoeken naar een evenwicht tussen onze eigen acties en de ondersteuning van acties van degenen die er het meest bij betrokken zijn. Ik kijk altijd zeer bewust naar de manier waarop we interveniëren, door onze hulp en door de instrumenten die ons ter beschikking staan, om initiatieven ter plaatse bijstand en ondersteuning te leveren, – initiatieven uit eigen land – wat vaak, maar niet altijd de beste oplossing is.</p>
      <p sl="en">De voorstellen met betrekking tot de Westelijke Sahara moeten eerst grondig worden onderzocht. Ik moet eerst bekijken waar we het best kunnen helpen. Ik ben me er door een aantal debatten met de Parlementsleden van bewust dat deze kwesties, met name de Westelijke Sahara, dringender zijn geworden. We moeten over deze aanpak zeer uitvoerig nadenken. We zullen hier verder aan blijven werken. Deze kwesties zullen deel uitmaken van de discussies die wij tijdens de Raad Buitenlandse Zaken voeren, maar we zullen er ook in het Parlement op terugkomen om veilig te stellen dat we op de juiste manier bezig zijn.</p>
      <p sl="en">Wat nu werkelijk van belang is, is dat we vooruitgang boeken met een strategie die zowel de korte, middellange en lange termijn omvat, maar ook breed genoeg is om als Europese Unie, als Parlement, als Commissie en als reeks van lidstaten het een en ander bijeen te voegen tot een serieus te nemen, weldoordachte strategie voor de toekomst.</p>
    </intervention>
    <intervention id="3-504-000" speaker_id="28576" name="De Voorzitter" is_mep="True" mode="spoken">
      <p sl="nl">Het debat is gesloten.</p>
    </intervention>
  </section>
  <section id="creitem25" title="12. Situatie in Wit-Rusland">
    <intervention id="3-507-000" speaker_id="28269" name="De Voorzitter" is_mep="True" mode="spoken">
      <p sl="nl">Aan de orde is de verklaring van de vicevoorzitter van de Commissie/hoge vertegenwoordiger van de Unie voor buitenlandse zaken en veiligheidsbeleid over de situatie in Wit-Rusland.</p>
    </intervention>
    <intervention id="3-508-000" speaker_id="photo_generic" name="Catherine Ashton" is_mep="True" mode="spoken">
      <p sl="en">vicevoorzitter van de Commissie/hoge vertegenwoordiger voor het gemeenschappelijk buitenlands en veiligheidsbeleid. – Mijnheer de Voorzitter, wij zijn allen geschokt door de gebeurtenissen na de verkiezingen in Wit-Rusland op 19 december: het door de overheid tegen haar burgers gebruikte geweld werd overal ter wereld als zorgwekkend beschouwd en veroordeeld.</p>
      <p sl="en">Mijn collega’s en ik hebben tal van betrokkenen uit de oppositiebeweging, het maatschappelijk middenveld, de families van de in hechtenis genomen mensen en de gewone bevolking ontmoet. We hebben de gelegenheid gehad om hun ons medeleven en onze solidariteit te betuigen en naar hen te luisteren. Parlementsleden, nu is het echter tijd om te handelen.</p>
      <p sl="en">Ik ben zeer verheugd dat de leden van dit Parlement al de gelegenheid te baat hebben genomen om een bijdrage aan onze overwegingen in deze kwestie te leveren, en dat mijn collega, commissaris Füle, verleden week de gelegenheid heeft gehad om ons huidige standpunt in de Commissie buitenlandse zaken voor te stellen. Ik verheug mij er al op de uit uw debatten voortvloeiende EU-resolutie te bestuderen. Gezien de urgentie van de situatie die we aan de orde stellen, is het belangrijk dat we onze gedachten zo precies mogelijk formuleren.</p>
      <p sl="en">Ik heb met een aantal afgevaardigden van de oppositie en het bredere publiek in Wit-Rusland gesproken, waaronder, zoals eerder gezegd, met familieleden van degenen die in hechtenis zijn genomen. Ik heb ook minister van Buitenlandse Zaken Martynov ontmoet. Deze gesprekken laten er geen twijfel over bestaan dat de gebeurtenissen waarvan we ooggetuige werden een belediging zijn van onze opvatting van de mensenrechten, de fundamentele vrijheden en de democratie. Niet alleen werd er zonder enige rechtvaardiging gebruik gemaakt van geweld, ook was het gehele verkiezingsproces duidelijk ondermijnd door de opsluiting van vertegenwoordigers van de oppositie en het maatschappelijk middenveld. Het onderzoek van de OVSE-ODIHR komt tot dezelfde conclusie.</p>
      <p sl="en">Velen van hen die de laatste weken in hechtenis zijn genomen, zijn weer vrijgelaten. Een aanzienlijke groep – bijna dertig mensen – worden echter nog altijd zaken ten laste gelegd die tot zeer lange gevangenisstraffen zouden kunnen leiden, en zoals u weet behoort ook een aantal presidentskandidaten tot deze groep.</p>
      <p sl="en">Mijnheer de Voorzitter, ik heb de door de overheid in Minsk genomen onderdrukkingsmaatregelen reeds veroordeeld en heb opgeroepen tot onmiddellijke vrijlating van de om politieke redenen gearresteerde personen en eveneens tot heropening van het bureau van de OVSE in Minsk. Ik heb deze boodschap in een gezamenlijke verklaring met de minister van Buitenlandse Zaken van de Verenigde Staten Hillary Clinton nog eens bekrachtigd.</p>
      <p sl="en">Tijdens mijn ontmoeting met minister van Buitenlandse Zaken Martynov heb ik beklemtoond dat de EU een onmiddellijke reactie van de Wit-Russische overheid op de eisen van de internationale gemeenschap verwacht. Bij de beslissing over onze volgende stappen moeten we van grondbeginselen uitgaan.</p>
      <p sl="en">Het eerste van deze beginselen is dat de veiligheid van de vreedzame activisten, waaronder de presidentskandidaten, te allen tijde voorop moeten staan.</p>
      <p sl="en">Het tweede beginsel is dat de Wit-Russen onze buren en partners zijn, en dat hun belangen het hoogste goed zijn. Wanneer we onze ongerustheid tegenover de overheid tot uitdrukking brengen, mogen we niet de bevolking isoleren.</p>
      <p sl="en">Het derde beginsel is dat de eerbiediging van de mensenrechten en de fundamentele vrijheden de kern van het buitenlands beleid van de EU en van het Oostelijk Partnerschap vormt en deel uitmaakt van een reeks gemeenschappelijke waarden die we met onze naaste partners delen. We zullen met deze partners samenwerken, net zoals we het met de Verenigde Staten hebben gedaan, om de boodschap van de internationale gemeenschap aan Wit-Rusland kracht bij te zetten.</p>
      <p sl="en">Mijnheer de Voorzitter, ons onderzoek komt tot een duidelijke slotsom: dat we gebruik moeten maken van onze communicatiekanalen om een krachtige en snelle reactie over te brengen. Met deze reactie moeten we de Wit-Russische overheid onze opvattingen duidelijk maken, zonder de burgers en het maatschappelijk middenveld te isoleren. Onze reactie dient evenwichtig te zijn. Aan de ene kant moeten we nadenken over gerichte maatregelen tegen de Wit-Russische overheid en moeten we naar mijn mening de sancties nog eens herzien. Aan de andere kant moeten we een sterkere dialoog met het maatschappelijk middenveld en de burgers voeren en hen ondersteunen – wat in de praktijk betekent dat we doorgaan met onze steun aan ngo’s, de media en studenten en dat we ons misschien sterker moeten inspannen om de mobiliteit te verhogen voor burgers die naar de Europese Unie willen reizen.</p>
      <p sl="en">Op de korte termijn is de herinvoering van het reisverbod voor president Loekasjenko, en de uitbreiding ervan naar andere met naam bekende individuen, zeker een optie als de gevangenen niet worden vrijgelaten.</p>
      <p sl="en">Ten aanzien van de sterkere ondersteuning van het maatschappelijk middenveld heb ik de Europese Dienst voor extern optreden verzocht om in samenwerking met de Commissie opties te ontwikkelen met betrekking tot spoedmaatregelen gericht op ngo’s, de media en studenten. Ik weet dat het Europees Parlement de mogelijkheid heeft om beurzen te verlenen aan studenten die van de universiteit zijn gestuurd, en ik hoop, mijnheer de Voorzitter, dat we van deze voorziening gebruik kunnen maken. Natuurlijk zullen we ook proberen om extra middelen uit andere bronnen over te hevelen, ook vanuit de lidstaten.</p>
      <p sl="en">Ik heb het thema mobiliteit al eerder aangekaart, en ik denk hierbij vooral aan een visumvereenvoudiging. Ik roep de consulaten van de lidstaten in Minsk op om als ad-hocmaatregel in het belang van de Wit-Russische burgers de afgifte van visa te vereenvoudigen.</p>
      <p sl="en">Mijnheer de Voorzitter, de kortetermijnmaatregel zal natuurlijk op 31 januari ter goedkeuring aan de Raad Buitenlandse Zaken moeten worden voorgelegd, maar het is geenszins te vroeg om over een aantal langetermijnaspecten van onze betrekkingen met Wit-Rusland na te denken.</p>
      <p sl="en">Ten eerste heb ik eerder al gezegd dat we op dit vlak met andere internationale partners moeten samenwerken, en dat is de reden waarom Wit-Rusland verder dient deel te nemen aan het uitgestippelde multilaterale traject, en waarom wij ons bij de landen van ons Oostelijk Partnerschap moeten inzetten voor een consensus over deze kwestie.</p>
      <p sl="en">Ten tweede, wat betreft bilaterale financiële hulp uit het Europees nabuurschaps- en partnerschapsinstrument (ENPI), moeten we deze hulp sterker op de behoeften van de bevolking en het maatschappelijk middenveld richten.</p>
      <p sl="en">Tot slot hebben we verleden jaar een gezamenlijk interim-plan opgesteld waarin de ontwikkeling van onze betrekkingen met Wit-Rusland op de middellange termijn in kaart werd gebracht. Ik geloof dat we dit proces moeten onderbreken. Dit betekent niet dat we het gezamenlijke interim-plan moeten laten varen, maar dat er meer overleg nodig is, ook met het maatschappelijk middenveld, en dat het zonodig moet worden herzien.</p>
      <p sl="en">Mijnheer de Voorzitter, dit is het kader waarin we op het moment aan het werk zijn. Ik kijk met belangstelling uit naar de standpunten van de leden van het Parlement.</p>
    </intervention>
    <intervention id="3-509-000" speaker_id="23782" name="Jacek Protasiewicz" is_mep="True" mode="spoken">
      <p sl="pl">namens de PPE-Fractie . – Mijnheer de Voorzitter, de internationale waarnemers hebben geen moment getwijfeld, dus hoeven ook wij er geen enkele twijfel over te laten bestaan: de recente presidentsverkiezingen in december in Wit-Rusland waren niet eerlijk. Het beleid dat we al sinds 2008 voeren ten opzichte van de Wit-Russische autoriteiten, het beleid van de dialoog en de uitgestoken hand, mogen we daarom niet langer voortzetten. De tijden van 'business as usual' zijn voorbij, de tijden van nieuwe besluiten, een nieuw beleid en een harde lijn in de betrekkingen met het Wit-Russische regime zijn aangebroken. Daar horen politieke sancties en visumsancties bij, en we mogen ook economische sancties niet uitsluiten. De sancties moeten uiteraard slim worden ingezet, zodat het leven van de gewone Wit-Russen er niet op achteruit gaat. We mogen echter niet aarzelen om de sancties toe te passen en ook niet om het Wit-Russische lidmaatschap van het oostelijk partnerschap op te schorten.</p>
      <p sl="pl">De verkiezingen waren niet eerlijk en de verkiezingsresultaten zijn ongeloofwaardig. We kunnen daarom gerust en welbewust vaststellen dat de Wit-Russische democratische oppositie de morele winnaar is. Deze oppositie verdient daarom onze steun bij het opzetten van een politieke vertegenwoordiging hier in Brussel, die op politiek niveau de belangen van de oppositie en de belangen van het vrije Wit-Rusland vertegenwoordigt bij de Europese Unie en de lidstaten. Tot slot moeten we de vrijlating eisen van alle gearresteerden, zowel de presidentskandidaten als de politieke activisten, onafhankelijke journalisten, studenten en universiteitsmedewerkers. Wij gaan pas weer in gesprek met vertegenwoordigers van de Wit-Russische staat als al deze mensen op vrije voeten zijn.</p>
    </intervention>
    <intervention id="3-510-000" speaker_id="34232" name="Kristian Vigenin" is_mep="True" mode="spoken">
      <p sl="bg">namens de S&amp;D-Fractie. – Mijnheer de Voorzitter, Lady Ashton, dames en heren, de Fractie van de Progressieve Alliantie van Socialisten en Democraten in het Europees Parlement is diep betreurd dat deze presidentsverkiezingen opnieuw een gemiste kans waren voor het land om resoluut en voluit de weg van de democratie in te slaan.</p>
      <p sl="bg">We mogen echter wel zeggen dat het beleid van de Europese Unie, om de banden met Wit-Rusland geleidelijk aan onder bepaalde voorwaarden aan te halen, in wezen bepaalde resultaten heeft opgeleverd. We moeten ons dus hoeden voor de oproep om ons beleid radicaal om te gooien.</p>
      <p sl="bg">Ik zeg dit omdat het dankzij onze inzet is dat de presidentscampagne uiteindelijk toch wat vooruitgang heeft gebracht, en het zou kunnen dat dit ook de reden was dat er op het plein in Minsk veel meer mensen waren bijeengekomen dan de organisatoren hadden verwacht. Wij hebben met andere woorden waarschijnlijk een klimaat van grotere vrijheid gecreëerd, en misschien hebben de burgers van Wit-Rusland dat goed aangevoeld.</p>
      <p sl="bg">Maar voortaan moeten we in de eerste plaats duidelijk en resoluut zijn in onze eisen aan de Wit-Russische autoriteiten om alle gevangenen vrij te laten en onmiddellijk de vervolging te staken van al wie op welke manier dan ook heeft deelgenomen aan de betogingen of ze mee heeft georganiseerd. We mogen op dit punt geen toegevingen doen en moeten heel duidelijk zijn over onze wensen.</p>
      <p sl="bg">Wat we op middellange en lange termijn kunnen bereiken, is echter een andere vraag. Eerst moeten we ervoor zorgen dat het land niet opnieuw in een isolement verzeilt raakt, want de vertegenwoordigers van de oppositie en van het maatschappelijk middenveld hebben benadrukt dat het isolement van Wit-Rusland gelijk staat aan het isolement van zijn burgers.</p>
      <p sl="bg">In het kader van het bestaande beleid ten aanzien van Wit-Rusland moeten we proberen om bepaalde maatregelen te nemen om ons beleid bij te sturen zodat het ten goede komt aan de burgers van het land en de media, het maatschappelijk middenveld en de oppositie ondersteunt. Zo creëren we een omgeving waarin eerlijke en democratische verkiezingen kunnen worden gehouden.</p>
      <p sl="bg">Daar moeten we volgens mij voor ijveren samen met de buurlanden van Wit-Rusland die geen lid zijn van de Europese Unie, Rusland en Oekraïne, en als Parlement moeten we proberen om de kansen te benutten die het Oostelijk Partnerschap en EURONEST bieden om de andere vijf landen van het Partnerschap te betrekken bij gezamenlijke activiteiten om Wit-Rusland te democratiseren.</p>
      <a text="(Spreker verklaart zich bereid om een “blauwe kaart”-vraag te beantwoorden overeenkomstig artikel 149, lid 8 van het Reglement)"/>
    </intervention>
    <intervention id="3-511-000" speaker_id="96800" name="Marek Henryk Migalski" is_mep="True" mode="spoken">
      <p sl="pl">Mijnheer de Voorzitter, ik weet dat ik slechts 30 seconden heb.</p>
      <p sl="pl">Het kan zijn dat de vertaling onduidelijk was, maar heb ik het goed gehoord, en vindt u dat de demonstratie die plaatsvond na de verkiezingen en die uiting gaf aan de protesten tegen de vervalsing van de verkiezingen en alle onregelmatigheden die ermee gepaard gingen, het bewijs is dat deze verkiezingen en de situatie verbeteren? Zo klonk het namelijk. Als uw woorden inderdaad juist zijn vertaald, vind ik dat moeilijk te accepteren.</p>
    </intervention>
    <intervention id="3-512-000" speaker_id="34232" name="Kristian Vigenin" is_mep="True" mode="spoken">
      <p sl="bg">Misschien was ik niet duidelijk genoeg, of zijn bepaalde nuances in de vertaling verloren gegaan. Wat ik bedoelde was dat de situatie in Wit-Rusland veranderd is, in die zin dat steeds meer mensen inzien dat er democratie moet komen en dat ze daarvoor moeten vechten. In die zin interpreteer ik het als een positief signaal dat er op het plein in Minsk meer mensen zijn komen opdagen dan verwacht.</p>
      <p sl="bg">Dat is wat ik bedoelde. Ik bedoelde allerminst dat het regime in Wit-Rusland dit mogelijk had gemaakt.</p>
    </intervention>
    <intervention id="3-513-000" speaker_id="28269" name="De Voorzitter" is_mep="True" mode="spoken">
      <p sl="nl">Misschien is er een probleem met de Engelse vertolking. Is er een probleem met de Engelse vertolking? Kunt u dat even controleren? Nee, het ligt niet aan de vertolking. Er is een probleem met de microfoon. Is alles in orde nu?</p>
    </intervention>
    <intervention id="3-514-000" speaker_id="34232" name="Kristian Vigenin" is_mep="True" mode="spoken">
      <p sl="en">Mijnheer de Voorzitter, ik probeer altijd in mijn eigen taal te spreken, maar soms heb ik het gevoel dat ik dit bij zulke gevoelige kwesties niet moet doen.</p>
      <p sl="en">Wat ik duidelijk wilde maken, was dat ik van mening ben dat de situatie verbetert, in die zin dat steeds meer mensen in Wit-Rusland begrijpen dat Wit-Rusland democratie nodig heeft en steeds meer mensen begrijpen dat ze voor democratie in Wit-Rusland moeten strijden. Dat is de reden waarom ik heb gezegd dat ik het een positief teken vind dat zoveel mensen, veel meer mensen dan door de organisator verwacht, op het plein van Minsk waren. Ik hoop dat dit duidelijk maakt wat ik bedoelde.</p>
    </intervention>
    <intervention id="3-515-000" speaker_id="97230" name="Kristiina Ojuland" is_mep="True" mode="spoken">
      <p sl="en">namens de ALDE-Fractie. – Mijnheer de Voorzitter, het is goed om te horen wat de hoge vertegenwoordiger heeft gezegd, en we zijn het volledig eens met wat zij heeft verteld. Het is erg belangrijk dat de Europese Unie in staat is geweest op de mislukking van de presidentsverkiezingen in Wit-Rusland te reageren.</p>
      <p sl="en">Ik zou wensen dat we ook de moed hadden om net zo krachtig, vastberaden en principieel met een buurland van Wit-Rusland om te gaan, waar de onderdrukking van de democratische oppositie en schendingen van de rechtsorde en de mensenrechten ook aan de orde van de dag zijn.</p>
      <p sl="en">De achteruitgang van de democratie in Rusland zou er ook de reden voor kunnen zijn waarom het Kremlin de Wit-Russische presidentsverkiezingen heeft erkend en de gewelddadige onderdrukking een “binnenlandse aangelegenheid” van Wit-Rusland heeft genoemd. Deze onverschilligheid ten opzichte van de schrijnende situatie in Wit-Rusland is illustratief voor de tendensen in Rusland.</p>
      <p sl="en">Het Europees Parlement heeft een krachtige resolutie op tafel gebracht waarin doelgerichte economische en visumsancties tegen het criminele regime van Loekasjenko worden voorgesteld. Het is van wezenlijk belang dat de Europese Unie hier een eendrachtig standpunt inneemt en dat de lidstaten ophouden met het nastreven van bilaterale initiatieven met Loekasjenko en zijn regime. We moeten het Oostelijk Partnerschap en alle andere vormen van samenwerking opschorten totdat de politieke gevangenen zijn vrijgelaten. Tegelijkertijd moeten we het maatschappelijk middenveld, de ngo’s en de onafhankelijke media in Wit-Rusland sterker ondersteunen om hen voor te bereiden op de opbouw van Wit-Rusland na de val van Loekasjenko. Een val die hopelijk door democratische verkiezingen zal plaatsvinden.</p>
      <p sl="en">Mevrouw de hoge vertegenwoordiger, ik zou u daarom willen verzoeken uw steun te verlenen aan een oproep tot een pan-Europees forum over de toekomst van Wit-Rusland.</p>
    </intervention>
    <intervention id="3-516-000" speaker_id="2054" name="Heidi Hautala" is_mep="True" mode="spoken">
      <p sl="en">namens de Verts/ALE-Fractie. – Mijnheer de Voorzitter, ik denk dat de hoge vertegenwoordiger onze gevoelens geheel heeft vertolkt wanneer zij zegt dat ze geschokt is.</p>
      <p sl="en">Na 19 december zijn we daadwerkelijk geschokt geweest, omdat velen van ons al de hoop hadden dat er een geleidelijke opening van Wit-Rusland in de richting van de Europese Unie zou plaatsvinden. Ik denk dat deze hoop voor velen voorlopig voorbij is. Het is verontrustend om bijna ieder uur weer nieuws over de voortdurende onderdrukking in Minsk en andere delen van Wit-Rusland te horen.</p>
      <p sl="en">Zo werd gisteren de mensenrechtenorganisatie Viasna weer aangevallen, met huiszoekingen, arrestaties en opsluitingen. Dit is een organisatie die de mensenrechten in Wit-Rusland zeer moedig heeft verdedigd. De autoriteiten hebben haar nog steeds niet toegestaan zich te registreren.</p>
      <p sl="en">Het Wit-Russische Helsinki-comité werd gewaarschuwd nadat het contact had opgenomen met de speciale VN-rapporteur inzake de onafhankelijkheid van rechters en advocaten. Het heeft er alle reden toe om te geloven dat degenen die voor deze zware overtredingen zijn aangeklaagd geen eerlijk proces zullen krijgen.</p>
      <p sl="en">Vandaag ontvingen we ook bericht over de voormalige presidentskandidaat Sannikov, zijn echtgenote Iryna Khalip, een journaliste en correspondente van de Novaya Gazeta in Minsk, en hun kind – een melding die de wereldpers heeft gehaald. We hebben vernomen dat het kind bij zijn grootouders mag blijven, aangezien de ouders in hechtenis zijn. Ik wil er echter op wijzen dat dit op zich nog geen goed nieuws is. We wachten nog op bevestiging, die misschien in de komende week komt.</p>
      <p sl="en">Waarom hanteert Wit-Rusland deze “harde aanpak”? We moeten werkelijk aandringen op een onafhankelijk internationaal onderzoek naar het gebeurde, om de achtergrond te begrijpen en om aan de weet te komen of dit geweld – dat nu als crimineel wordt bestempeld –werkelijk door provocateurs werd veroorzaakt en niet door degenen die eigenlijk tot democratie in Wit-Rusland hebben opgeroepen. Naar mijn mening is de OVSE het meest geschikte orgaan om zo’n onderzoek door te voeren, of anders de Verenigde Naties.</p>
      <p sl="en">Hoe staat het met nieuwe verkiezingen? We moeten voorzichtig zijn om niet te snel om nieuwe verkiezingen te roepen, omdat we de routekaart naar democratische hervormingen moeten veiligstellen. We moeten de persvrijheid, de vrijheid van vereniging en van vergadering waarborgen. Wanneer deze niet gewaarborgd zijn, zullen we niet veel bereiken, zelfs wanneer in Wit-Rusland vandaag nieuwe verkiezingen zouden plaatsvinden.</p>
    </intervention>
    <intervention id="3-518-000" speaker_id="28372" name="Ryszard Czarnecki" is_mep="True" mode="spoken">
      <p sl="pl">namens de ECR-Fractie . – Mijnheer de Voorzitter, we spreken over de situatie in Wit-Rusland, maar we moeten de hand ook in eigen boezem steken. Het is makkelijk, terecht en noodzakelijk om het regime-Loekasjenko te beschuldigen en aan de kaak te stellen. Europa draagt echter ook een deel van de verantwoordelijkheid. Is het niet zo dat het bezoek van de Italiaanse premier, de heer Berlusconi, een zekere geloofwaardigheid heeft verleend aan dit regime? Is het niet zo dat het bezoek van de president van Litouwen, mevrouw Grybauskaitė, geloofwaardigheid heeft verleend aan dit regime? Is het niet zo dat het bezoek van de ministers van Buitenlandse Zaken van Duitsland en Polen, de heren Westerwelle en Sikorski, geloofwaardigheid heeft verleend aan het regime en ook nog eens op een gunstig moment kwam? Eigenlijk zijn het de politici van de lidstaten die Loekasjenko een zekere politieke manoeuvreerruimte hebben geboden, zonder hiervoor enige tegenprestatie te eisen. We moeten nu eisen dat de mensenrechten worden gerespecteerd, maar tegelijkertijd ook de hand in eigen boezem steken.</p>
    </intervention>
    <intervention id="3-519-000" speaker_id="96646" name="Helmut Scholz" is_mep="True" mode="spoken">
      <p sl="de">namens de GUE/NGL-Fractie . – Mijnheer de Voorzitter, vicevoorzitter, mijn fractie heeft de compromisresolutie over Wit-Rusland niet ondertekend. Ik wil echter duidelijk stellen dat dit niet wil zeggen dat wij de uitslag van de verkiezingen, de arrestaties en represailles tegen andersdenkenden in Wit-Rusland accepteren. Voor ons zijn eerlijke, transparante en democratische verkiezingen – de “vrijheid van de andersdenkende“, om Rosa Luxemburg te citeren – een fundamenteel vereiste voor de opbouw van betrekkingen met Wit-Rusland en met alle andere staten. Daar hoort ook de onmiddellijke vrijlating van alle politieke gevangenen bij.</p>
      <p sl="de">Ik heb echter zo mijn twijfels of sancties een effectief middel zijn om de onmiddellijke vrijlating van politieke gevangenen te bewerkstelligen en een democratische omwenteling in Wit-Rusland tot stand te brengen. Sancties hebben in het verleden niets uitgehaald in Wit-Rusland of elders. Waarde collega’s, u weet het net zo goed als ik. Het lijkt mij beter de politiek verantwoordelijken in een politieke dialoog met onze argumenten en eisen te confronteren, hen niet de mogelijkheid te geven onder verwijzing naar kritiek van buitenaf het kritische maatschappelijk middenveld in diskrediet te brengen, en transparantie in de politiek en een coherente afstemming van onze stappen met alle partners in het buitenlandbeleid in Wit-Rusland tot stand te brengen. Dit lijkt me bovendien de meest eerlijke weg gezien onze eigen argumenten, zoals bleek uit de uitspraak van het Hongaarse Raadsvoorzitterschap van vanochtend.</p>
    </intervention>
    <intervention id="3-520-000" speaker_id="4507" name="Bastiaan Belder" is_mep="True" mode="spoken">
      <p sl="nl">namens de EFD-Fractie . – Mijnheer de Voorzitter, de brute repressie van elk politiek alternatief voor het regime Lukasjenko sedert de verkiezingsdag van 19 december 2010 heeft de buitenlandse speelruimte van Minsk duidelijk gereduceerd. De Witrussische pendeldiplomatie tussen Brussel en Moskou van de afgelopen drie jaar is op eigen initiatief ruw onderbroken. Politiek en economisch weet Lukasjenko zich momenteel sterk aan het Kremlin gebonden. Juist deze afhankelijkheidsrelatie vraagt om een sterkere Europese betrokkenheid bij de burgermaatschappij van Wit-Rusland.</p>
      <p sl="nl">Ga dan vooral verder met mind change als noodzakelijke opstap naar regime change . Toon metterdaad Europese solidariteit. Verlaag bijvoorbeeld zo snel mogelijk de visakosten voor Wit-Russen. Ga daarnaast een kritische strategiediscussie aan met de Wit-Russische politieke oppositie en houd daarbij ook de hervormingsgezinde krachten binnen het machtsapparaat nadrukkelijk in het oog. Dat is gebalanceerde politiek. Brussel moet Minsk nu niet laten vallen. Geen Russisch, noch Chinees recht voor de Wit-Russen, maar een onafhankelijk pad richting een vrije maatschappij, een democratische rechtsstaat.</p>
    </intervention>
    <intervention id="3-521-000" speaker_id="96835" name="Traian Ungureanu" is_mep="True" mode="spoken">
      <p sl="en">Mijnheer de Voorzitter, Alexander Loekasjenko heeft nooit een kans laten voorbijgaan om te tonen dat hij een dictator is. De verkiezingen in december waren feitelijk een rituele herbenoeming van hem als president. Wij in de EU hielden vast aan de illusie dat Loekasjenko als bij wonder zou veranderen. We zeiden dat we de verkiezingen van december zouden afwachten. Die verkiezingen vonden plaats en Loekasjenko bleef dezelfde. De oppositie ligt in het ziekenhuis of zit in de gevangenis.</p>
      <p sl="en">Ik denk dat het tijd is dat de EU haar aanpak van Wit-Rusland herziet. Wit-Rusland hoort duidelijk niet thuis in het Oostelijk Partnerschap. Wit-Rusland zou moeten worden uitgesloten. Onze enige partner zou het maatschappelijk middenveld moeten zijn. Ik zie uit naar de resultaten van de Raad Buitenlandse Zaken van 31 januari, en hoop dat zowel mevrouw Ashton als commissaris Füle uitsluiting zullen aanbevelen.</p>
      <p sl="en">Tot slot wil ik nog iets zeggen over de gevolgen voor de Parlementaire Vergadering Euronest. We kunnen Loekasjenko niet langer vetorecht geven in verband met Euronest. Wit-Rusland werd als reden gebruikt om Euronest te blokkeren. De conclusie is daarom dat er dringend van start moet worden gegaan met Euronest.</p>
    </intervention>
    <intervention id="3-522-000" speaker_id="28279" name="Justas Vincas Paleckis" is_mep="True" mode="spoken">
      <p sl="lt">Mijnheer de Voorzitter, hoge vertegenwoordiger, de resolutie van het Europees Parlement waarover wij morgen stemmen moet een duidelijke boodschap zijn aan de Wit-Russen, Europa als geheel en de wereld. In elk geval is er zo spoedig mogelijk een herstel van de situatie voorafgaand aan 19 december nodig en moeten wij er met gezamenlijke inspanningen voor zorgen dat Wit-Rusland kiest voor de weg naar democratie en versterking van de mensenrechten. Het belangrijkste doel is op dit moment de vrijlating van politieke gevangenen en de beëindiging van aanvallen tegen de oppositie, niet-gouvernementele organisaties en de persvrijheid. Ik ben het echter met de hoge vertegenwoordiger eens dat wij bij onze aanval op het regime geen Wit-Russische burgers mogen raken. Wij moeten met grote precisie inschatten wat de kans is dat wij schade toebrengen aan Wit-Russen of aan de voor beide zijden voordelige banden met de lidstaten van de EU op het gebied van zaken, cultuur, onderwijs en toerisme, die van essentieel belang zijn voor de ontsluiting van Wit-Rusland naar Europa.</p>
    </intervention>
    <intervention id="3-523-000" speaker_id="96940" name="Gerben-Jan Gerbrandy" is_mep="True" mode="spoken">
      <p sl="nl">Voorzitter, in het leven, en zeker ook in de politiek, is hoop heel belangrijk. Hoop biedt perspectief, hoop laat mensen geloven dat het in de toekomst beter zal worden en hoop is nou juist datgene wat in Wit-Rusland op 19 december en daarna vervlogen is. Hoop dat deze verkiezingen democratischer zouden zijn dan de vorige. Hoop dat de oppositie meer kans zou hebben zich te manifesteren en hoop dat de media een evenwichtiger beeld aan de burgers van Wit-Rusland zouden voorspiegelen. Allemaal vervlogen.</p>
      <p sl="nl">Juist daarom moet de EU haar beleid ten aanzien van Wit-Rusland veranderen. De politiek van toenadering tot het regime heeft helaas niet gewerkt. De EU zal sancties moeten opleggen aan de machthebbers van Wit-Rusland. Sancties die niet de burgers raken, maar wel de machthebbers. Bijvoorbeeld door alle visa in te trekken van de machthebbers en hun familie. Dat laatste is belangrijk om de vervlechting tussen de politieke macht en de economische macht aan te pakken.</p>
      <p sl="nl">Gelukkig zit Lady Ashton op die weg. Ook de Commissie heeft goed gereageerd door onmiddellijke vrijlating van alle politieke gevangenen te eisen. Dit Parlement kan ook wat doen door op zo kort mogelijke termijn een missie naar Wit-Rusland te sturen om steun te betuigen aan de oppositie, de vrije media en de NGO's. Met hen en via hen zal het nieuwe Wit-Rusland vorm gegeven moeten worden.</p>
      <p sl="nl">Tot slot, Voorzitter, zal de EU een nieuwe impuls moeten geven aan het nabuurschapsprogramma. Dit programma is tot op heden onvoldoende uit de verf gekomen. Niet alleen moeten we de burgers van Moldavië, Oekraïne, Georgië, Armenië en Azerbeidzjan helpen bij hun ontwikkeling, ook kunnen we op die manier Wit-Rusland tonen hoe belangrijk het voor het eigen land is om toenadering tot Europa te zoeken. Op die manier kan zelfs weer hoop bij de Wit-Russische burgers terugkeren.</p>
    </intervention>
    <intervention id="3-524-000" speaker_id="96731" name="Werner Schulz" is_mep="True" mode="spoken">
      <p sl="de">Mijnheer de Voorzitter, hoge vertegenwoordiger, onze hoop dat Wit-Rusland zich met de presidentsverkiezingen in de richting van democratie zou ontwikkelen, is flink beschaamd. Ondanks alle negatieve ervaringen en voorbehouden jegens de regering-Loekasjenko stond de deur van de EU de afgelopen maanden ver open. Het was absoluut duidelijk hoeveel van deze verkiezingen zou afhangen voor de in het vooruitzicht gestelde samenwerking, en het zag er ook even naar uit dat de verkiezingen tamelijk vrij, correct en eerlijk verliepen.</p>
      <p sl="de">Maar blijkbaar zijn de kleine concessies voldoende geweest om een zodanig grote schok in het repressieve systeem teweeg te brengen dat de president opnieuw zijn ware gezicht als meedogenloze dictator heeft laten zien. Zijn zogenaamde verkiezingen zijn slechts kwaad bedrog, zijn macht is niet legitiem, en zijn geweld tegen de oppositie is een grove misdaad. Het verkiezingsbedrog en het neerslaan van de protesten zijn een flinke stap achteruit voor Wit-Rusland. Er heersen opnieuw angst en onderdrukking. Het waren geen buitenlandse geheime diensten en diplomaten die zich ermee hebben bemoeid, zo de boude bewering van degenen die de verkiezingen hebben vervalst, maar provocateurs die het systeem zelf heeft gestuurd. Bovendien is het schandalig dat een door de president aangestuurde geheime dienst, die nog steeds onder de naam KGB opereert, met methoden uit het stalinistische tijdperk de oppositie en het maatschappelijk middenveld terroriseert.</p>
      <p sl="de">De schending van de fundamentele burgerrechten door een lid van de OVSE is onacceptabel. Dit postcommunistische regime is ondraaglijk geworden. We hebben een resolutie van het Parlement voorbereid die een goede basis vormt voor het overleg tussen de Europese ministers van Buitenlandse Zaken. Daarbij gaat het vooral om de onmiddellijke vrijlating van gevangenen, medische zorg voor de gewonden, het laten vallen van de absurde beschuldigingen, de inzet van een onafhankelijke onderzoekscommissie en gerichte politieke en economische sancties die de machthebbers en niet de bevolking treffen.</p>
      <p sl="de">We moeten de Europagezinde krachten die we hoop hebben gegeven, die een politieke omwenteling wensen en hebben gestemd en die de toekomst van hun land in de EU en niet in een nauwere band met Rusland zien nu helpen. Want aan het feit dat de eersten die Loekasjenko met zijn verkiezingsoverwinning hebben gefeliciteerd de Russische president Medvedev, premier Poetin en de Oekraïense president Janoekovitsj waren, kun je zien wat zij onder democratie verstaan en zie je de weinig positieve vooruitzichten die Wit-Rusland in dit opzicht te wachten staan.</p>
    </intervention>
    <intervention id="3-525-000" speaker_id="96800" name="Marek Henryk Migalski" is_mep="True" mode="spoken">
      <p sl="pl">Mijnheer de Voorzitter, ik wil beginnen met een nieuwtje voor mevrouw Hautala, ik hoop dat ze haar hoofdtelefoon ondertussen weer heeft opgezet. Mevrouw Hautala, ik heb nog een aanvulling op de informatie die u hebt gegeven over de organisatie Viasna. Het is niet alleen zo dat die organisatie zich niet heeft kunnen registreren, de politie heeft onlangs ook al haar computers in beslag genomen. Afgelopen maandag - en dat is mijn nieuws voor u - ben ik in Polen begonnen met een inzameling van laptops die voor hen bestemd zijn.</p>
      <p sl="pl">En dan kom ik nu ter zake. Commissaris, ik begin met uw standpunt dat "de tijd om te handelen is aangebroken". Dat is waar. De tweede bijzonder belangrijke uitspraak die u hebt gedaan is dat we de Wit-Russische samenleving niet mogen isoleren. De maatregelen die we nemen, moeten hieraan voldoen, en het moeten inderdaad 'zachte' maatregelen zijn, namelijk de opbouw van het maatschappelijk middenveld, steun aan de media en studenten en het afschaffen van de visumplicht. Dat moeten we steunen, en we moeten er vooral meer geld voor uittrekken. Maar ik zie ook de noodzaak van het nemen van de hardere maatregelen, zoals die zijn voorgesteld door de heer Protasiewicz en mevrouw Ojuland. In deze zaak moet er een koppeling bestaan tussen beide typen maatregelen.</p>
    </intervention>
    <intervention id="3-526-000" speaker_id="28297" name="Jacek Saryusz-Wolski" is_mep="True" mode="spoken">
      <p sl="en">Mijnheer de Voorzitter, ik denk dat de gestelde diagnose en de geplande behandeling de juiste zijn. Het probleem is niet dat onze gestelde diagnose en geplande behandeling in het verleden zo veel verschilden, maar wel dat we zo weinig deden. Misschien moeten we ons dus afvragen of we voldoende vastberaden zijn om het deze keer anders aan te pakken.</p>
      <p sl="en">We moeten vanzelfsprekend veroordelen wat er is gebeurd en vrijlating eisen, sancties opleggen en uitsluiting overwegen, maar als we niet verder gaan dan wel met woorden maar niet met daden te veroordelen en morele steun te geven, zullen onze inspanningen geen vruchten afwerpen. We hebben een strategie en acties op lange termijn nodig, en het zal echt een test zijn voor het nieuwe buitenlandbeleid waar mevrouw Ashton nu aan het hoofd van staat.</p>
      <p sl="en">Het gaat niet alleen om Wit-Rusland. De manier waarop we Wit-Rusland aanpakken, zal bepalend zijn voor de echte politieke dynamiek van de hele regio: in Moldavië, in Oekraïne, ook ten aanzien van Rusland en andere landen. In geopolitiek opzicht vergroten de gebeurtenissen op dit ogenblik de afstand tussen Wit-Rusland en Europa, en net als in Oekraïne trekt Europa zich terug. We doen er vanzelfsprekend goed aan om de tweesporenbenadering aan te bevelen: enerzijds het regime sanctioneren en isoleren, en anderzijds het maatschappelijk middenveld steunen. Ik zou zeggen, laten we het beleid van bestraffen en belonen dat we tot dusver ten aanzien van het regime hebben gehanteerd, vervangen door een beleid waarbij we het regime straffen en het maatschappelijk middenveld belonen. We moeten echter veel meer beseffen dat het maatschappelijk middenveld en niet het regime onze partner is.</p>
      <p sl="en">Mevrouw Ashton zei dat we moeten blijven helpen. We moeten ermee ophouden om zo weinig te doen als we in het verleden hebben gedaan. Hebben we alles gedaan wat we hadden moeten doen? Nee, onze hulp was belachelijk bescheiden, en daar moeten we verandering in brengen.</p>
    </intervention>
    <intervention id="3-527-000" speaker_id="2073" name="Richard Howitt" is_mep="True" mode="spoken">
      <p sl="en">Mijnheer de Voorzitter, terwijl wij hier vandaag dit debat voeren, lijkt Alexander Loekasjenko er ijlings plannen door te jagen voor een inauguratie deze vrijdag, zonder internationale gasten, precies omdat de internationale gemeenschap de verkiezingen in Wit-Rusland niet erkent als vrij, eerlijk en transparant. Als die inauguratie er komt, zal het een zwarte vrijdag zijn die volgt op zondag 19 december die men 'Bloedige Zondag" is beginnen te noemen omdat toen 700 democratische betogers werden gearresteerd, waaronder zeven van de negen presidentskandidaten, waarvan er één twee gebroken benen en een andere een hersentrauma overhield aan het hardhandige optreden van de oproerpolitie.</p>
      <p sl="en">Ik vraag de vicevoorzitter/hoge vertegenwoordiger en de EU-lidstaten om steun te verlenen aan het Poolse voorstel inzake een reisverbod, en, zoals blijkt uit onze resolutie, aan het beginsel van verdere gerichte economische sancties.</p>
      <p sl="en">Een van de dingen die de Europese Unie in dit verband kan doen, is eenvoudigweg en duidelijk eisen dat alle politieke gevangenen worden vrijgelaten, dat de autoriteiten ophouden met hun dreigementen om het Wit-Russische Helsinki-Comité te verbieden of aan banden te leggen, en dat er snel nieuwe verkiezingen worden georganiseerd.</p>
      <p sl="en">Wat de toekomst betreft, ben ik het eens met wat mevrouw Ashton en mijn fractie vandaag hebben gezegd: we moeten het multilaterale spoor openhouden en de klemtoon leggen op het maatschappelijk middenveld en steun geven aan het middenveld. Ik wil echter beklemtonen dat dit niet alleen een keerpunt is voor de democratie en mensenrechten in Wit-Rusland. Het is ook een test voor het nabuurschapsbeleid van de EU. We willen wel degelijk duidelijke en nauwe samenwerking en partnerschap met onze buren om een proces van toenemende toenadering aan te moedigen met de landen aan onze grenzen als er sprake is van een oprecht wederzijds engagement om dat te verwezenlijken, maar dit zal niet werken als er niet wordt opgetreden wanneer dat wederzijds engagement ontbreekt en het fout loopt.</p>
      <p sl="en">De pijn waar we ons in dit debat zorgen over moeten maken, is niet de pijn die Europa Wit-Rusland wil berokkenen met de voorgestelde slimme sancties, maar de fysieke pijn van de slagen die zijn toegebracht aan de mensen die het engagement van Europa voor democratie delen en aan wier zijde wij ons in solidariteit moeten scharen opdat er een einde kan komen aan de lange jaren van pijn in Wit-Rusland.</p>
    </intervention>
    <intervention id="3-528-000" speaker_id="1933" name="Elisabeth Schroedter" is_mep="True" mode="spoken">
      <p sl="de">Mijnheer de Voorzitter, hoge vertegenwoordiger, ik dank u voor de snelle reactie op de gebeurtenissen in Minsk. Ik ben u tevens erkentelijk voor uw concept, waarin een goed evenwicht is gevonden tussen de sancties jegens degenen die voor de grove mensenrechtenschendingen verantwoordelijk zijn en maatregelen voor de bevolking van Wit-Rusland.</p>
      <p sl="de">Ik wil van hieruit ook de veiligheidsconferentie in München bedanken, die Loekasjenko van de lijst met genodigden heeft gehaald. Dat was een zichtbaar teken dat dictators in internationale fora niets te zoeken hebben en daar niet mogen worden gepaaid.</p>
      <p sl="de">Want de internationale erkenning van een zelfbenoemde president verzwakt de oppositie in het land en wordt mogelijk geïnterpreteerd als internationale erkenning van de ondemocratische verkiezingen. Daarom was dit precies de juiste reactie.</p>
      <p sl="de">Voor politieke veranderingen in dit land hebben we een lange adem nodig, dat weten we. We weten ook dat Loekasjenko al heel lang aan de macht is en dat zijn reactie typisch voor hem is. Maar gezien de humanitaire situatie in het land, mevrouw Ashton, mogen we niet wachten. We moeten heel snel reageren en er heel snel voor zorgen dat de politieke gevangenen worden vrijgelaten, dat ouders hun kinderen terugkrijgen en dat kinderen hun ouders terugkrijgen. Hun enige ‘vergrijp’ was dat zij voor hun democratische rechten hebben gedemonstreerd en dat op straat duidelijk hebben gemaakt. De reacties daarop waren niet gerechtvaardigd.</p>
      <p sl="de">Mevrouw Ashton, ik verzoek u met klem snel actie te ondernemen, en in elke verklaring duidelijk te maken dat het hier politieke gevangenen betreft en niet criminelen. Ik doe van hieruit de groeten aan Andrej Sannikau en de anderen die in de gevangenis zitten. Zij moeten weten dat wij solidair met hen zijn.</p>
    </intervention>
    <intervention id="3-529-000" speaker_id="96704" name="Edvard Kožušník" is_mep="True" mode="spoken">
      <p sl="cs">Een maand geleden heeft het Cubaanse totalitaire regime de winnaar van de Sacharovprijs, Guillermo Fariñas, verboden om naar Straatsburg te komen. Een aantal dagen daarna waren wij trieste getuigen van een serie onderdrukkende maatregelen na de presidentsverkiezingen in Wit-Rusland. Ik mag ervan uitgaan dat iedereen beseft dat het regime van Loekasjenko geen autoritair regime is, maar net zoals het regime van Castro op Cuba, een totalitair regime.</p>
      <p sl="cs">Vandaag voeren een debat over de vraag of we vertegenwoordigers van het regime van Loekasjenko al dan niet de toegang tot de Europese Unie moeten weigeren. Ik ben in ieder geval voorstander van een grotere opening naar de gewone Wit-Russische burger, dus naar diegenen die nooit aan den lijve hebben kunnen ervaren wat vrijheid is en wat democratie. Elke vorm van politieke isolering komt Loekasjenko alleen maar ten goede. Wij hier in de EU moeten de burgers van Wit-Rusland juist met open armen ontvangen. Maar voor vertegenwoordigers van Loekasjenko’s totalitaire regime geldt het tegendeel; die verdienen onze genade niet, daar moeten we keihard tegen optreden. Mensen die de democratische waarden met voeten treden, hebben niets te zoeken in een fatsoenlijke maatschappij.</p>
    </intervention>
    <intervention id="3-530-000" speaker_id="96795" name="Jacek Olgierd Kurski" is_mep="True" mode="spoken">
      <p sl="pl">Mijnheer de Voorzitter, het beleid dat de laatste tijd door sommige Europese regeringen is gevoerd met betrekking tot Wit-Rusland, jammer genoeg ook door de regering van mijn eigen land, Polen, is uitgelopen op een complete ramp. Loekasjenko, de laatste dictator van Europa, steekt de draak met ons, vervolgt zijn politieke tegenstanders en sluit ze op in gevangenissen, aangemoedigd door onze indolentie. Het beleid van overeenstemming en tolerantie was niet in staat om het gewenste effect te sorteren. Voor de zoveelste keer is gebleken dat onze onderhandelingen met de dictatuur zijn uitgelegd als steun voor Loekasjenko. Onze illusies zijn in december aan diggelen geslagen door de brute aftuigingen, aanvallen en arrestaties van honderden oppositieactivisten.</p>
      <p sl="pl">Het is belangrijk dat wij, de leden van het Europees Parlement, een duidelijke boodschap hebben voor Wit-Rusland. Europa zal de onderdrukking van de vrijheid door de Wit-Russische dictator niet accepteren. Sancties moeten nauwkeurig gericht zijn op de vertegenwoordigers van het regime, niet op de burgers. Integendeel, de mensen hebben onze hulp nodig, net als de maatschappelijke organisaties, de onafhankelijke media en de oppositie. We kunnen reële hulp bieden op het gebied van onderwijs en visumversoepeling. Het Oostelijk Partnerschap moet worden opgeschort voor Wit-Rusland of dusdanig worden verscherpt dat het regime er geen euro van te zien krijgt. Hoe meer Europa in Wit-Rusland, des te eerder valt de laatste dictator die ons continent rijk is.</p>
    </intervention>
    <intervention id="3-531-000" speaker_id="96668" name="Seán Kelly" is_mep="True" mode="spoken">
      <p sl="en">Mijnheer de Voorzitter, ik denk dat een van de belangrijkste ontwikkelingen in de moderne wereld de overgang van totalitarisme naar democratie in de Oost-Europese landen is. Hongarije, waarvan we het historische voorzitterschap vanmorgen hebben besproken, is daarvan een voorbeeld, en onze eigen Voorzitter, de heer Buzek, is een schitterend voorbeeld van die ontwikkeling.</p>
      <p sl="en">Er zijn echter andere landen waar de overgang niet even vlot is verlopen. Wit-Rusland is daar helaas een voorbeeld van, en met name mevrouw Ashton vatte samen wat we moeten doen om die situatie aan te pakken.</p>
      <p sl="en">Je zou hoogstens kunnen zeggen dat ze de democratie hebben omarmd door twee stappen vooruit en één achteruit te zetten. In de voorbije verkiezingen hebben ze waarschijnlijk drie stappen achteruit en geen enkele vooruit gezet, maar ik denk dat mevrouw Ashton gelijk heeft als ze zegt dat we met het maatschappelijk middenveld, de niet-gouvernementele organisaties en onze internationale partners moeten samenwerken om president Loekasjenko onder druk te zetten en een einde te maken aan zijn repressie en dictatuur.</p>
    </intervention>
    <intervention id="3-532-000" speaker_id="23785" name="Andrzej Grzyb" is_mep="True" mode="spoken">
      <p sl="pl">Mijnheer de Voorzitter, de gebeurtenissen in Wit-Rusland van 19 december zijn een schending van de democratische vrijheden. De arrestatie van zevenhonderd personen, onder wie alle presidentskandidaten, maakt alle commentaar overbodig. De verkiezingen waren oneerlijk. Dit is een test voor de EU en voor de landen waarmee de EU bevoorrechte betrekkingen onderhoudt, bijvoorbeeld voor Rusland, dat de verkiezingsuitslag heeft erkend.</p>
      <p sl="pl">We moeten de oppositie steunen en een duidelijk signaal afgeven dat de gearresteerden eerst vrijgelaten moeten worden, voordat er in het kader van de betrekkingen met Wit-Rusland überhaupt ergens over gesproken kan worden, in het bijzonder met de regering van Wit-Rusland. De opgelegde beperkingen mogen de burgers echter niet raken. We moeten in navolging van Polen het visumregime versoepelen. We moeten hulp bieden aan degenen die zijn ontslagen en studenten die zijn verwijderd van de universiteit laten studeren in andere landen. De onafhankelijke media, zowel de radiostations als TV Belsat, hebben onze steun nodig. Dit is niet alleen een taak voor Litouwen en Polen, maar ook voor de andere lidstaten en de Europese instellingen. Ik roep hiertoe op in de meest krachtige bewoordingen.</p>
    </intervention>
    <intervention id="3-533-000" speaker_id="96906" name="Kyriakos Mavronikolas" is_mep="True" mode="spoken">
      <p sl="el">Mijnheer de Voorzitter, vergeleken met onze normen en waarden is het duidelijk dat de ontwikkelingen in Wit-Rusland flink de verkeerde kant op zijn gegaan. Loekasjenko staat aan het hoofd van het land, en de oppositie zit achter slot en grendel. Wat er dus nu van ons verwacht wordt is dat wij ons tot de civiele samenleving richten, waarbinnen, zoals eerder terecht werd uiteengezet, waardering bestaat voor de Europese Unie en haar principes, we moeten verzoeken om persvrijheid en om de vrijlating van de gevangen leiders van de oppositie; en wat nog veel belangrijker is: we moeten vormgeven aan nieuw beleid, het soort beleid waar mevrouw Ashton aan refereerde en waar ik me geheel in kan vinden, op basis waarvan nieuwe omstandigheden worden gecreëerd om Wit-Rusland opnieuw te kunnen benaderen.</p>
    </intervention>
    <intervention id="3-534-000" speaker_id="4521" name="Charles Tannock" is_mep="True" mode="spoken">
      <p sl="en">Mijnheer de Voorzitter, de presidentsverkiezingen in Wit-Rusland draaiden uit op een zware teleurstelling voor degenen onder ons die dat land al een aantal jaar volgen. Ik had een ontmoeting met de ambassadeur van Wit-Rusland in Londen die me verzekerde dat het deze keer allemaal anders zou zijn, dat de internationale normen zouden worden nageleefd, en dat de OVSE zou kunnen zeggen dat de verkiezingen eerlijk en vrij waren verlopen.</p>
      <p sl="en">Helaas bleek er geen kruid gewassen tegen de instincten van homo sovieticus Loekasjenko. Zijn eigen hooggeplaatste ambtenaren, waaronder zijn ambassadeurs, hadden zijn individualistische gedrag niet voorspeld. Ook ik sluit me nu aan bij de oproep om onmiddellijk alle politieke gevangenen vrij te laten en de verkiezingen over te doen onder het toeziend oog van een langdurige EU-waarnemingsmissie en met de bevestiging van de OVSE dat ze aan alle vereiste normen voldoen om in wezen vrij en eerlijk te zijn.</p>
      <p sl="en">Het is hoogst onwaarschijnlijk dat Minsk hiermee zal instemmen, maar we moeten het op zijn minst proberen. Anders moeten opnieuw versterkte en gerichte sancties worden opgelegd, moeten we de activa van de heer Loekasjenko – als we ze kunnen vinden – bevriezen en moeten we hem en al zijn hooggeplaatste ambtenaren een reisverbod opleggen.</p>
    </intervention>
    <intervention id="3-535-000" speaker_id="96988" name="Alfreds Rubiks" is_mep="True" mode="spoken">
      <p sl="lv">Mijnheer de Voorzitter, van mijn kant wil ik het verslag van mevrouw Ashton steunen, omdat het een gematigde toon aanslaat ten aanzien van de gebeurtenissen in Wit-Rusland. Maar al te vaak geven we toe aan puur emotionele beoordelingen en baseren deze op onze emoties. We zeggen dat politieke gevangenen moeten worden vrijgelaten. Er is echter nog geen rechtszaak geweest. We weten nog niet wat het vonnis is. Daarom vraag ik de andere leden hierbij nogmaals om een zeer gematigde houding aan te nemen tegenover dit type ontwikkeling. Twee jaar geleden gebeurde hetzelfde in Letland: Tot het moment dat de samenscholing plaatsvond, was het voor niemand verboden om samen te komen. Toen de menigte, duidelijk onder aansporing van een provocateur, was aangekomen en het parlementsgebouw begon te vernielen, greep de politie in. Hetzelfde geldt voor Wit-Rusland. Ik zou graag willen weten (ik zal nu afronden), waar het geld vandaan komt dat de oppositie in Wit-Rusland onderhoudt. Dat is hoe we hen kunnen helpen. Dank u wel.</p>
    </intervention>
    <intervention id="3-536-000" speaker_id="28255" name="Andreas Mölzer" is_mep="True" mode="spoken">
      <p sl="de">Mijnheer de Voorzitter, in de media lezen we telkens weer dat we met de herinvoering van de sancties tegen de Wit-Russische president Loekasjenko, die pas twee jaar terug zijn versoepeld, zouden toegeven dat de jarenlange pogingen de banden aan te halen hopeloos zijn mislukt.</p>
      <p sl="de">Mijns inziens waren deze pogingen al mislukt, uiterlijk bij de presidentsverkiezingen of bij de sluiting van de OVSE-bureaus in Minsk.</p>
      <p sl="de">Het optreden van de laatste dictator van Europa toont echter eens te meer aan dat ook de EU op het gebied van mensenrechtenschendingen een probleem heeft. Het schandaal rond de CIA-vluchten of de inconsequente houding ten aanzien van het spanningsveld tussen territoriale integriteit van landen en het zelfbeschikkingsrecht van volken, bijvoorbeeld op de Balkan, hebben het imago van de EU als voorvechter van de mensenrechten beschadigd. De geloofwaardigheid van de Unie loopt ook een deuk op als ondanks de verheven beginselen van Kopenhagen toetredingsonderhandelingen met Turkije worden gevoerd, met een land dus dat behoorlijk achterloopt op het gebied van de mensenrechten.</p>
      <p sl="de">Wat betreft Wit-Rusland is de teerling waarschijnlijk al geworpen, daarvoor heeft de heer Loekasjenko ongetwijfeld zelf gezorgd.</p>
    </intervention>
    <intervention id="3-537-000" speaker_id="96771" name="Jarosław Kalinowski" is_mep="True" mode="spoken">
      <p sl="pl">Mijnheer de Voorzitter, in het licht van de toenemende repressie door het regime-Loekasjenko is solidariteit met het Wit-Russische volk onze plicht. We moeten onze hulp richten op de onafhankelijke media, ook door de mogelijkheid te bieden dat zij op het grondgebied van de Europese Unie functioneren. Een goed voorbeeld hiervan is TV Belsat in Polen. Beurzen voor studenten en scholieren zijn ook een goede manier om steun te verlenen, omdat een groot aantal jongeren van universiteiten en scholen is verwijderd vanwege de zogenoemde oppositieactiviteiten. Dat geldt ook voor de visa, die op dit moment simpelweg te duur zijn voor de Wit-Russen. Dat moet zo snel mogeljk veranderen. Wit-Russische burgers moeten vrij naar de EU kunnen reizen, natuurlijk met uizondering van de vertegenwoordigers van het regime. Steun voor het maatschappelijk middenveld is een absolute prioriteit, omdat een sterk maatschappelijk middenveld leidt tot veranderingen en garant staat voor een betere toekomst voor heel Wit-Rusland.</p>
    </intervention>
    <intervention id="3-538-000" speaker_id="96814" name="Elena Băsescu" is_mep="True" mode="spoken">
      <p sl="ro">Mijnheer de Voorzitter, de presidentsverkiezingen van 19 december betekenden een stap achteruit, zowel voor de ontwikkeling van de democratie in Belarus als voor de betrekkingen met de EU. Je lost politieke conflicten in geen geval op door geweld te gebruiken en door vertegenwoordigers van de oppositie te arresteren. Integendeel, de oppositie het recht ontzeggen op vertegenwoordiging in het parlement leidt tot grotere sociale spanningen.</p>
      <p sl="ro">Ik vind dan ook niet dat het autoritaire regime in Minsk het recht heeft de voordelen te genieten die voortvloeien uit het Oostelijk Partnerschap. Bovendien heeft Wit-Rusland zijn engagement ten aanzien van dit beleid niet bevestigd, wat andere landen in de regio wel hebben gedaan, met name Georgië en de Republiek Moldavië. De opschorting van de deelname van Wit-Rusland aan het Oostelijk Partnerschap zou een rechtstreekse, tastbare sanctie zijn tegen de regering. Ik hoop dat de volgende Raad Buitenlandse Zaken in zijn gezamenlijk standpunt dergelijke sancties zal vermelden.</p>
    </intervention>
    <intervention id="3-539-000" speaker_id="96788" name="Krzysztof Lisek" is_mep="True" mode="spoken">
      <p sl="pl">Mijnheer de Voorzitter, mevrouw Ashton, ik wil mevrouw Ashton een enigszins indiscrete vraag stellen. Weet u wat Jerzy Buzek in 1982 's avonds meestal deed? Of wat Janusz Lewandowski en Donald Tusk dan meestal deden? Zij zetten alle drie de radio aan en luisterden naar Radio Free Europe, de Voice of America of de BBC om de waarheid te horen over de gebeurtenissen in Polen. Ik heb nog een andere belangrijke vraag voor u. Hoe konden Lech Wałęsa en andere oppositieactivisten overleven, nadat zij door het Poolse communistische regime hun baan hadden verloren? Zij konden allemaal overleven omdat Amerikaanse vakbondsleden financiële hulp stuurden. Degenen die naar de radio luisterden, konden dit doen omdat de radiostations werden gesteund en gefinancierd. Nu rust op ons de verantwoordelijkheid om ervoor te zorgen dat de waarheid de Wit-Russen bereikt en dat de financiële hulp bij de Wit-Russische oppositie terechtkomt.</p>
    </intervention>
    <intervention id="3-540-000" speaker_id="28170" name="Peter Šťastný" is_mep="True" mode="spoken">
      <p sl="en">Mijnheer de Voorzitter, ik ben het volkomen met mijn collega's eens die voorstellen om sancties op te leggen aan de belangrijkste getrouwen van Loekasjenko en om hulp en steun te geven aan de oppositie, niet-gouvernementele organisaties en burgers in Wit-Rusland.</p>
      <p sl="en">In de gezamenlijke ontwerpresolutie staat dat Wit-Rusland eventueel de organisatie van het wereldkampioenschap ijshockey in 2014 moet worden ontnomen als er in dat land nog politieke gevangenen zijn. Dat is een redelijk en zeer effectief instrument. De heer Loekasjenko is een enthousiast hockeyfan, en de burgers van Wit-Rusland zijn dat ook. De organisatie van het wereldkampioenschap ontzeggen zou zeker de aandacht trekken en in heel het land vragen doen rijzen.</p>
      <p sl="en">Een dergelijke beslissing moet worden genomen door de Internationale IJshockeyfederatie (IIHF). Het zou die federatie de kans kunnen bieden om haar blazoen wat op te poetsen, na de smet die erop is geworpen na de benoeming van een voormalig hooggeplaatst KGB-officier en communistisch spion in de VS en een persoon die miljarden dollars van honderdduizenden burgers hielp te verduisteren als leden van de IIHF-raad. Ik hoop dat de IIHF, als puntje bij paaltje komt, het juiste besluit zal nemen.</p>
    </intervention>
    <intervention id="3-541-000" speaker_id="96682" name="Sari Essayah" is_mep="True" mode="spoken">
      <p sl="fi">Mijnheer de Voorzitter, het is goed dat een aantal van ons hier openlijk heeft toegegeven dat het zogeheten beleid van dialoog van de Europese Unie en veel lidstaten is mislukt. Loekasjenko heeft als slimme politieke speler van het partnerschapsprogramma kunnen profiteren en van alle politieke en economische voordelen genoten, terwijl hij tegelijkertijd de democratie en de mensenrechten is blijven minachten. Hij is er zelfs in geslaagd enkele politici hier te charmeren, zoals de heer Rubiks, wiens grootste zorg in deze situatie lijkt te zijn of de oppositie hulp uit het buitenland krijgt.</p>
      <p sl="fi">De sancties die in de resolutie worden verlangd, moeten beslist worden uitgevoerd tegen de politieke leiders. Tegelijkertijd moeten wij er echter voor zorgen dat de gewone burgers worden geholpen, die hun banen en studieplaatsen zijn kwijtgeraakt in de hoop democratie te bereiken. Het is nu echt de hoogste tijd voor de Europese Unie om haar ware gezicht te tonen en te laten zien dat wij het Wit-Russische volk steunen in hun strijd voor democratie en dat wij de laatste dictator van Europa willen zien verdwijnen.</p>
    </intervention>
    <intervention id="3-542-000" speaker_id="28576" name="De Voorzitter" is_mep="True" mode="spoken">
      <p sl="nl">Collega's, laat me even in zijn algemeenheid zeggen dat wij het zeer op prijs zouden stellen als de leden die om catch-the-eye hebben gevraagd, het hele debat zouden bijwonen. Het zou het reageren op de levendige discussie zo veel makkelijker maken.</p>
    </intervention>
    <intervention id="3-543-000" speaker_id="96799" name="Piotr Borys" is_mep="True" mode="spoken">
      <p sl="pl">Mijnheer de Voorzitter, vandaag is voor ons het moment van de waarheid aangebroken, het moment van solidariteit met Wit-Rusland. We weten allemaal dat dit de laatste dictatuur is van Europa, en we moeten onze volledige solidariteit betuigen. We weten ook allemaal dat de VS op dit gebied slechts beperkte middelen ter beschikking stelt. Het voorstel van vandaag is een bijzonder serieus financieel steunprogramma voor de oppositie, de media, de niet-gouvernementele organisaties, maar vooral voor de jonge elite. Ik heb het hier hoofdzakelijk over de honderden, misschien wel duizenden Wit-Russische studenten die op dit moment niet verder kunnen studeren. Ik heb een bijzonder concreet voorstel, namelijk het creëren van een speciaal Erasmusprogramma dat uitsluitend is gericht op studenten uit Wit-Rusland en dat functioneert binnen het al bestaande Erasmussysteem. We weten dat er enorme besparingen zijn in dit programma. Er zijn slechts kleine aanpassingen nodig, maar het effect van de vorming van een moderne jonge toekomst voor een democratisch land kan op de lange termijn bijzonder groot zijn. Ik doe hiervoor een beroep op de commissaris.</p>
    </intervention>
    <intervention id="3-544-000" speaker_id="photo_generic" name="Catherine Ashton" is_mep="True" mode="spoken">
      <p sl="en">vicevoorzitter van de Commissie/hoge vertegenwoordiger van de Unie voor buitenlandse zaken en veiligheidsbeleid. – Mijnheer de Voorzitter, ik zou u en de Parlementsleden die aan dit belangrijke, doelgerichte en weloverwogen debat hebben deelgenomen, van harte willen bedanken. Ik zal de resolutie van het Parlement met betrekking tot deze belangrijke en uitdagende kwestie vanzelfsprekend bestuderen.</p>
      <p sl="en">De crisis is niet langer dan een maand geleden uitgebroken, en de gebeurtenissen volgen elkaar in snel tempo op. Ik hoop natuurlijk dat de gebeurtenissen in een positieve richting gaan, in lijn met de doelstellingen die we allemaal delen. De politieke gevangenen moeten worden vrijgelaten en Wit-Rusland moet de basis leggen om een inclusief hervormingsproces op gang te brengen. Ik beklemtoon mijn hoop dat parlementaire samenwerking in dat proces een belangrijke rol zal blijven spelen.</p>
      <p sl="en">Veel Parlementsleden hebben de ideeën onderschreven die ik in mijn inleiding heb uiteengezet: we mogen er geen twijfel over laten bestaan dat datgene wat is gebeurd, onaanvaardbaar is, we moeten duidelijk zijn dat we maatregelen willen nemen en dat we het maatschappelijk middenveld, jongeren, de media en studenten – de categorieën waar veel leden naar hebben verwezen – willen steunen.</p>
      <p sl="en">De opmerkingen die zijn gemaakt, steken mij een hart onder de riem. Nu zullen wij ervoor zorgen dat we dat allemaal in de praktijk brengen.</p>
      <p sl="en">Tot slot liet ik er, toen ik de gezinnen en de oppositieleiders ontmoette die me kwamen opzoeken, geen twijfel over bestaan dat we verwachten dat politieke gevangenen worden vrijgelaten en dat Wit-Rusland zich ontwikkelt op de manier die we allemaal wensen, namelijk in de richting van echte democratie.</p>
      <p sl="en">Ik heb ook klare wijn geschonken aan de minister van Buitenlandse Zaken. Het ligt in hun handen om hun situatie ongedaan te maken en datgene te doen waarvan ze weten dat ze het moeten doen. Doen ze dat niet, dan moet en zal de internationale gemeenschap optreden.</p>
    </intervention>
    <intervention id="3-545-000" speaker_id="28576" name="De Voorzitter" is_mep="True" mode="spoken">
      <p sl="nl">Tot besluit van het debat zijn er zes ontwerpresoluties ingediend, overeenkomstig artikel 110, lid 2, van het Reglement.</p>
      <p sl="nl">Het debat is gesloten.</p>
      <p sl="nl">De stemming vindt donderdag 20 januari 2011 plaats.</p>
      <p sl="nl">Mevrouw de vicevoorzitter/hoge vertegenwoordiger, ik zie dat u al vanaf 15.00 uur in het Parlement bent. Het is inmiddels 18.15 uur. Wilt u dat we de zitting vijf minuten onderbreken voor een pauze? U mag het zeggen; we kunnen ook doorgaan.</p>
    </intervention>
    <intervention id="3-547-000" speaker_id="photo_generic" name="Catherine Ashton" is_mep="True" mode="spoken">
      <p sl="en">vicevoorzitter van de Commissie/hoge vertegenwoordiger van de Unie voor buitenlandse zaken en veiligheidsbeleid. – Mijnheer de Voorzitter, ik moet vertrekken voor mijn vlucht naar Turkije waar ik deelneem aan de gesprekken met Iran. Mijn goede collega en vriend, de heer Füle, zal het laatste deel van dit debat voor zijn rekening nemen.</p>
    </intervention>
    <intervention id="3-549-000" speaker_id="97136" name="Indrek Tarand" is_mep="True" mode="written">
      <p sl="fr">De situatie in Wit-Rusland is uitermate zorgwekkend, en de EU moet de noodzakelijke maatregelen treffen. In dit opzicht wil ik u op de hoogte stellen van een complottheorie die de ronde doet en die me gisteren ter ore is gekomen via een Wit-Russische zakenman.</p>
      <p sl="fr">Hij beweerde dat president Loekasjenko deze situatie na de verkiezingen zelf niet heeft gewild, maar dat het een gevolg is van de samenwerking tussen de Wit-Russische en Russische geheime diensten om iedere poging tot samenwerking tussen de EU en Wit-Rusland te ondermijnen.</p>
      <p sl="fr">Het is uiteraard onmogelijk om dergelijke theorieën te bewijzen, maar desondanks moeten we erbij stilstaan dat we met het opleggen van sancties aan de verantwoordelijke Wit-Russische partijen tevens de Wit-Russische burgers, het maatschappelijk middenveld, enzovoorts kunnen schaden. Met het oog op de waarschijnlijke, zij het stilzwijgende, betrokkenheid van Rusland in deze situatie wil ik iets zeggen wat ik eerder in dit Parlement al heb gezegd: Ceterum censeo , Frankrijk heeft besloten een oorlogsschip van de Mistral-klasse aan Rusland te verkopen en ik ben ervan overtuigd dat het spijt krijgt van deze actie.</p>
    </intervention>
  </section>
  <section id="creitem26" title="13. Kaderovereenkomst EU-Libië">
    <intervention id="3-551-000" speaker_id="28576" name="De Voorzitter" is_mep="True" mode="spoken">
      <p sl="nl">Aan de orde is het verslag (A7-0368/2010) van Ana Gomes, namens de Commissie buitenlandse zaken, met een ontwerpaanbeveling van het Europees Parlement aan de Raad betreffende de onderhandelingen over een kaderovereenkomst tussen de EU en Libië [2010/2268(INI) ].</p>
    </intervention>
    <intervention id="3-552-000" speaker_id="28306" name="Ana Gomes" is_mep="True" mode="spoken" role="rapporteur">
      <p sl="pt">Libië heeft een strategische positie met betrekking tot controle van migratiestromen naar Europa, evenals belangrijke energiebronnen en een groot potentieel als buur en partner in de Maghreb.</p>
      <p sl="pt">Enkele lidstaten hebben intensieve relaties met Libië, maar het is belangrijk om te garanderen dat zulke relaties degelijk verankerd zijn in de fundamentele waarden en belangen van de Unie. Daarom steunen we de ontwikkeling van de relaties met Libië via vestiging van een kaderovereenkomst die verschillende samenwerkingsgebieden omvat. Dit met het oog op stimulering van een substantiële politieke dialoog.</p>
      <p sl="pt">We kunnen echter niet vergeten dat Libië wordt geregeerd door een dictatoriaal regime met een geschiedenis van zware schendingen van de mensenrechten, terroristische aanslagen en inmenging in andere landen, hoewel er in de laatste jaren signalen waren dat men een ommezwaai wilde maken. Om die reden kan de kaderovereenkomst alleen de instemming van het Parlement krijgen als er aan bepaalde voorwaarden wordt voldaan. Een conditie sine qua non is dat Libië toestaat dat de hoge vertegenwoordiger van de Verenigde Naties voor vluchtelingen opnieuw en met een uitgebreid mandaat in het land gaat werken. Laat ik het duidelijk zeggen: zonder UNHCR is er geen overeenkomst.</p>
      <p sl="pt">Libië moet overtuigd worden het Verdrag van Genève betreffende de status van vluchtelingen te ratificeren. Omdat het partij is in het Afrikaans Verdrag inzake de bescherming van vluchtelingen, is het moeilijk te begrijpen waarom de interne rechtsorde van dit land de vluchtelingenstatus niet erkent.</p>
      <p sl="pt">Elke terugnameovereenkomst tussen de Europese Unie en Libië dient iedereen uit te sluiten die zich als asielzoeker, vluchteling of beschermingbehoevend presenteert en dient volledig in overeenstemming met het beginsel van “non-refoulement” te worden toegepast. Zeer ernstige situaties, zoals die met de 400 Eritreeërs die in de afgelopen zomer op de nominatie stonden massaal Libië uitgezet te worden, mogen niet nogmaals voorkomen.</p>
      <p sl="pt">De Europese Unie moet Libië stimuleren wettelijke en sociale maatregelen te nemen die de inhumane levensomstandigheden verbeteren van de ongeveer 2 miljoen immigranten - ongeveer een kwart van de bevolking - die in Libië werken. Deze immigranten verdienen wettelijke bescherming. Zij kunnen niet behandeld blijven worden als abeed, slaven. De Europese Unie moet investeren in gezamenlijke programma’s om de groeiende mensenhandel te bestrijden. Deze mensenhandel heeft vooral voor vrouwen en kinderen verwoestende gevolgen. De hulp van de Europese Unie aan de IOM en aan alle organisaties die werken ter ondersteuning van de transitmigranten in Libië moet geïntensifieerd worden om de voorwaarden te verbeteren van de migranten die in de detentiecentra zijn opgenomen. Deze centra beginnen opnieuw vol te lopen, ondanks dat deze midden vorig jaar plotseling leeg raakten.</p>
      <p sl="pt">De Unie moet Libië blijven overtuigen zich te verbinden aan een moratorium op de toepassing van de doodstraf. Het is van fundamenteel belang dat van de Libische autoriteiten geëist wordt dat ze de identiteit van de geëxecuteerde Libische en buitenlandse burgers openbaar maken. De Unie dient erop te staan dat Libië het Verdrag van Rome en van het Internationaal Strafhof ratificeert. In het kader van samenwerking dient de Unie hervormingen aan te moedigen die de sociale, politieke en juridische structuren die het land openstellen voor het buitenland, die de onafhankelijkheid van de media bevorderen en die investeren in de institutionele capaciteit van ondernemersorganisaties, arbeidersorganisaties en andere organisaties die representatief zijn voor een civiele samenleving moderniseren. De revolutie van Bouazizi in Tunesië kan niet zonder gevolgen blijven voor het buurland Libië. Dit kan zelfs het Khadafi-regime begrijpen.</p>
      <p sl="pt">Wij moeten de steun aan de gezondheidssector in Libië via het actieplan voor Benghazi versterken, door die naar andere medische centra en andere gezondheidszorgbehoeften uit te breiden. Wij weten dat de onderhandelingen tussen de Europese Commissie en Libië in een gevorderd stadium zijn, hoewel er op het gebied van handel en energie wat moeilijkheden zijn ontstaan.</p>
      <p sl="pt">Naar onze mening zou het verstandig zijn snel een delegatie van de Europese Unie in Tripoli te vestigen om de onderhandeling te faciliteren en de ontwikkelingen van de situatie in Libië te volgen.</p>
      <p sl="pt">In deze aanbevelingen, mijnheer de commissaris, vragen wij de Commissie gedetailleerde informatie over de gebruikte begrotingslijnen in de samenwerking met Libië. Ik hoop dat deze gegevens ons op korte termijn verstrekt kunnen worden.</p>
      <p sl="pt">Ik wil tot slot opmerken dat het Parlement pas recent de gelegenheid heeft gehad om in te stemmen met het mandaat van de Raad voor de onderhandelingen. Dit is ontoelaatbaar en kan niet zo doorgaan. Ten slotte wil ik alle schaduwrapporteurs bedanken voor hun medewerking, die essentieel was voor de brede consensus die bereikt is op dit in aanleg zo verdeelde thema.</p>
    </intervention>
    <intervention id="3-553-000" speaker_id="photo_generic" name="Štefan Füle" is_mep="True" mode="spoken">
      <p sl="en">lid van de Commissie. – Mijnheer de Voorzitter, ik dank u voor de gelegenheid om dit Parlement een korte uiteenzetting te geven over de onderhandelingen over een kaderovereenkomst tussen de Europese Unie en Libië.</p>
      <p sl="en">De Commissie en het Europees Parlement werken al nauw samen aan de kwestie Libië. Het is in ons gezamenlijk belang om ervoor te zorgen dat onze betrekkingen met Libië, dat een belangrijke buur is, zich in positieve zin ontwikkelen. In dit verband zou ik met name uw delegatie voor de betrekkingen met de Maghreblanden willen bedanken voor de overeenkomst die tijdens het bezoek aan Tripoli werd bereikt en die bepaalt dat er regelmatig overleg met het Libische parlement zal plaatsvinden.</p>
      <p sl="en">Ik ben vastbesloten om te verzekeren dat onze instellingen nauw blijven samenwerken. Ik zie er met name naar uit om het Europees Parlement regelmatig op de hoogte te brengen van de meest recente ontwikkelingen met betrekking tot de onderhandelingen over de kaderovereenkomst. Ik weet dat onze hoofdonderhandelaar na elke onderhandelingsronde de belangrijkste elementen met u doorneemt.</p>
      <p sl="en">Staat u mij toe u op de hoogte te brengen van de meest recente stand van zaken. Medio november hebben we in Tripoli de negende onderhandelingsronde afgerond. De volgende ronde is gepland van 24 tot 26 januari in Brussel. Sinds de onderhandelingen ruim twee jaar geleden van start gingen, hebben we heel wat vooruitgang geboekt. We hebben, om precies te zijn, een voorlopige overeenkomst bereikt over zes van de tien hoofdstukken van de overeenkomst. We hebben met name een voorlopige overeenkomst bereikt over het hoofdstuk politieke dialoog, waarin belangrijke verwijzingen staan naar de eerbiediging van de mensenrechten, de uitbanning van massavernietigingswapens, de strijd tegen het terrorisme, enzovoort. Libië heeft ermee ingestemd om een regelmatige dialoog tot stand te brengen over mensenrechten en fundamentele vrijheden, wat een van onze belangrijkste doelstellingen was. We zijn in feite zeer tevreden met het resultaat dat we met betrekking tot dit hoofdstuk hebben bereikt.</p>
      <p sl="en">Zoals u misschien weet, moet er nog een oplossing worden gevonden voor een aantal kwesties, met name voor de kwesties energie en handel. De Libische economie draait om energie, die goed is voor 70 procent van het Libische bnp. Daarom is het begrijpelijk dat Libië hier zoveel aandacht aan besteedt en zo voorzichtig te werk gaat. Wat handel betreft, heeft Libië slechts beperkte ervaring met het onderhandelen van complexe handelsovereenkomsten. Dat is de reden waarom de vooruitgang op dit gebied matig is geweest. Deskundigen van beide zijden vergaderen zeer regelmatig om te verzekeren dat we zo snel mogelijk overeenstemming kunnen bereiken met betrekking tot deze twee kwesties, maar er zijn natuurlijk moeilijke politieke kwesties.</p>
      <p sl="en">Eén daarvan is het Statuut van Rome. Libië weigert categorisch elke expliciete verwijzing naar het Statuut van Rome. Het is echter bereid om zich te verbinden tot samenwerking met de Europese Unie wat betreft de strijd tegen de straffeloosheid en met name met betrekking tot de misdrijven die in het Statuut van Rome zijn gedefinieerd.</p>
      <p sl="en">Wat migratie betreft, loopt het ook niet van een leien dakje. Libië weigert namelijk om onderdanen van derde landen terug te nemen. Ik heb nota genomen van de aanbeveling van dit Parlement met betrekking tot dit specifieke aspect van de onderhandelingen, en ik zal dit zeker met de lidstaten bespreken.</p>
      <p sl="en">Wat migratie betreft, kan ik het Parlement ook geruststellen dat we absoluut willen verzekeren dat Libië zijn internationale verbintenissen met betrekking tot het beginsel van non-refoulement nakomt. Dat is een belangrijk punt voor de Europese Unie. Wij vinden het daarnaast belangrijk dat Libië zo snel mogelijk het Verdrag van Genève van 1951 betreffende de status van vluchtelingen en het protocol daarbij uit 1967 naleeft. Hierbij dient echter te worden opgemerkt dat Libië te kennen heeft gegeven dat het niet van plan is om dat Verdrag na te leven.</p>
      <p sl="en">Ik zou ook willen benadrukken dat we de onderhandelingen tussen Libië en de UNHCR op de voet volgen, in de hoop dat een bevredigende oplossing zal worden gevonden om te verzekeren dat de UNHCR zijn mandaat ten volle en in een rechtszekere omgeving kan uitvoeren.</p>
      <p sl="en">Meer algemeen bereikten we in oktober een overeenkomst voor de ontwikkeling van samenwerking met Libië inzake alle kwesties die verband houden met migratie, met inbegrip van internationale bescherming, het verbeteren van de omstandigheden voor migranten in Libië, het beheer van de migratie en grenscontroles. Dat is een positieve ontwikkeling, aangezien we met Libië moeten samenwerken om alle uitdagingen aan te pakken waarmee het op het vlak van migratie wordt geconfronteerd.</p>
      <p sl="en">Tot slot wil ik nog iets zeggen over de onderhandelingsrichtsnoeren, waartoe dit Parlement herhaaldelijk toegang heeft gevraagd. Ik ben me terdege bewust van de verplichtingen uit hoofde van artikel 218 van het Verdrag van Lissabon. Zoals u weet zijn onderhandelingsrichtsnoeren een geheim document van de Raad. Daarom moet de Raad uw verzoek op een horizontale manier onderzoeken. Het doet me plezier u te kunnen meedelen dat dat debat is voltooid en dat, zoals u waarschijnlijk weet, de Raad toegang verleent tot de onderhandelingsrichtsnoeren voor het kaderakkoord tussen de Europese Unie en Libië, mits de overeengekomen procedures en veiligheidsregels van de Raad in acht worden genomen. De Raad heeft de voorzitter van de Commissie buitenlandse zaken hiervan in kennis gesteld.</p>
    </intervention>
    <intervention id="3-554-000" speaker_id="28474" name="Ioannis Kasoulides" is_mep="True" mode="spoken">
      <p sl="en">namens de PPE-Fractie. – Mijnheer de Voorzitter, de Raad van juni 2009 beval aan om prioriteit te verlenen aan het sluiten van overnameovereenkomsten met Libië en Turkije, die als belangrijke poorten voor illegale immigratie in Europa worden beschouwd.</p>
      <p sl="en">Via de Libische poort komen immigranten vooral op Malta en in Italië terecht. Massale illegale immigratie dreigt in Malta de demografische samenstelling te veranderen. Hoewel iedereen het beginsel van gedeelde verantwoordelijkheid erkent, gebeurt er in de praktijk weinig om iets te doen aan deze ontwikkeling. Het aantal migranten dat op Malta aankwam, daalde alleen toen het al even zwaar getroffen Italië een bilaterale overeenkomst met Libië sloot waarin Libië de verantwoordelijkheid op zich nam om voor zijn kust en in zijn havens te patrouilleren.</p>
      <p sl="en">Wat we nodig hebben, is een overnameovereenkomst tussen de EU en Libië in de context van een kaderovereenkomst. De onderhandelingen verlopen moeizaam, maar we steunen de inspanningen van de Commissie en moedigen haar aan om niet op te geven tot een overeenkomst een feit is.</p>
      <p sl="en">We zijn ingenomen met de overeenkomst over migratie en samenwerking die de Commissie en Libië in oktober jongstleden sloten. Het is cruciaal om Libië voor te bereiden met betrekking tot kwesties zoals het beschermingsstelsel voor asielzoekers, het beheer van de landsgrenzen, het aanpassen van de wetgeving aan het Afrikaans vluchtelingenverdrag, en het beheer van migratiestromen.</p>
      <p sl="en">We weten allemaal hoe slecht de mensenrechtensituatie in Libië is, dat de rechterlijke macht niet onafhankelijk is, wat de toestand in de gevangenissen is, dat er wordt gefolterd en dat de doodstraf er van kracht is. De overnameovereenkomst is echter noodzakelijk. Deze overeenkomst is niet van toepassing op mensen die recht hebben op asiel, politieke bescherming nodig hebben of het risico lopen om in Libië te worden mishandeld, terwijl het beginsel van non-refoulement op iedereen van toepassing is.</p>
    </intervention>
    <intervention id="3-555-000" speaker_id="28365" name="Pier Antonio Panzeri" is_mep="True" mode="spoken">
      <p sl="it">namens de S&amp;D-Fractie . – Mijnheer de Voorzitter, geachte collega’s, het werk dat door Ana Gomes is verricht, levert mijns inziens een belangrijke bijdrage aan datgene wat de Commissie bij de definiëring van de kaderovereenkomst zal moeten doen.</p>
      <p sl="it">Libië speelt zonder enige twijfel een beslissende rol in de strijd tegen terrorisme en illegale immigratie in het Middellandse Zeegebied, op het vlak van vrede en veiligheid in Afrika en in de energiesector. Daarom moet de strategie van de Europese Unie ten doel hebben de integratie van Libië in een internationaal politiek en economisch systeem dat op gemeenschappelijke regels is gebaseerd, te consolideren.</p>
      <p sl="it">Om dit te realiseren, moeten aan Libië een aantal voorwaarden worden gesteld. Dit wordt in de aanbeveling verzocht. Allereerst is Libië, wat immigratie betreft, duidelijk een doorreisland. Dit is een zeer belangrijke kwestie die echter niet alleen vanuit het oogpunt van veiligheid en stopzetting van immigratie en uitwijzingen benaderd moet worden.</p>
      <p sl="it">Deze kwestie vraagt om een regering met een sociaal en politiek beleid dat opgewassen is tegen de migratie-uitdaging, de kwesties van de erkenning van politieke vluchtelingen en de ratificatie van het Verdrag van Genève door Libië en ten slotte ook het probleem van de overname van immigranten op basis van concrete veiligheidsgaranties voor de levensomstandigheden van de immigranten.</p>
      <p sl="it">Dan is er nog de noodzaak van economische en democratische hervormingen die democratie in dit belangrijke land aanmerkelijk meer ruimte biedt, iets waar we steeds meer rekening mee zullen moeten houden, zoals we van het naburige Tunesië geleerd hebben.</p>
      <p sl="it">Ten slotte wordt in deze aanbeveling aangespoord tot een bezinning op de kwestie van bilaterale overeenkomsten. Deze overeenkomsten kunnen een nuttige bijdrage leveren aan de definiëring en oplossing van problemen, maar zijn niet afdoende. Het probleem dat zich bijvoorbeeld met de Italiaanse vissersboten voordoet, toont aan dat bilaterale overeenkomsten hier nog geen oplossing bieden. Ook voor de herziening van het partnerschaps- en nabuurschapsbeleid is het nu noodzakelijk de reflectie over Libië in een nieuw kader te plaatsen en het Parlement hierbij te betrekken.</p>
      <p sl="it">Meerderen van ons hebben verzocht het mandaat van de Raad inzake de kaderovereenkomst bekend te maken. Het is echt nodig, commissaris, om voor een koersverandering te zorgen en het Europees Parlement meer te betrekken bij het definiëren van nieuw beleid met betrekking tot de landen ten zuiden van Europa.</p>
    </intervention>
    <intervention id="3-556-000" speaker_id="97230" name="Kristiina Ojuland" is_mep="True" mode="spoken">
      <p sl="en">namens de ALDE-Fractie. – Mijnheer de Voorzitter, ik zou om te beginnen de rapporteur willen bedanken voor het uitstekende werk dat ze heeft geleverd om de standpunten van alle fracties in het Europees Parlement proberen samen te brengen.</p>
      <p sl="en">Wat dit verslag betreft, zou ik willen benadrukken hoe belangrijk het is om de situatie aan te pakken van de immigranten die vanuit Libië de Middellandse Zee proberen over te steken. Ik begrijp volkomen de bezorgdheid van de zuidelijke lidstaten in verband met de stroom illegale immigranten en welke druk deze stroom legt op hun begroting en op de samenleving als geheel.</p>
      <p sl="en">We mogen echter de Europese waarden niet opzijschuiven – zonder daarbij de belangen van de lidstaten uit het oog te verliezen. De EU kan het zich niet veroorloven om het bloed van ook maar één enkele asielzoeker of vluchteling aan haar handen te hebben kleven. Geen enkele overeenkomst tussen de EU en haar lidstaten enerzijds en Libië anderzijds mag ertoe leiden dat ook maar iemand onmenselijk wordt behandeld, gefolterd of terechtgesteld. Daarom was het bemoedigend om van de commissaris te horen dat hij vooruitgang bespeurt in de betrekkingen en onderhandelingen tussen de EU en Libië.</p>
    </intervention>
    <intervention id="3-557-000" speaker_id="96662" name="Franziska Katharina Brantner" is_mep="True" mode="spoken">
      <p sl="en">namens de Verts/ALE-Fractie. – Mijnheer de Voorzitter, we hebben gezien hoe het volk in Tunesië in opstand kwam tegen een door onderdrukking en misbruik gekenmerkt regime dat het volk jarenlang fundamentele mensenrechten heeft ontzegd. Het is een grote schandvlek voor de EU dat we jarenlang die dictatuur hebben gesteund. Om het nog erger te maken, dreigt de EU nu dezelfde fouten te maken in Libië, een buurland van Tunesië.</p>
      <p sl="en">Als de Commissie en de Raad niet van koers veranderen, zullen zij in naam van stabiliteit, grenscontrole en migratie nog een andere dictator in de regio overeind houden. Jarenlang heeft het regime van Khadafi, die, zoals we onlangs opnieuw hebben gezien, een van de beste vrienden van Ben Ali is, systematisch de mensenrechten van zijn burgers en met name van arbeidsmigranten geschonden. Desondanks onderhouden de EU en een aantal van haar lidstaten steeds nauwere betrekkingen met Libië. De EU onderhandelt nu zelfs over deze kaderovereenkomst.</p>
      <p sl="en">Ik dring er daarom bij de Raad en de Commissie op aan om oog te hebben voor de tekenen aan de wand en te verzekeren dat aan de volgende voorwaarden is voldaan vóór we een overeenkomst sluiten met Libië.</p>
      <p sl="en">Ten eerste moet Libië het VN-vluchtelingenverdrag ratificeren en toepassen, alsmede de UNHCR volledige toegang tot het land verlenen. Ten tweede moet Libië migranten adequate bescherming en rechten garanderen, alsmede asielwetgeving vaststellen, met inbegrip van het beginsel van non-refoulement. Ten derde mag er geen overnameovereenkomst met Libië worden gesloten tot er een einde is gekomen aan het grote risico op onmenselijke en vernederende behandeling dat migranten in Libië lopen.</p>
      <p sl="en">Omdat ik niet denk dat dat einde er snel zal komen, hoop ik, wat dat betreft, echt dat de Commissie zal mislukken in haar onderhandelingen over de overnameovereenkomst.</p>
      <p sl="en">Verder moet het Parlement in alle fasen van het onderhandelingsproces volledig op de hoogte worden gehouden.</p>
      <p sl="en">De Fractie De Groenen/Vrije Europese Alliantie is sterk gekant tegen elke vorm van een vuile deal met een dictator als Khadafi ten koste van migranten en de Libische burgers. Verdere EU-steun voor dit onderdrukkingsregime strookt niet met de waarden en wettelijke verbintenissen van de EU, en komt evenmin de langetermijnbelangen van de EU in de regio ten goede. Zoals we nu zo duidelijk in Tunesië hebben gezien, kan alleen een democratisch en vrij land echt stabiel en welvarend zijn.</p>
      <p sl="en">Laten we ervoor zorgen dat de EU dezelfde fout geen tweede keer maakt.</p>
    </intervention>
    <intervention id="3-558-000" speaker_id="4521" name="Charles Tannock" is_mep="True" mode="spoken">
      <p sl="en">namens de ECR-Fractie. – Mijnheer de Voorzitter, Libië is een land waar mensenrechten routinematig worden geschonden en democratie niet bestaat. Kolonel Khadafi heeft zich nooit kandidaat gesteld voor verkiezingen sinds hij aan de macht kwam, 41 jaar geleden. Sterker nog, politieke partijen zijn verboden.</p>
      <p sl="en">Khadafi is de Fidel Castro van Afrika. Hij probeert zichzelf af te schilderen als een goede vader voor zijn eigen volk en beweert zelfs dat hij geen formele rol speelt in de staatshiërarchie. In mijn land, het Verenigd Koninkrijk, kennen wij hem anders, namelijk als een voormalig sponsor van terrorisme, in het bijzonder van de bomaanslag van Lockerbie in 1988.</p>
      <p sl="en">Om zijn internationale image op te poetsen heeft hij, voor eigen gewin neem ik aan, rouwende nabestaanden gecompenseerd, maar in werkelijkheid zou individualist Khadafi compleet door het Westen worden genegeerd als Libië niet zo ontzettend veel olie- en gasvoorraden zou hebben. Hiermee kan Khadafi invloed uitoefenen op de EU. Hij heeft met name geprobeerd verdeeldheid te zaaien in de Raad, door de leiders van bepaalde lidstaten het hof te maken.</p>
      <p sl="en">Om pragmatische redenen accepteer ik echter het belang van vriendschappelijke diplomatieke en handelsbetrekkingen tussen de EU en Libië, op basis van een raamovereenkomst. Maar ik ben wel bang dat wij in feite de macht van Khadafi juist versterken, macht die te zijner tijd onvermijdelijk zal overgaan op een van zijn zonen, die de dynastie op een zelfde manier zal voortzetten als in Noord-Korea.</p>
    </intervention>
    <intervention id="3-559-000" speaker_id="96907" name="Takis Hadjigeorgiou" is_mep="True" mode="spoken">
      <p sl="el">namens de GUE/NGL-Fractie – Ik zou willen beginnen met de rapporteur te bedanken voor het door haar verrichte werk en de heer Füle voor zijn aanwezigheid vandaag. Wij vinden dat er voor het gebied rond de Middellandse Zee, dat vanuit elk perspectief gezien een gevoelig gebied is, continue inzet nodig is voor de ontwikkeling van begrip en samenwerking; een samenwerking op gelijkwaardige basis waarbij rekening wordt gehouden met de asymmetrie en de ongelijkheid die in de diverse ontwikkelingssectoren spelen tussen zowel de landen van de Middellandse Zee onderling, als tussen de Europese Unie en de naburige landen in de regio. Een samenwerking die het handhaven van vrede tot doelstelling heeft. Dit kan worden bereikt met een op wederzijds respect gebaseerde dialoog, en zodoende dienen wij open te staan voor wederzijdse beïnvloeding. In dit kader zijn wij voor de versterking van de relaties van de Europese Unie met Libië.</p>
      <p sl="el">Er zijn echter bepaalde gevoelige kwesties die gedurende het proces van de ontwikkeling van deze relaties speciale aandacht vereisen. Ik wil het vooral hebben over de kwestie van vluchtelingen, immigranten en de overeenkomst betreffende de overname van personen. Er wordt gestreefd naar een overnameovereenkomst met Libië die deel uitmaakt van de kaderoverereenkomst waarover tussen de Europese Unie en Libië wordt onderhandeld. Een eventuele ondertekening van een dergelijke overeenkomst zonder dat dit gepaard gaat met hervormingen voor de verbetering van de sociaaleconomische omstandigheden van de immigranten zal de continuering van de schendingen van mensenrechten alleen maar in de hand werken, en dat betekent dat wij op die manier bijdragen aan de gedwongen terugkeer van immigranten naar omstandigheden waarin hun veiligheid of een minimale levensstandaard niet kan worden gegarandeerd.</p>
      <p sl="el">We moeten van de Libische autoriteiten eisen dat zij op een behoorlijke wijze de aanwezigheid van de Hoge Commissaris van de VN voor Vluchtelingen erkennen. Ook moeten we het gevoelige onderwerp van de doodstraf ter sprake brengen. We zouden er goed aan doen om te streven naar een overeenkomst waarmee de uitvoering van de doodstraf wordt uitgesteld, met als uiteindelijk doel de opheffing ervan.</p>
    </intervention>
    <intervention id="3-560-000" speaker_id="96994" name="Fiorello Provera" is_mep="True" mode="spoken">
      <p sl="it">namens de EFD-Fractie . – Mijnheer de Voorzitter, geachte collega’s, ik ben vóór de afsluiting van de kaderovereenkomst tussen de Europese Unie en Libië, omdat deze een stap vooruit betekent ten opzichte van het verleden op belangrijke punten als immigratie, samenwerking op het gebied van economie en gezondheid, met name in de strijd tegen aids en gedeeltelijk met betrekking tot het energieprogramma.</p>
      <p sl="it">Een ander belangrijk punt is de controle die door Libië op terroristische activiteiten wordt uitgeoefend, niet alleen op zijn eigen grondgebied, maar ook aan de zuidgrenzen van het land. Vooruitgang is geboekt door middel van overeenkomsten tussen de Raad en de Libische regering, eveneens inzake algemene beginselen, zoals het Statuut van Rome en het Vluchtelingenverdrag. Er blijft nog veel te doen, dat is duidelijk, maar het is belangrijk dat het Parlement de overeenkomst waarover reeds is onderhandeld, steunt zonder deze opnieuw ter discussie te stellen met het risico de reeds behaalde resultaten te verspelen.</p>
      <p sl="it">Ik hoop dat de samenwerking tussen de Europese Unie en Libië tot even goede resultaten zal leiden als het vriendschapsverdrag tussen Libië en Italië dat onder andere aan het jarenlange geschil inzake het koloniaal verleden een einde heeft gemaakt. Als men met regeringen en landen concrete zaken moet bespreken, kan men niet zijn gesprekspartners kiezen.</p>
    </intervention>
    <intervention id="3-561-000" speaker_id="96904" name="Barry Madlener" is_mep="True" mode="spoken">
      <p sl="nl">Voorzitter, de Europese Commissie heeft schurkenstaat Libië en dictator Khadafi van een nieuw exportproduct voorzien. Libië verdient niet alleen maar geld met de aardolieproductie, maar nu ook met het chanteren van Europa. Dictator Khadafi zal 60 miljoen euro aan Europees belastinggeld opstrijken om Afrikaanse gelukzoekers tegen te houden om naar Europa te komen. Die 60 miljoen euro is pas het begin, want nu al dreigt Khadafi dat die prijs verhoogd moet worden naar 5 miljard euro per jaar. Misschien dat de Europese Commissie zich heeft laten leiden door het lieve gezichtje van Khadafi, maar ik vertrouw die man voor geen cent.</p>
      <p sl="nl">Ik heb hier een paar artikelen van de afgelopen jaren: Khadafi eist miljarden van de EU. Libië dreigt Londen en Edinburgh. Khadafi wil meer geld om te voorkomen dat Europa zwart zal worden. Khadafi: "Islam moet religie van Europa worden". Khadafi verwerpt de democratie en streeft een strikte naleving van de sharia na. Khadafi dreigt met 30 miljoen Afrikanen die naar Europa willen komen. Khadafi wil jihad tegen Zwitserland.</p>
      <p sl="nl">Beste leden van het Europees Parlement, de schurk Khadafi moeten we niet belonen, maar juist straffen, als Libië nog langer zo veel vluchtelingen vrije doorgang verleent naar Europa. De vluchtelingen moeten we ook niet belonen met een vluchtelingenstatus en een permanent verblijf, maar direct terugsturen naar Afrika. Het belonen van vluchtelingen met een Europese vluchtelingenstatus, uitkeringen en opleidingen, zal een nog veel grotere asielstroom opleveren met vele slachtoffers die zullen verdrinken bij hun poging om één voet op het Europese vasteland te kunnen zetten. Het is juist het ruimhartige en slappe asielbeleid van de Europese Unie dat voor de grote toevloed van asielzoekers zorgt.</p>
    </intervention>
    <intervention id="3-562-000" speaker_id="96678" name="Alf Svensson" is_mep="True" mode="spoken">
      <p sl="sv">Mijnheer de Voorzitter, Libië is zeer goed in het ratificeren van internationale overeenkomsten, maar lijkt al even goed in het niet uitvoeren ervan. Het is een schande dat Libië een zetel en stemrecht heeft in de Raad voor de mensenrechten van de Verenigde Naties. Het is trouwens ook een schande dat Saoedi-Arabië in die Raad zetelt. Door middel van grote druk van zijn grootste handelspartner, de EU, zou Libië moeten worden gedwongen om de ogen te openen voor wat eerbiediging van de mensenrechten en fundamentele vrijheden betekent en wat dat met zich meebrengt.</p>
      <p sl="sv">Zoals we allemaal weten, betreffen de betrekkingen tussen de EU en Libië de verschillende aspecten van de omgang met vluchtelingen. Zolang de Raad en de Commissie Libië er niet van kunnen overtuigen om de Hoge Commissaris van de Verenigde Naties voor vluchtelingen legaal in het land te laten verblijven, is het onmogelijk om ook maar het minste vertrouwen te hebben in de manier waarop vluchtelingen in Libië worden behandeld.</p>
      <p sl="sv">De leider van Libië is kampioen in wispelturigheid en onbetrouwbaarheid. Nu staat de EU op het punt om een kaderovereenkomst met hem te sluiten. Ik kan niet anders dan me afvragen wat de term "kader" betekent voor een regime als dat van kolonel Khadafi, dat grenzeloze minachting vertoont voor mensenrechtenkwesties. We weten dat Libië arbeidsmigranten in grote mate discrimineert op grond van hun nationaliteit en dat Afrikaanse arbeidsmigranten er het slachtoffer worden van racistische vervolging.</p>
      <p sl="sv">De menselijke waarde is belangrijker dan geld. Daarom moet de eerbiediging van de mensenrechten en fundamentele vrijheden feitelijk zo zwaar doorwegen dat we geen mensen overleveren aan een staat waar folteringen en andere vormen van onmenselijke behandeling voorkomen. Dat is trouwens wat de handvesten van de Europese Unie eisen.</p>
    </intervention>
    <intervention id="3-563-000" speaker_id="33997" name="Corina Creţu" is_mep="True" mode="spoken">
      <p sl="ro">Mijnheer de Voorzitter, Libië is de op twee na grootste gas- en olieleverancier van de Europese Unie. De Europese Unie is de voornaamste handelspartner van Libië en is goed voor meer dan tweederde van het totale handelsvolume van het land. We moeten ook rekening houden met de vooruitgang die de autoriteiten in Tripoli hebben geboekt. Ze zijn erin geslaagd om een land dat alleen stond en waartegen embargo’s waren afgekondigd te laten evolueren naar een open en dynamisch land, zowel economisch als op het gebied van de diplomatie.</p>
      <p sl="ro">Maar de Europese Unie is niet alleen een gemeenschap van economische belangen. Ze is gebaseerd op een reeks waarden die we niet kunnen opgeven ten behoeve van een pragmatische aanpak. Toegegeven, Libië sponsort niet langer terrorisme, het heeft zijn kernprogramma stopgezet, het heeft ermee ingestemd de families van de slachtoffers van de terreuraanslagen te vergoeden, het heeft de Bulgaarse verpleegsters vrijgelaten die ter dood veroordeeld waren voor de verspreiding van hiv en het heeft overeenkomsten gesloten met een aantal Europese landen. Ik vind dat we deze vooruitgang moeten aanmoedigen, maar dat het partnerschap tussen de Europese Unie en Libië gestoeld moet zijn op een stevige morele basis.</p>
      <p sl="ro">In dat opzicht vestigt mevrouw Gomes, die ik zou willen feliciteren met het werk dat ze heeft geleverd, in haar verslag de aandacht op de ernstige tekortkomingen op het gebied van de mensenrechten. Het is onze plicht om die aan te pakken. Vorig jaar hebben we een resolutie goedgekeurd waarin we Libië verzoeken om de doodstraf af te schaffen. Ik vind het passend om dit verzoek te herhalen en om Libië te verzoeken de internationale normen voor billijke rechtspleging na te leven, vooral omdat buitenlanders het slachtoffer zijn van misbruik.</p>
      <p sl="ro">We moeten bijzondere aandacht schenken aan het probleem van migranten en vluchtelingen, zowel van de migranten en vluchtelingen die door Libië uitgeleverd worden aan hun land van herkomst, waar hun leven ernstig bedreigd wordt, als van de migranten en vluchtelingen die door Italië naar Libië teruggestuurd worden, waar hen waarschijnlijk zware represailles te wachten staan. Anderzijds moeten we druk uitoefenen opdat Libië een asielwet goedkeurt en een regeling treft voor controle door het bureau van de Hoge Commissaris van de Verenigde Naties voor vluchtelingen, dat in Libië bijna 13 000 vluchtelingen en asielzoekers heeft geteld.</p>
      <p sl="ro">Ik zou de Raad willen vragen om zijn plan om de terugnameovereenkomst op te nemen in de kaderovereenkomst tussen de Europese Unie en Libië te laten vallen omdat het repatriëring inhoudt naar een land waar de mensenrechten stelselmatig worden geschonden. Het beleid van de regering-Berlusconi mag geen voorbeeldfunctie krijgen. De Italiaanse uitzondering mag geen Europese regel worden.</p>
    </intervention>
    <intervention id="3-564-000" speaker_id="97086" name="Sonia Alfano" is_mep="True" mode="spoken">
      <p sl="it">Mijnheer de Voorzitter, geachte collega’s, het is voor de Europese instellingen weinig geloofwaardig dat men nog steeds met een dictatoriaal land als Libië een overeenkomst wil sluiten.</p>
      <p sl="it">We kunnen niet blijven verkondigen dat Libië zulke belangrijke handelsbetrekkingen met lidstaten van de Europese Unie onderhoudt en de rol van partner van de Europese Unie in het Middellandse Zeegebied speelt en de eerbiediging van de mensenrechten als een bijkomstige kwestie afdoen.</p>
      <p sl="it">De eerste voorwaarde om een geloofwaardige dialoog met Libië tot stand te brengen, is dat het Verdrag van Genève door dit land geratificeerd wordt: economische belangen zijn niet in te ruilen voor mensenlevens, niet alleen van Libische burgers, maar ook van burgers die uit andere landen vluchten om aan burgeroorlogen en religieuze vervolging te ontkomen en op doorreis door Libië gedood of vreselijk gemarteld worden.</p>
      <p sl="it">Wij hebben de plicht de duizenden vragen om hulp van burgers in Libische gevangenissen niet te negeren. We mogen de verschrikkelijke beelden uit de gevangenis van Ganfuda niet vergeten.</p>
      <p sl="it">Libische burgers hebben niet veel politieke en burgerlijke rechten, zoals de vrijheid van meningsuiting, vergadering en vereniging. Het mondeling amendement van de PPE dat de term ‘verdrag’ wil vervangen door ‘overeenkomsten tussen Italië en Libië inzake gezamenlijke kustpatrouilles’ is absoluut onaanvaardbaar, en de Italiaanse delegatie van Italia dei Valori zal ertegen stemmen.</p>
      <p sl="it">De overeenkomst tussen Italië en Libië is veel gecompliceerder. Het is een verdrag met precieze voorwaarden die op gecompliceerdere kwesties betrekking hebben dan gezamenlijke kustpatrouilles. Als het Europees Parlement zijn geloofwaardigheid niet wil verliezen, moet het de zaken bij hun naam noemen, ook al kan dat gênant zijn.</p>
      <p sl="it">De vluchtelingenorganisatie van de Verenigde Naties (UNHCR) moet hier wel speciaal vermeld worden. Deze wordt het onmogelijk gemaakt haar taken op Libisch grondgebied uit te voeren en wordt door het Libische regime van ongeloofwaardige misbruiken en misdrijven beschuldigd. Is dit de basis waarop overeenkomsten worden gesloten? Wij kunnen niet samenwerken met terroristen of dictators. Wij zijn het Europees Parlement en niet de raad van bestuur van een economische gigant.</p>
    </intervention>
    <intervention id="3-565-000" speaker_id="4385" name="Hélène Flautre" is_mep="True" mode="spoken">
      <p sl="fr">Mijnheer de Voorzitter, ik wil mevrouw Gomes bedanken omdat ze ons de mogelijkheid heeft gegeven een debat te voeren over een mandaat voor onderhandelingen dat ongetwijfeld netelig is, net als de inhoud van de onderhandelingen zelf. Het voorbeeld van Tunesië dient als waarschuwing dat we heel voorzichtig verder moeten gaan, zeker als het gaat om de wijze waarop we over de onderhandelingen berichten.</p>
      <p sl="fr">We kunnen niet simpelweg successen boeken gaandeweg de onderhandelingen en vieren dat een regime zoals dat van Khadafi bijvoorbeeld heeft ingestemd met bepaalde mensenrechtenreferenties, want dat regime staat bekend om zijn grove schendingen van alle fundamentele rechten. Bovendien zeggen alle migranten die onze kusten bereiken, alhoewel dat er steeds minder worden, min of meer hetzelfde, namelijk dat ze nog liever verdrinken onderweg hierheen dan terugkeren naar Libië vanwege de verkrachtingen, het misbruik, gedwongen repatriëring, massa-uitzettingen en racistische daden. Het is al eerder gezegd en ik zeg het nogmaals: de lijst van ernstige en massale schendingen van de mensenrechten van migranten in Libië is lang.</p>
      <p sl="fr">Dus ja, natuurlijk moeten we naar mijn idee dringend alles in het werk stellen om de situatie van deze mensen te verbeteren. Dit is een taak voor de Hoge Commissaris voor vluchtelingen, en het is onze taak om voor hervestiging te zorgen van de individuen die door de Hoge Commissaris zijn geïdentificeerd. Dit is ook een taak voor gemeenschapsinstellingen, waar er momenteel slechts enkele van zijn die op alle mogelijke manieren versterkt moeten worden.</p>
      <p sl="fr">Als we ons daadwerkelijk willen houden aan de doelstellingen die we voor ons buitenlandse beleid in de Verdragen hebben gesteld, hebben we denk ik nog een lange weg te gaan voordat we migranten die illegaal in de EU verblijven terug naar Libië kunnen sturen.</p>
    </intervention>
    <intervention id="3-566-000" speaker_id="96912" name="David Campbell Bannerman" is_mep="True" mode="spoken">
      <p sl="en">Mijnheer de Voorzitter, in 2007 ontkende president Sarkozy dat er enig verband was tussen de vrijlating van vijf Bulgaarse verpleegsters en een Libische order voor Franse raketten ter waarde van 240 miljoen euro.</p>
      <p sl="en">Deze wapens werden verkocht aan een land dat verantwoordelijk wordt gehouden voor de bomaanslag van Lockerbie en voor de levering van wapens aan terroristen. Toch suggereerde zelfs Khadafi’s zoon dat er een verband is tussen de twee deals. Het was wapens in ruil voor gevangenen.</p>
      <p sl="en">In 2004 heeft de EU het wapenembargo tegen Libië opgeheven in ruil voor grenscontroles. Dat was een geval van wapens in ruil voor grenzen.</p>
      <p sl="en">Nu schrijft de London Times dat barones Ashton opeens het wapenembargo van de EU tegen China wil opheffen, dat was ingesteld vanwege het bloedbad op het Plein van de Hemelse Vrede, omdat het volgens haar “een enorme belemmering is voor de ontwikkeling van betere samenwerking tussen de EU en China”.</p>
      <p sl="en">Ik denk eigenlijk dat het een grote belemmering is voor het redden van de euro. Net als de Libische deal, lijkt het erop dat de EU nu zo wanhopig is om de euro te redden, dat zij bereid is onze collectieve veiligheid op het spel te zetten, aangezien alleen de Chinezen genoeg geld hebben om de euro te redden. Dit is wapens in ruil voor obligaties. De Chinese reserves aan buitenlandse valuta bedragen 2,9 triljoen dollar. China heeft al Griekse, Spaanse en Portugese staatsobligaties gekocht. China is echter ook het land dat het woord ‘democratie’ weert van zoekmachines en ieder jaar duizenden mensen terechtstelt.</p>
      <p sl="en">Ik vraag u dus in alle eerlijkheid: hoe ver wil de EU gaan om de euro te redden?</p>
    </intervention>
    <intervention id="3-567-000" speaker_id="28255" name="Andreas Mölzer" is_mep="True" mode="spoken">
      <p sl="de">Mijnheer de Voorzitter, de omwenteling in Tunesië heeft ook de buurlanden in de Maghreb – en Libië –, die grotendeels dictaturen zijn, op hun grondvesten doen schudden. Een dergelijke omwenteling is zeker ook een kans voor de democratie, maar alleen als zij niet door islamistische ophitsers kan worden misbruikt.</p>
      <p sl="de">De onlusten zullen ongetwijfeld ook effect hebben op de vluchtelingenstromen. Daarom moeten we nauwer samenwerken met Afrikaanse landen op het gebied van de vluchtelingenproblematiek. De eis van Khadafi dat de Europese Unie jaarlijks vijf miljard euro voor de bestrijding van illegale immigratie beschikbaar moet stellen, is echter een stap in de verkeerde richting. De landen van de Europese Unie betalen immers al miljarden aan ontwikkelingshulp; deze ontwikkelingshulp moet mijns inziens dringend worden herzien, zodat deze niet langer ten goede komt aan dictaturen en corruptie, maar daadwerkelijk bij de mensen terechtkomt.</p>
      <p sl="de">Bovendien moet de EU in haar buitenlandse betrekkingen ook meer aandacht besteden aan de hachelijke positie van christenen in islamitische landen.</p>
    </intervention>
    <intervention id="3-568-000" speaker_id="1935" name="Wolfgang Kreissl-Dörfler" is_mep="True" mode="spoken">
      <p sl="de">Mijnheer de Voorzitter, commissaris Füle, we hebben een verantwoordelijkheid tegenover alle vrouwen, kinderen en mannen die bij ons bescherming zoeken omdat hun leven gevaar loopt. Deze verantwoordelijkheid komt enerzijds voort uit de morele waarden waarvoor Europa vandaag staat, uit de eigen geschiedenis van veel Europeanen, die in deze context maar al te vaak wordt vergeten, en anderzijds uit juridisch vastgelegde garanties uit internationale verdragen en conventies.</p>
      <p sl="de">Wie verantwoordelijkheid draagt, moet ook bereid zijn de lasten te dragen. Dat betekent dat deze eerlijk over de lidstaten moeten worden verdeeld. Wat dit in elk geval niet betekent, is dat de verantwoordelijkheid bij een klein aantal landen wordt neergelegd waarvan de landsgrenzen toevallig ook de buitengrenzen van de EU zijn, of – en dat is het verwerpelijke, dat ik niet door de vingers kan zien – dat zelfs een regime als het Khadafi-regime ervoor wordt betaald deze last preventief buiten de deur te houden.</p>
      <p sl="de">Laat er geen misverstand over bestaan: als we mensen ervan af kunnen brengen een gevaarlijke reis te ondernemen waarbij ze mogelijk hun leven op het spel zetten, is dat een goede zaak. Maar Khadafi en zijn bewind gaat het er niet om levens te redden of te beschermen. Het gaat hem gewoon om de centen. En de Europese Unie moet ervoor waken het hulpje te worden van een regime dat mensenrechten met voeten treedt.</p>
      <p sl="de">Ik ben in kampen in Libië geweest en heb het met eigen ogen gezien. We hadden de gelegenheid met de verantwoordelijken ter plaatse te spreken. Het gaat hen niet om mensenrechten of om bescherming; veeleer beklaagden ze zich dat ze geen kanonneerboten van ons krijgen om de grenzen beter te beschermen, omdat wij terecht geen boten aan Khadafi leveren omdat deze voor meerdere doeleinden kunnen worden ingezet. Ook daar moeten we rekening mee houden. Het kan toch niet zo zijn dat we nu onze waarden verloochenen omdat we economische voordelen of een terugnameovereenkomst willen hebben! Daarnaast ben ik van mening dat het onderhandelingsmandaat van alle afgevaardigden moet worden bekeken, en niet alleen dat van een aantal leden. Want we zullen geen vooruitgang boeken via geheime diplomatie, vooral niet na de ervaringen die we in de Europese Unie nu eenmaal met het regime – een andere naam kun je er niet voor bedenken - van Khadafi hebben opgedaan. Ook dat is een punt dat we hier niet mogen vergeten, en ik vraag u hiervoor te zorgen. Ana Gomes heeft alle punten genoemd waaraan moet zijn voldaan als we überhaupt ooit een overeenkomst sluiten.</p>
    </intervention>
    <intervention id="3-569-000" speaker_id="28120" name="Simon Busuttil" is_mep="True" mode="spoken">
      <p sl="mt">Mijnheer de Voorzitter, de tegenstanders van het akkoord met Libië moeten zich realiseren dat het ons buurland is! Buren kun je niet negeren. Je moet een manier vinden om met je buren samen te leven, ook als je het niet eens bent met de manier waarop ze dingen aanpakken.</p>
      <p sl="mt">Mijn collega's uit landen die niet aan Libië grenzen, kunnen makkelijk kritiek uiten op dit akkoord, maar voor de Middellandse Zeelanden die dicht bij Libië liggen, is het veel moeilijker om een manier te vinden om samen te werken.</p>
      <p sl="mt">Het akkoord zou inderdaad ook een hoofdstuk over immigratie moeten bevatten en een overnameovereenkomst, dat zeker ook het recht op internationale bescherming van alle asielzoekers moet respecteren.</p>
    </intervention>
    <intervention id="3-570-000" speaker_id="28400" name="Francisco José Millán Mon" is_mep="True" mode="spoken">
      <p sl="es">Mijnheer de Voorzitter, dit debat over Libië vindt plaats op een moment waarop zich bijzonder belangrijke veranderingen voordoen in een buurland aan de Middellandse Zee, namelijk Tunesië.</p>
      <p sl="es">Ik ben altijd van mening geweest dat de Europese Unie moet bijdragen tot serieuze hervormingen in de regio rond de Middellandse Zee teneinde er een gebied van vrijheid en welvaart tot stand te brengen. Ik verwijs naar mijn toespraken in dit Huis in de afgelopen jaren, waarin ik steeds heb gezegd dat het beleid van de Unie niet slechts gericht mag zijn op handhaving van de status quo.</p>
      <p sl="es">Dat is echter niet waar dit debat van vandaag specifiek over gaat; dit gaat over de kaderovereenkomst met Libië. Ik wil met nadruk wijzen op de noodzaak om samen met Libië te werken aan de beheersing van de migratiestromen, onder meer middels een overeenkomst over de overname van illegale immigranten, waaronder ingezetenen van derde landen, zoals is bepaald in alle overnameovereenkomsten die de Unie sluit.</p>
      <p sl="es">Het zou geen goede zaak zijn toe te geven aan Libische standpunten die strijdig zijn met deze overeenkomst, gelet op de belangrijke positie van Libië als doorvoerland, en het zou een zeer negatief signaal zijn voor de onderhandelingen met Marokko en Algerije over overnameovereenkomsten, die al jaren in een impasse verkeren.</p>
      <p sl="es">We moeten er echter ook bij de Libische autoriteiten op aandringen dat zij de rechten van de vluchtelingen eerbiedigen, onder meer – zoals al is gezegd – het beginsel van non-refoulement.</p>
    </intervention>
    <intervention id="3-571-000" speaker_id="96818" name="Salvatore Iacolino" is_mep="True" mode="spoken">
      <p sl="it">Mijnheer de Voorzitter, geachte collega’s, de Maghreb bevindt zich in een buitengewoon gevoelige fase. De bloedige botsingen van de afgelopen dagen zijn hiervan een duidelijk bewijs.</p>
      <p sl="it">Het zou op dit historische moment uitermate ernstig zijn als men zich geen rekenschap zou geven van de absolute en dringende noodzaak om de betrekkingen met Libië te versterken, dat midden in het Middellandse Zeegebied ligt en een fundamentele rol speelt bij het inperken en reguleren van de migratiestromen. Samen met collega Gomes heb ik Libië, met al zijn tegenstellingen, bezocht, en het behoeft geen twijfel dat een kaderovereenkomst zeker een bijdrage zou kunnen leveren aan de strijd tegen terrorisme, aan fundamentele vrijheden en op het gebied van energie. Libië en de Maghreb negeren, zou een enorme vergissing zijn.</p>
      <p sl="it">Een referentiemodel is het Italiaanse vriendschapsverdrag dat geïmplementeerd kan worden om te waarborgen dat deze kaderovereenkomst een echt concrete inhoud krijgt.</p>
    </intervention>
    <intervention id="3-572-000" speaker_id="photo_generic" name="Štefan Füle" is_mep="True" mode="spoken">
      <p sl="en">lid van de Commissie. – Mijnheer de Voorzitter, ik wil de leden van het Parlement bedanken voor hun opmerkingen. Ik zal de rapporteur, mevrouw Gomes, meer details verstrekken over de nationale indicatieve programma’s voor de periode 2011-2013, waarin 60 miljoen euro is bestemd voor onze programma’s in Libië.</p>
      <p sl="en">Ik ben me er zeer van bewust dat bepaalde thema’s in de betrekkingen met Libië problematisch zijn. De Europese Unie heeft er echter voor gekozen betrekkingen met Libië aan te gaan, teneinde alle kwesties op een open en constructieve manier aan de orde te kunnen stellen, met inbegrip van zeer gevoelige thema’s als mensenrechten, respect voor fundamentele vrijheden en de rechten van migranten.</p>
      <p sl="en">Vorig jaar heb ik samen met Cecilia Malmström een detentiecentrum in de Libische woestijn bezocht. Ik maak me absoluut geen illusies over de uitdagingen die voor ons liggen. Ik heb ook de alternatieven kunnen zien voor onze betrokkenheid op het vlak van migratie.</p>
      <p sl="en">Ik wil hier graag een derde, persoonlijke opmerking aan toevoegen. Wij belonen niemand met dit overleg. Wij waken over onze belangen, overeenkomstig de waarden waarin wij geloven. Libië heeft een sterke wil getoond om de betrekkingen met de Europese Unie te versterken. Wij zijn van oordeel dat dit positief is en dat de Europese Unie het beleid van toenadering moet voortzetten. Ik zal er uiteraard voor zorgen dat dit op zo transparant mogelijke wijze gebeurt, rekening houdend met de standpunten van het Europees Parlement.</p>
    </intervention>
    <intervention id="3-574-000" speaker_id="28306" name="Ana Gomes" is_mep="True" mode="spoken" role="rapporteur">
      <p sl="en">Mijnheer de Voorzitter, ik dank alle collega’s die aan dit debat hebben deelgenomen.</p>
      <p sl="en">Ik denk dat dit debat duidelijk aangeeft voor welke dilemma’s wij staan. Na mijn eigen bezoek aan Libië in november 2010, als lid van de delegatie die onder leiding stond van onze collega, de heer Panzeri, heb ik de conclusie getrokken dat wij de aanpak van toenadering moeten voortzetten. Wij erkennen dat we te maken hebben met een lastige gesprekspartner, maar het zou onredelijk zijn om die aanpak niet voort te zetten, omdat wij humanitaire verplichtingen hebben jegens de mensen die zoveel te lijden hebben in Libië, met name de migranten die door Libië reizen en die lijden onder de situatie in dat land.</p>
      <p sl="en">Ik ben van mening dat een groot deel van de moeilijkheden te wijten is aan het feit dat dit een geïsoleerd regime is. Ondanks de moeilijkheden en ondanks het feit dat wij niet de illusie hebben dat we op korte termijn een akkoord zullen bereiken of dat aan al onze voorwaarden zal worden voldaan, moeten we die lijn toch doorzetten. Naar mijn mening is dat duidelijk.</p>
      <p sl="en">In die zin is het feit dat de EU-delegatie in Tripoli zit dan ook extreem belangrijk, omdat ik denk dat, zoals velen hier al hebben gezegd, wat op dit moment in Tunesië gebeurt ongetwijfeld gevolgen zal hebben voor Libië, ondanks alle verschillen. De situatie in Libië is in vele opzichten niet vergelijkbaar met Tunesië, vanwege de totale afhankelijkheid van de bevolking van inkomsten uit olie.</p>
      <p sl="en">Toch denk ik dat de boodschap is dat wij, ondanks onze verschillende standpunten op dit moment, de onderhandelingen van de Commissie nauwlettend in de gaten zullen houden. Ik ben dankbaar voor de briefings die wij hebben gekregen en die nuttig waren. We zullen ze nauwlettend volgen en zullen op elk moment aanbevelingen kunnen doen.</p>
      <p sl="en">Ik denk dat wij, door de zeer brede overeenstemming die is bereikt als gevolg van de samenwerking tussen mijn schaduwrapporteurs en alle anderen, een duidelijke boodschap sturen naar de Raad en de Commissie, die tot taak heeft het overleg te voeren, maar ook naar onze Libische gesprekspartners, over de punten die voor ons absoluut essentieel zijn om de door ons gewenste verbeteringen in de bilaterale betrekkingen te bereiken, en tevens over de cruciale kwestie van respect voor de mensenrechten in Libië. Die boodschap is heel duidelijk.</p>
    </intervention>
    <intervention id="3-575-000" speaker_id="39726" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt donderdag 20 januari 2011 plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-576-000" speaker_id="1403" name="David Martin" is_mep="True" mode="written">
      <p sl="en">Ik ben verheugd over de start van de onderhandelingen tussen de EU en Libië, als een stap in de ontwikkeling van nieuwe betrekkingen tussen de EU en Libië en als stap in de ontwikkeling van nieuwe betrekkingen voor de EU in het Middellandse Zeegebied en Afrika. Ik beschouw samenwerking met Libië ook als nuttig om vraagstukken als veiligheid en stabiliteit, migratie, volksgezondheid, ontwikkeling, handel, klimaatverandering, energie en cultuur aan de orde te stellen.</p>
      <p sl="en">Ik wil de Raad en de Commissie echter dringend verzoeken druk uit te oefenen op Libië om het Vluchtelingenverdrag van Genève van 1951 en het daarbij horende protocol van 1967 te ratificeren en ten uitvoer te leggen, met inbegrip van volledige samenwerking met de UNHCR, teneinde passende bescherming en rechten voor migranten te waarborgen, en asielwetgeving aan te nemen die de status en rechten van vluchtelingen erkent, met name het verbod op collectieve uitzettingen en het beginsel van non-refoulement.</p>
      <p sl="en">Tevens wil ik de Raad en de Commissie herinneren aan hun verplichtingen om te zorgen voor volledige overeenstemming van het buitenlandbeleid van de EU met het Handvest van de grondrechten, in het bijzonder met artikel 19 daarvan, dat collectieve uitwijzingen verbiedt en het beginsel van non-refoulement erkent. Ik dring er bij de Raad en de Commissie op aan de Libische autoriteiten te verzoeken een memorandum van overeenstemming te ondertekenen, dat de UNHCR een wettige status geeft in het land, met een mandaat om zijn volledige spectrum aan activiteiten op het vlak van toegang en bescherming uit te voeren.</p>
    </intervention>
  </section>
  <section id="creitem27" title="14. Kosten in verband met de behandeling van asielaanvragen in de lidstaten (debat)">
    <intervention id="3-578-000" speaker_id="39726" name="De Voorzitter" is_mep="True" mode="spoken">
      <p sl="nl">Mevrouw Gomes, hartelijk dank. Het debat is gesloten. De stemming vindt morgen om 12.00 uur plaats. Wij gaan over op het laatste punt van de dag, meer bepaald een mondelinge vraag aan de Raad en de Commissie over de kosten in verband met het onderzoeken van asielaanvragen in de lidstaten. Om te beginnen, geef ik het woord aan de auteur, mevrouw Nadja Hirsch. U hebt twee minuten.</p>
      <p sl="nl">Mondelinge vraag (O-0169/2010) van Nadja Hirsch, Renate Weber, Cecilia Wikström, Louis Michel, Sonia Alfano, Stanimir Ilchev, Nathalie Griesbeck en Jan Mulder, namens de ALDE-Fractie, aan de Raad: Doorgeven van gegevens over de kosten in verband met het onderzoeken van asielaanvragen in de lidstaten (B7-0662/2010),</p>
      <p sl="nl">Mondelinge vraag (O-0170/2010) van Nadja Hirsch, Renate Weber, Cecilia Wikström, Louis Michel, Sonia Alfano, Stanimir Ilchev, Nathalie Griesbeck en Jan Mulder, namens de ALDE-Fractie, aan de Commissie: Doorgeven van gegevens over de kosten in verband met het onderzoeken van asielaanvragen in de lidstaten (B7-0663/2010),</p>
      <p sl="nl">Mondelinge vraag (O-0175/2010) van Monika Hohlmeier en Simon Busuttil, namens de PPE-Fractie, aan de Raad: Doorzending van gegevens over de kosten van het onderzoek van asielaanvragen in de lidstaten (B7-0664/2010),</p>
      <p sl="nl">Mondelinge vraag (O-0176/2010) van Monika Hohlmeier en Simon Busuttil, namens de PPE-Fractie, aan de Commissie: Doorzending van gegevens over de kosten van het onderzoek van asielaanvragen in de lidstaten (B7-0665/2010),</p>
      <p sl="nl">Mondelinge vraag (O-0179/2010) van Monika Flašíková Beňová, Claude Moraes, Sylvie Guillaume, Carmen Romero López en Antonio Masip Hidalgo, namens de S&amp;D-Fractie, aan de Raad: Stand van zaken bij de behandeling van het voorstel van de Commissie betreffende herziening van de richtlijn inzake asielprocedures (B7-0003/2011),</p>
      <p sl="nl">Mondelinge vraag (O-0210/2010) van Hélène Flautre, namens de Verts/ALE-Fractie, aan de Raad: Stand van zaken bij de proceduresrichtlijn (B7-0004/2011), en</p>
      <p sl="nl">Mondelinge vraag (O-0177/2010) van Kyriacos Triantaphyllides, Cornelis de Jong, Cornelia Ernst en Marie-Christine Vergiat, namens de GUE/NGL-Fractie, aan de Raad: Verstrekking van informatie aan het Parlement en de Commissie over de lopende kwesties in de Raad betreffende de Procedurerichtlijn (B7-0002/2011).</p>
    </intervention>
    <intervention id="3-579-000" speaker_id="96872" name="Nadja Hirsch" is_mep="True" mode="spoken">
      <p sl="de">auteur . − Mijnheer de Voorzitter, we zijn het er hier in het Europees Parlement over eens geworden dat we uiterlijk in 2012 een gemeenschappelijk Europees asielsysteem willen hebben. Daar hoort echter ook bij dat in alle lidstaten dezelfde of soortgelijke voorwaarden gelden.</p>
      <p sl="de">De omzetting stuit echter op weerstand, en dat komt vooral omdat we ook bij het overleg over het asielpakket onvoldoende informatie, gedeeltelijk helemaal geen informatie of soms verschillende informatie hebben. In zoverre is er ook bij de financiële raming van de procedurerichtlijn en de kosten in de lidstaten weinig tot nauwelijks informatie beschikbaar. Ons doel is de Commissie te vragen een studie of informatie aan het Parlement te presenteren. Hierbij gaat het vooral om onderwerpen als vertolking en juridisch advies. Hierbij is niet duidelijk welke effecten dat daadwerkelijk zou hebben in de lidstaten.</p>
      <p sl="de">Anderzijds zien we ook juist bij de herziening van de procedurerichtlijn dat we absoluut een kwalitatief hoogwaardige, maar ook snelle procedureregeling kunnen bereiken, wat beide zijden tot voordeel strekt, omdat een snelle beslissing duidelijkheid brengt en het aantal fouten afneemt. Ons doel – juist als liberalen – is de Commissie in haar voornemen volledig te steunen. We hebben – ook in de discussie met de lidstaten – echter wel argumenten nodig om te zien welke gevolgen een herziening van dit asielpakket, en dan met name de procedurerichtlijn, zou hebben. Daarom verzoeken we de Commissie ons te steunen om dit asielpakket uiterlijk in 2012 rond te krijgen en een gemeenschappelijk Europees asielsysteem op poten te zetten.</p>
    </intervention>
    <intervention id="3-580-000" speaker_id="96780" name="Monika Hohlmeier" is_mep="True" mode="spoken">
      <p sl="de">auteur . − Mijnheer de Voorzitter, het is belangrijk dat de EU aandacht schenkt aan de problemen met migratie en asielrecht. De Commissie heeft voorstellen dienaangaande op tafel gelegd. Op dit moment beschikken we nog niet over een nauwkeurige analyse van de omzetting van bestaande regelgeving. Ook over de nieuwe voorstellen zijn er nauwelijks gedegen berekeningen en analyses. Ik constateer dat de PPE-DE-Fractie zich zonder voorbehoud uitspreekt voor het recht op asiel en op bescherming van kwetsbare groepen.</p>
      <p sl="de">Als we naar de realiteit kijken, zien we echter het probleem dat op heel andere gronden gebruik of zelfs bewust misbruik wordt gemaakt van het recht op asiel. Het recht op asiel en subsidiaire bescherming is geen instrument voor de algemene immigratie in de 27 lidstaten. We moeten er ook voor zorgen dat georganiseerde mensenhandelaren niet de kans krijgen via ons asielrecht woekerwinsten van miljarden euro’s te verdienen aan het lot van mensen.</p>
      <p sl="de">Asielprocedures moeten vakkundig en zorgvuldig worden uitgevoerd. Vervolgden moeten de garantie hebben dat ze in de EU bescherming vinden. Daarom heeft de Commissie dergelijke verplichtingen in de nieuwe voorstellen opgenomen. Veel daarvan kunnen mijn goedkeuring wegdragen – zoals tolken, passende medische behandelingen, rekening houden met bijzondere kwetsbaarheid.</p>
      <p sl="de">Ik wil echter ook een aantal probleempunten noemen. De autoriteiten in de lidstaten hebben veel te weinig mogelijkheden om misbruik tegen te gaan. De mogelijkheid van uitvoering van versnelde procedures en grensprocedures wordt te veel ingeperkt. Als een asielzoeker zich stelselmatig onttrekt aan zijn samenwerkingsverplichtingen, kunnen er nauwelijks sancties worden opgelegd – integendeel: als hij in de illegaliteit verdwijnt, kan de lidstaat in de toekomst zijn procedure niet meer negatief afsluiten; als hij weer opduikt, kan hij zelfs gebruik maken van een groter scala aan procedures. Zelfs als duidelijk is dat zijn aanvraag geen kans maakt, wordt het pas na de tweede vervolgaanvraag mogelijk een versnelde procedure te starten. Daardoor zullen de kosten aanzienlijk stijgen.</p>
      <p sl="de">Ook de kosteloze rechtshulp in de vorm van een advocaat – aldus de huidige formulering van het Commissievoorstel – betekent een flinke kostenstijging voor de landen. Ik vraag de Commissie gewoonweg nog eens na te denken over de gevolgen van haar voorstellen voor de realiteit en de financiële consequenties en de problemen voor overheden in de lidstaten. We willen een hoge standaard, maar deze moet wel uitvoerbaar zijn en mag vooral bijzonder belaste lidstaten niet opzadelen met geheel onmogelijke taken.</p>
    </intervention>
    <intervention id="3-581-000" speaker_id="96952" name="Sylvie Guillaume" is_mep="True" mode="spoken">
      <p sl="fr">auteur. – Mijnheer de Voorzitter, ik wil erop wijzen dat een van de vraagstukken van dit debat naar mijn idee de invoering van een gemeenschappelijk Europees asielstelsel vóór 2012 is, waardoor we eindelijk een halt toe kunnen roepen aan de ergste nationale praktijken op het gebied van asiel.</p>
      <p sl="fr">Laten we dit niet uit het oog verliezen, omdat het betekent dat we toe moeten naar meer harmonisatie op basis van gemeenschappelijke regels. Ik denk inderdaad dat praktische samenwerking alleen geen oplossing is voor de huidige discrepanties tussen de nationale asielstelsels.</p>
      <p sl="fr">Daarnaast wil ik mijn bezorgdheid uiten over de stand van zaken betreffende het gemeenschappelijk Europees asielstelsel met het oog op de vele belemmeringen binnen de Raad. De toekomst van deze complexe verbintenis is totaal onduidelijk. We hoeven slechts te kijken naar de poging van de Commissie om de situatie te redden met haar komende voorstel over de herschikking van twee richtlijnen.</p>
      <p sl="fr">In deze context moeten we het vervolgens over de kosten hebben, aangezien ons debat van vandaag daarop gericht is. Wat we horen is dat striktere procedurele garanties de financiële lasten voor lidstaten bij het beoordelen van asielaanvragen aanzienlijk vergroten, wat des te lastiger voor ze is gezien de toestand van hun begrotingen tijdens de economische crisis.</p>
      <p sl="fr">Ik zeg echter nogmaals dat het inefficiënte, slordige procedures zijn die de lidstaten het meeste geld kosten. Ik denk dat een anticiperende aanpak, zoals door de Commissie is voorgesteld in haar herschikte voorstel, in andere woorden de procedures van eerste aanleg, ertoe leiden dat wij op middellange termijn serieuze schaalvoordelen kunnen boeken.</p>
      <p sl="fr">Waarom? Omdat deze geharmoniseerde procedures vanaf het begin de overheden kunnen helpen bij het eenvoudiger vaststellen van fictieve aanvragen en duidelijkere richtlijnen voor besluitgronden verschaffen. Hierdoor kunnen de juiste besluiten worden genomen, sneller dan voorheen, waardoor vervolgens zowel de lengte van de procedure als het aantal besluiten waartegen in beroep wordt gegaan of dat wordt vernietigd door de rechtbanken, wordt teruggedrongen, en dus de uitgaven voor detentie verlaagt en uiteindelijk de totale kosten.</p>
      <p sl="fr">Bovendien, als we het over het kostenvraagstuk willen hebben, kunnen we toch ook het Eurodac-systeem van Dublin bespreken? Waarom heeft geen van de lidstaten durven vragen naar een rendabiliteitsverslag over de toepassing van dit systeem? We weten daarentegen wel dat sommige erg nadelinge gevolgen voor mensen niet hand in hand gaan met enige vorm van evaluatie op basis van overtuigend bewijs, zowel met het oog op uitgevoerde overdrachten als op de preventie van secundaire stromen of meervoudige aanvragen, ook al is het Dublin-systeem precies om deze redenen in het leven geroepen. Laten we het over de kosten hebben – omdat dit nu eenmaal moet – maar laten we naar het gehele systeem kijken, inclusief de kosten van het Dublin-systeem.</p>
      <p sl="fr">Vanuit mijn perspectief als rapporteur voor de richtlijn inzake asielprocedures denk ik dat het huidige niveau van harmonisatie onvoldoende is en schadelijk voor de kwaliteit en de efficiëntie van het proces is. Deze gebreken eisen zowel van lidstaten als van de slachtoffers van vervolging hun tol. Ons doel is nog altijd 2012, maar we moeten niet het gevoel hebben dat we door een tekst heen moeten jagen die op zeer weinig gemeenschappelijke noemers is gebaseerd, enkel en alleen omdat we ons aan een deadline willen houden. We hebben behoefte aan eerlijke, toegankelijke en effectieve procedures, en tijdens dit debat zal dat hoe dan ook mijn en mijn fractie's doel blijven.</p>
    </intervention>
    <intervention id="3-582-000" speaker_id="4385" name="Hélène Flautre" is_mep="True" mode="spoken">
      <p sl="fr">auteur. – Mijnheer de Voorzitter, ik denk dat het doel van dit debat is dat de Raad eindelijk open kaart speelt, want ik moet zeggen dat het ongelooflijk is – gezien een dergelijk ambitieus, en niet te vergeten noodzakelijk hervormingspakket over asiel – dat we slechts versnipperde en af en toe tegenstrijdige informatie ontvangen over wat de Commissie ophoudt als het gaat om deze voorstellen die inmiddels al lange tijd op tafel liggen.</p>
      <p sl="fr">We hebben een vaag vermoeden dat de Raad of de lidstaten vastlopen op de kosten, maar het is zelfs niet duidelijk wat hiermee wordt bedoeld. Hebben ze het dan over menselijke kosten, politieke kosten of financiële kosten? Deze verschillende kosten hangen in ieder geval soms met elkaar samen.</p>
      <p sl="fr">Eén ding is zeker: er is op dit moment sprake van onbevredigende praktijken en ontoereikende bescherming in Europa. Allereerst is het niet waar dat Europa al het leed van de wereld op zijn schouders draagt. In 2007 bijvoorbeeld opende Europa volgens mij slechts voor 14 procent van 's werelds vluchtelingen zijn deuren. In de tweede plaats zijn sommige bestaande procedures volledig onacceptabel. Ik denk aan voorbeelden zoals het fallometrisch testen in de Tsjechische Republiek, hier in Europa, of de documenten van het Comité tegen foltering, dat vele kwesties aan het licht heeft gebracht waaronder gedwongen repatriëring zonder het recht op beroep of op basis van haastig doorlopen procedures.</p>
      <p sl="fr">Ik vind dat we het zeker over kosten kunnen hebben: zo kunnen we bijvoorbeeld de kosten voor het uitzetten van migranten bespreken, iets dat ontzettend duur is: de Franse Senaat zegt dat de uitzetting van een persoon 20 000 euro kost. Bovendien kunnen we bespreken hoe we de situatie kunnen verbeteren. Er moeten zeker vragen worden gesteld over hoe we het besluitvormingsproces in eerste aanleg kunnen verbeteren, zoals mevrouw Guillaume in haar verslag heeft gedaan, als ruim 50 procent van de besluiten in eerste aanleg in beroep wordt vernietigd. Op het gebied van financiële, menselijke en politieke kosten kunnen er substantiële voordelen worden geboekt.</p>
      <p sl="fr">Laten we nogmaals een blik werpen op de misstanden van de Overeenkomst van Dublin; ik denk dat de Raad deze zeer aandachtig moet bekijken, omdat hier zowel in menselijk als in financieel opzicht substantiële kosten mee gemoeid zijn.</p>
      <p sl="fr">Tot slot: iets dat erg duur is, is detentie, zoals het Parlementair onderzoek bevestigt. De kosten voor het vasthouden van asielzoekers zijn buitensporig hoog. Dit moet worden gezegd, mensen moeten dit weten en dit moet dringend in de Raad worden besproken.</p>
    </intervention>
    <intervention id="3-583-000" speaker_id="96748" name="Cornelis de Jong" is_mep="True" mode="spoken">
      <p sl="nl">Auteur . − Voorzitter, soms worden we slachtoffer van onze eigen werkmethode. Hadden we één asielrichtlijn gehad die zowel de procedures, de beoordelingscriteria en de opvang zou hebben geregeld, dan waren er slechts twee mogelijkheden geweest: òf de richtlijn zou, al dan niet gewijzigd, worden aangenomen, òf de onderhandelingen zouden mislukken. Voordeel zou dan zijn geweest dat wij vanuit het Europees Parlement zouden hebben kunnen zeggen: geen gemeenschappelijk asielbeleid en ook geen systeem à la Dublin.</p>
      <p sl="nl">De werkelijkheid is anders. Er zijn verschillende richtlijnen. De Raad kan naar believen prioriteit schenken aan de een, terwijl de ander als te controversieel wordt gezien. Dan krijgen we straks de situatie dat we wel een nieuwe Dublin-verordening zouden kunnen hebben, maar nog geen overeenstemming over bijvoorbeeld de asielprocedures of de opvang. Laten we ons goed realiseren wat dat betekent. We stellen dan lidstaten verantwoordelijk voor de behandeling van een asielverzoek zonder dat we de garantie hebben dat zo'n verzoek ordentelijk wordt behandeld en de asielzoekers op humane wijze worden opgevangen. Dat vind ik volstrekt onacceptabel, zeker gelet op de huidige situatie.</p>
      <p sl="nl">Daarom mijn vraag aan de Raad en de Commissie: hoe gaat u ervoor zorgen dat de richtlijn over asielprocedures zonder kwaliteitsverlies uit het slop wordt getrokken? U krijgt binnenkort van het Parlement een aantal voorstellen om de richtlijn te verbeteren. Gaat u proberen om het duidelijke signaal van de Europese volksvertegenwoordigers ook over te brengen aan de lidstaten en gaat u er dwars vóór liggen, als lidstaten vasthouden aan een à la carte-benadering?</p>
      <p sl="nl">Ten slotte een verduidelijking. U ziet in mijn vraag niets over de kosten van de asielprocedure, niet omdat ik daar niet gevoelig voor ben, maar wel omdat voor mij voorop staat dat asielzoekers als mensen behandeld moeten worden. Dat betekent een nette procedure en een goede opvang. Als dát niet goed geregeld is, wens ik niet mee te werken aan andere deelinitiatieven. Ik hoop dat ik daarbij met name de Commissie volledig aan mijn zijde weet.</p>
    </intervention>
    <intervention id="3-584-000" speaker_id="photo_generic" name="Enikő Győri" is_mep="True" mode="spoken">
      <p sl="hu">fungerend voorzitter van de Raad. – Voorzitter, ik dank u zeer voor uw vriendelijke woorden. Voorzitter, commissaris, dames en heren, ik wil het Parlement ervoor bedanken mij in de gelegenheid te stellen om hier vanavond over de zeer belangrijke kwestie van asielprocedures te spreken.</p>
      <p sl="hu">Het Parlement heeft vijf vragen aan de Raad gericht, en aangezien alle het voorstel van de Commissie betreffende herziening van de richtlijn inzake asielprocedures betreffen, stel ik voor dat we die vijf vragen ineens bespreken.</p>
      <p sl="hu">In uw vragen refereert u aan het verslag dat de Commissie in september 2010 ten aanzien van de toepassing van de richtlijn inzake asielprocedures heeft opgesteld. Dat verslag bevestigt dat er nog altijd zeer grote verschillen tussen de lidstaten zijn ten aanzien van asielprocedures en procedurele garanties. De Raad en het Europees Parlement zijn het erover eens dat dit niet beantwoordt aan ons wederzijds aanvaarde doel betreffende de totstandbrenging van een gemeenschappelijk Europees asielsysteem. De Europese Raad heeft in oktober 2008 het Europees Pact inzake immigratie en asiel aangenomen, dat er de nadruk op heeft gelegd dat de EU en haar lidstaten zich verbinden tot een redelijke, doeltreffende en coherente aanpak van de uitdagingen en mogelijkheden die migratie en asiel met zich meebrengen.</p>
      <p sl="hu">Het pact omvat onder andere de concrete wil om de initiatieven te nemen die nodig zijn om de totstandbrenging van een gemeenschappelijk Europees asielsysteem te voltooien. Derhalve heeft de Europese Raad de Commissie verzocht om voorstellen in te dienen voor de totstandbrenging van een uniforme asielprocedure met gemeenschappelijke normen.</p>
      <p sl="hu">Het programma van Stockholm heeft eveneens duidelijk vastgelegd dat in verband met de totstandbrenging van een gemeenschappelijk Europees asielsysteem meer harmonisatie een van de fundamentele beleidsdoelstellingen van de Unie moet blijven. Nadat de Europese Unie het proces zodoende een politieke impuls had gegeven, heeft de Commissie in 2008 en 2009 een aantal voorstellen ingediend op het gebied van asielbeleid: Eurodac, dat zojuist al door u werd genoemd in het inleidende debat; het voorstel tot wijziging van de Dublin-verordening of het voorstel tot wijziging van de richtlijn opvangvoorzieningen, evenals het voorstel tot de oprichting van een Europees ondersteuningsbureau voor asielzaken (EASO), en tot slot het voorstel tot wijziging van de richtlijn inzake asielprocedures en van de Kwalificatierichtlijn.</p>
      <p sl="hu">Nadat de Raad deze voorstellen van de Commissie had ontvangen, is hij onmiddellijk aan de slag gegaan. In deze fase hebben de Raad en zijn voorbereidende instanties alle voorstellen aan een intensief en nauwgezet onderzoek onderworpen. Tot op heden hebben het Parlement en de Raad van deze voorstellen alleen de verordening inzake de oprichting van een Europees ondersteuningsbureau voor asielzaken (EASO) kunnen aannemen, en ik ben verheugd dat dit binnenkort van start gaat. Vorig jaar hebben het Parlement en de Raad tevens een overeenkomst bereikt over wijziging van de richtlijn inzake langdurig ingezetenen, en ik denk dat dat een aanzienlijke impuls zal geven aan het verdere werk aan een gemeenschappelijk Europees asielsysteem.</p>
      <p sl="hu">Jammer genoeg, zoals u dat volkomen terecht betreurt, is het boeken van vooruitgang op de andere gebieden moeilijker gebleken. Ik geloof niet dat ik u de politieke gevoeligheid en technische problemen van het thema hoef te beschrijven. In dit geval hebben wij, de Raad, en ik denk ook het Parlement, allemaal meer tijd nodig. Zoals u zelf ook in de ingediende vragen heel juist hebt aangetoond, zijn er bijzonder veel problematische kwesties met betrekking tot het voorstel tot wijziging van de richtlijn inzake asielprocedures. Ook in het Parlement is men nog bezig een standpunt te vormen, hetgeen de complexe structuur van deze kwestie goed aantoont. Het is duidelijk dat er in de Raad nog altijd aanzienlijke ongerustheid bestaat over tal van kwesties met betrekking tot het voorstel, met name over de mogelijke effecten van de voorgestelde maatregelen op de kosten van nationale asielprocedures, en op de doeltreffendheid van de procedures. U hebt zelf zojuist al vermeld dat we de doeltreffendheid en kosten inderdaad heel goed in de gaten moeten houden. De lidstaten ondersteunen met kracht de harmonisatiedoelstellingen om te zorgen dat er een overeenkomst kan worden bereikt over bepaalde gemeenschappelijke fundamentele normen en waarden, alsmede over uniforme beschermingscriteria. De lidstaten verbinden zich dus tot volledig respect voor het recht van asielzoekers op bescherming.</p>
      <p sl="hu">Tezelfdertijd willen de lidstaten hun systemen duurzaam maken, in het bijzonder met het oog op de huidige moeilijke economische situatie. Daartoe moet een evenwicht worden geschapen tussen de garanties die asielzoekers worden geboden en de regels, die doeltreffend en uitvoerbaar moeten zijn en de administratieve of financiële lasten niet verzwaren. In de Raad heerst in het algemeen de overtuiging dat als op dit gebied geen evenwicht tot stand kan worden gebracht, dit degenen die helemaal geen bescherming nodig hebben zal stimuleren om misbruik te maken van het asielsysteem, zoals mevrouw Hohlmeier al aangaf. Zulk misbruik kan de asielzoekers die werkelijk bescherming nodig hebben benadelen en op de lange termijn de kwestie van het asielrecht in de Europese Unie in gevaar brengen. In dit verband heeft de aankondiging van de Commissie dat ze een gewijzigd voorstel wil indienen brede ondersteuning in de Raad gekregen, zoals de commissaris naar ik aanneem zometeen ook zal vermelden.</p>
      <p sl="hu">Ik ben er zeker van dat dit nieuwe voorstel het debat in de Raad een nieuwe impuls zal geven, zodat in het nieuwe voorstel ook de mening van de Raad en het Parlement tot uitdrukking zal komen. Daardoor kunnen we een stap vooruit doen ten aanzien van het voorstel inzake asielprocedures, dat, zoals u zelf al terecht opmerkte in de ingediende vragen, een belangrijk element van het asielpakket is. Daaraan moet ik nog toevoegen dat de lidstaten als reactie op de aankondiging van de Commissie resoluut hebben verklaard bereid te zijn de Commissie bij te staan bij de uitwerking van het nieuwe voorstel.</p>
      <p sl="hu">Ik wil in dit verband nog op een ander aspect wijzen. We zouden gemakkelijker een nauwkeuriger schatting van de kosten van de behandeling van de ingediende aanvragen kunnen geven als we over zo’n schatting beschikten, die dan als basis zou kunnen dienen voor een debat over dit onderwerp in de Raad. Helaas moet ik u informeren dat wij in de Raad niet over dergelijke informatie beschikken. Conform de Verdragen behoort de behandeling van asielaanvragen tot de competentie van de lidstaten. Het verzamelen en afhandelen van informatie betreffende de kosten van de behandeling van asielaanvragen is geen taak die door de Verdragen aan de Raad wordt toegewezen. Daarom kan ik als vertegenwoordiger van de Raad niet namens mezelf of de Raad in dit debat toezeggen de bedoelde informatie te verstrekken. Tezelfdertijd blijft de Raad natuurlijk werken aan het voorstel tot wijziging van de richtlijn inzake asielprocedures, en ik wil u bedanken voor het werk dat u tot nu toe hebt gedaan, en ben er zeker van dat de Commissie de opmerkingen die u tot nu toe hebt geformuleerd in het nieuwe voorstel zal verwerken.</p>
      <p sl="hu">We rekenen op de inzet en vakkundigheid van het Europees Parlement. Het Hongaars voorzitterschap is ervan overtuigd dat we met goede samenwerking ook op dit gebied vooruitgang kunnen boeken. Ik wil u erop wijzen dat het Hongaars voorzitterschap ernaar streeft in 2012 de voorbereidingen voor een gemeenschappelijk Europees asielsysteem af te ronden. U hebt zelf ook een aantal rechtsnormen vermeld waarmee we absoluut vooruitgang willen boeken. We willen nog vóór het eind van het Hongaars voorzitterschap een politieke overeenkomst bereiken in het debat over de Kwalificatierichtlijn en ten aanzien van de Dublin-verordening. We zullen alles in het werk stellen om het Parlement en de Raad ook ten aanzien van kwesties betreffende de procedure verder op één lijn te brengen.</p>
    </intervention>
    <intervention id="3-585-000" speaker_id="photo_generic" name="Štefan Füle" is_mep="True" mode="spoken">
      <p sl="en">lid van de Commissie . − Mijnheer de Voorzitter, de richtlijn inzake asielprocedures vormt een essentieel onderdeel van het Europees gemeenschappelijk asielstelsel. De Commissie streeft naar een evenwichtig, eerlijk, doeltreffend en kosteneffectief stelsel. Bij elk voorstel van de Commissie is de financiële impact een doorslaggevend element dat dan ook te allen tijde kritisch wordt beoordeeld.</p>
      <p sl="en">De Commissie heeft overeenkomstig de voor effectrapportages geldende vereisten tijdens de voorbereiding van het voorstel voor de richtlijn inzake asielprocedures, uitvoerig onderzoek gedaan. De financiële impact werd in hoofdzaak bepaald aan de hand van statistische informatie en gegevens van de lidstaten die zij verstrekt hadden middels vragenlijsten van de Commissie.</p>
      <p sl="en">Slechts een klein aantal lidstaten was in staat de kosten van asielprocedures volledig te becijferen. De meeste lidstaten leverden een aantal elementen, in hoofdzaak de kosten van juridische bijstand en tolkdiensten. De Commissie heeft de financiële gevolgen beoordeeld op basis van de beschikbare informatie.</p>
      <p sl="en">De Commissie kwam tot de slotsom dat, onder meer met het oog op vermindering van de kosten, een front-loadingbenadering de voorkeur heeft, dat wil zeggen dat er geïnvesteerd moet worden in de eerste fasen van de asielprocedure om deze zo als geheel sneller, doeltreffender en ook eerlijker te maken. Aanvullende investeringen in de eersteaanlegprocedure maken het hele asielaanvraagproces doeltreffender. Dergelijke investeringen worden terugverdiend in de vorm van besparingen tijdens de beroepsfase en op de opvangkosten.</p>
      <p sl="en">Dat dit de juiste aanpak is, werd onlangs nog eens bevestigd door de resultaten van een recent project in het Verenigd Koninkrijk, de zogeheten ‘Solihull Pilot’, die in 2010 nog gepresenteerd werd tijdens de ministerconferentie over asiel. Dit project bevestigde de hypothese dat met behulp van front-loading - met name door asielaanvragers reeds aan het begin van een asielprocedure toegang te geven tot kundig juridisch advies en door de raadsman of -vrouw met de beslissers overleg te laten plegen - de kwaliteit van besluiten in eerste aanleg beduidend wordt verhoogd.</p>
      <p sl="en">Het leidde tot een veel snellere besluitvorming alsook tot een hoger percentage positieve vonnissen in eerste aanleg, minder beroepsprocedures en een hoger aantal uitzettingen naar het land van herkomst. Ook bleek het hierdoor mogelijk de uitgaven in verband met beroepsprocedures en huisvesting en verzorging verregaand terug te brengen. Deze besparingen waren aanzienlijk groter dan de extra juridische kosten.</p>
      <p sl="en">Verder wil ik u nog wijzen op het recente onderzoek van het Europees Parlement inzake de verdeling van de lasten in verband met de ontvangst van asielzoekers. In dit onderzoek wordt een analyse gegeven van de kosten van asielprocedures en opvang, met inbegrip van juridische bijstand.</p>
      <p sl="en">Al met al heeft de Commissie in haar effectrapportage uitgebreid aandacht besteed aan het kostenelement. De resultaten worden onderbouwd door empirisch bewijs, en de informatie wordt gecompleteerd door de studie van het Europees Parlement. De Commissie is gezien dit alles niet voornemens nog verder onderzoek te doen naar het onderwerp kosten. Dat neemt niet weg dat de Commissie ook tijdens de volgende fasen van de onderhandelingen ten aanzien van de richtlijn inzake asielprocedures in hoge mate oog zal blijven houden voor het kostenaspect.</p>
    </intervention>
    <intervention id="3-586-000" speaker_id="28120" name="Simon Busuttil" is_mep="True" mode="spoken">
      <p sl="en">namens de PPE-Fractie . – Mijnheer de Voorzitter, datgene waar hier alles om draait is het feit dat het asielpakket geblokkeerd is. Dat is buitengewoon betreurenswaardig. Er dient dan ook alles in het werk te worden gesteld om deze ongelukkige situatie weer vlot te trekken.</p>
      <p sl="en">Er is naar mijn idee een veelvoud aan redenen voor deze patstelling. Allereerst het feit dat we in hoofdzaak naar nieuwe voorstellen hebben gekeken, dit terwijl we drommels goed weten dat de lidstaten al genoeg te stellen hebben met de reeds bestaande wetgeving. Dat heeft ertoe geleid dat de lidstaten eigenlijk niet goed raad weten met het geheel; ze zijn eenvoudigweg nog niet klaar voor nieuwe wetten omdat ze nog moeilijkheden hebben met de reeds bestaande.</p>
      <p sl="en">Ten tweede omvatten de nieuwe voorstellen veel verregaande verplichtingen en lasten die in sommige gevallen, zeker gezien de huidige situatie, ronduit onrealistisch zijn en die zoals reeds eerder is gezegd, kunnen leiden tot misbruik, hetgeen uiteraard voorkomen dient te worden.</p>
      <p sl="en">Dan ten derde is de financiële kant van de zaak onvoldoende onderzocht. Er is geen enkel onderzoek met een beschrijving van de kosten. Ik vrees dat ik het wat dit betreft oneens moet zijn met u, mijnheer de commissaris. De studie van het Europees Parlement over het gezamenlijk dragen van de kosten gaat voor zover ik weet niet over deze voorstellen. Hoe dan ook is het de taak van de Commissie om de financiële gevolgen van haar eigen voorstellen te onderzoeken.</p>
      <p sl="en">Verder ontberen we een voorstel over een volwaardig, juridisch bindend mechanisme voor het gezamenlijk dragen van de kosten. Ook dat onderwerp ligt bij een aantal lidstaten, en niet te vergeten ook bij dit Parlement, enigszins gevoelig.</p>
      <p sl="en">Tot slot voert de Raad obstructie ten aanzien van voorstellen als de herziening van de Dublinverordening. Het doet mij buitengewoon deugt de Raad te horen zeggen dat het voorzitterschap hier uitvoerig naar zal kijken en zich meer zal inspannen om tot een oplossing voor het Dublindossier te komen.</p>
      <p sl="en">Het is allemaal uiterst lastig; we bevinden ons in een moeilijke situatie waar we met man en macht uit moeten zien te komen. De PPE-Fractie is nog altijd ten volle bereid met de Raad - en belangrijker nog, met de overige fracties hier in dit Parlement - samen te werken om tot een voor alle partijen acceptabel compromis te komen.</p>
    </intervention>
    <intervention id="3-587-000" speaker_id="96677" name="Cecilia Wikström" is_mep="True" mode="spoken">
      <p sl="sv">namens de ALDE-Fractie . – Mijnheer de Voorzitter, 2012 is voor alle instellingen van de EU de deadline voor de voltooiing van het gemeenschappelijke asielstelsel in de EU. Ik moet toegeven dat dit me doet hopen en wanhopen tegelijk. Zullen we erin slagen of niet? Het is gebaseerd op een gemeenschappelijk stelsel voor de opvang van asielzoekers, beoordeling van asielaanvragen en besluiten met betrekking tot de toekomst van die mensen. Wanneer dat stelsel eenmaal van kracht zal zijn, zal het in alle landen hetzelfde zijn, wat momenteel niet het geval is. Momenteel zijn er enorme verschillen in de manier waarop mensen in onze verschillende lidstaten worden opgevangen.</p>
      <p sl="sv">Dankzij het verslag waar commissaris Füle net naar verwees, weten we dat het een feit is dat er grote verschillen zijn in de manier waarop de lidstaten de asielzoekers opvangen. We weten ook dat de kosten dalen wanneer de kwaliteit van de beslissingen in eerste aanleg verbetert. We werken momenteel aan de herziening van de richtlijn inzake asielprocedures, en daarom zou het voor ons in het Parlement zeer belangrijk zijn om te weten wat de specifieke kosten van de asielprocedure voor de verschillende lidstaten zijn.</p>
      <p sl="sv">Ik denk dat we door middel van grondige evaluaties het risico zullen verminderen dat er fouten worden gemaakt en mensen in moeilijkheden komen. Het zal interessant zijn om te zien of de Commissie een degelijkere procedure kan voorleggen en kan aantonen op welke manier we de kosten voor de opvang van asielzoekers kunnen reduceren.</p>
      <p sl="sv">Uiteindelijk zal dat misschien het doorslaggevende argument zijn waar de heer Busuttil naar verwees, met andere woorden, de sleutel om de onbeweeglijke standpunten die we de Raad zien innemen, te ontgrendelen. Ik betreur van ganser harte dat de Raad zo onverzettelijk is in dit proces.</p>
      <p sl="sv">Vandaag hebben we de Hongaarse premier te gast gehad die het voorzitterschap van de Raad heeft overgenomen, en ik verzoek het Hongaarse voorzitterschap nu om het goede werk voort te zetten dat onder Belgisch voorzitterschap werd gestart. Het zou jammer zijn als het proces zou vastlopen. Samen kunnen we wel degelijk tegen 2012 een werkend asielstelsel uitbouwen waarin menselijkheid en aandacht voor onze medemensen centraal staan. Laten we blijven hopen dat dit mogelijk is, en laten we ons ervoor blijven inzetten.</p>
    </intervention>
    <intervention id="3-588-000" speaker_id="96821" name="Rui Tavares" is_mep="True" mode="spoken">
      <p sl="pt">namens de GUE/NGL-Fractie . – Mijnheer de Voorzitter, ik geloof dat er in deze discussies altijd een impliciete suggestie aanwezig is dat humanitaire actie duur is, en dat we die daarom niet ondernemen, maar in deze impliciete suggestie zit ook een interessante wisselwerking: we zouden wel humanitaire actie ondernemen als deze niet duur was. Welnu, er zijn gevallen waarbij een humanitair beleid een goedkoper beleid is. Een recente studie van het Engelse Lagerhuis levert hiervoor het bewijs. Een systeem dat de mogelijkheid biedt asielzoekers snel uitsluitsel te geven, is veel goedkoper; uitstel en gedwongen uitzettingen van families zijn duurder.</p>
      <p sl="pt">We hebben het alleen over de administratieve kosten, zonder rekening te houden met de kosten voor de asielaanvragers zelf, zowel voor degenen die recht op asiel hebben als voor degenen die uiteindelijk hun verzoek terecht of onterecht afgewezen zien.</p>
      <p sl="pt">En daarom is het probleem: als we humanitaire actie kunnen ondernemen, aan onze morele verplichtingen voldoen en dit goedkoper is, waarom doen we dat dan niet? De EU heeft geen gemeenschappelijk actieplan, geen gezamenlijk optreden. Ik ben ook zo vrij het oneens te zijn met mijn collega Busuttil, want het is niet omdat de toepassing van de huidige wetgeving duur is voor de lidstaten, het is omdat toepassing ervan maar gedeeltelijk en onvolledig is. We voeren een beleid dat op dit moment alleen repressief is en dat onrechtvaardig uitvalt voor de asielaanvragers, voor de autoriteiten en ten slotte, zoals we nu ontdekken, ook voor de Europese belastingbetalers.</p>
      <p sl="pt">Ik verzoek de Raad ons geactualiseerde informatie te verstrekken en deze vragen te beantwoorden zodat wij uiteindelijk kunnen komen tot een consistent en gecoördineerd beleid.</p>
    </intervention>
    <intervention id="3-589-000" speaker_id="28497" name="Gerard Batten" is_mep="True" mode="spoken">
      <p sl="en">namens de EFD-Fractie . – Mijnheer de Voorzitter, dit debat wordt gevoerd naar aanleiding van de tenuitvoerlegging van het gemeenschappelijk immigratie- en asielstelsel zoals dat is vastgelegd in het Verdrag van Lissabon. De lidstaten verliezen andermaal een deel van de controle over hun eigen lot en moeten ook nog eens een - vooralsnog onbekende - prijs betalen voor dat voorrecht.</p>
      <p sl="en">Het Britse asielstelsel is nu al een bende: duizenden onafgeronde zaken en aanvragers die domweg verdwenen zijn, in rook zijn opgegaan. Het hele stelsel is eigenlijk niets anders dan een malafide achterdeur voor mensen die geen recht hebben te immigreren naar ons land. Ik besef dat ik hier m’n tijd sta te verdoen, want er is hier toch bijna niemand die ook maar ene zier geeft om behoud van de democratische bevoegdheden van de nationale staat. U zit bijna een voor een gevangen in een groteske fantasiewereld van eindeloze EU-integratie; als de figuurtjes in een schilderij van Hieronymus Bosch. Maar er komt een dag dat het Britse volk rekenschap zal eisen van de perfide verraders onder hun politici die dit op hun geweten hebben door hen het referendum over het Verdrag van Lissabon te ontzeggen.</p>
    </intervention>
    <intervention id="3-590-000" speaker_id="96981" name="Franz Obermayr" is_mep="True" mode="spoken">
      <p sl="de">Mijnheer de Voorzitter, vóór 2012 moet het asielrecht in de EU worden geharmoniseerd. Het is echter niet duidelijk of bijv. snelle uitzettingen in transitzones, die in Duitsland een zeer beproefd middel zijn gebleken, mogelijk zullen blijven.</p>
      <p sl="de">De Commissie ontkende van plan te zijn deze procedure voor luchthavens te beëindigen met cryptische uitspraken als zou het mogelijk blijven om asielzoekers al aan de landsgrens tegen te houden als ze uit een veilig land komen.</p>
      <p sl="de">Welnu, we kennen het debat, zeker over de vraag wat een veilig land van herkomst is. De meningen hierover zijn sterk verdeeld in Europa. Er zijn plannen om behalve aan ouders en echtparen – zoals tot nog toe het geval was – ook aan broers en zussen een verblijfsrecht toe te kennen en het recht op medische zorg uit te breiden. Om nog maar niet te spreken van plannen om asielzoekers in het betreffende sociale stelsel op te nemen.</p>
      <p sl="de">Ik heb daarom grote twijfels of deze voorstellen de procedurekosten omlaag zullen brengen. Ik denk niet dat ze de bureaucratie zullen verminderen. Volgens mij wordt de last groter en wordt het recht op asiel opgerekt, wat uiteindelijk een grotere toestroom van asielzoekers tot gevolg zal hebben. En dat is helaas niet goed voor Europa.</p>
    </intervention>
    <intervention id="3-591-000" speaker_id="96818" name="Salvatore Iacolino" is_mep="True" mode="spoken">
      <p sl="it">Mijnheer de Voorzitter, geachte collega’s, het lijdt geen twijfel dat deze richtlijn over procedures van groot belang is. Zodra de vluchtelingenstatus duidelijk is vastgesteld, zou de erkenningsprocedure snel en eenvoudig moeten plaatsvinden, en dat is eerlijk gezegd niet het geval.</p>
      <p sl="it">Het asielpakket, dat een nieuw en moderner referentiekader zou moeten definiëren, zit vast bij de Raad. Inmiddels zijn in de lidstaten nieuwe opvattingen te horen over de doeltreffendheid van de asielprocedures volgens de regels die momenteel reeds van kracht zijn. Commissaris en Voorzitter, men kan de crisis niet aanwenden om financiering die voor een belangrijke procedure nodig is, te verminderen of andere argumenten aanvoeren die mij niet erg overtuigend lijken met betrekking tot een procedure die momenteel vastzit.</p>
      <p sl="it">Het is juist dat mensen die om gedocumenteerde redenen van politieke, religieuze of andere aard niet in eigen land kunnen blijven, recht op opvang in de lidstaten hebben, terwijl dit recht niet toegekend wordt aan mensen die pretenderen vluchteling te zijn, maar dit in werkelijkheid niet zijn. Het programma van Stockholm heeft dit beginsel nadrukkelijk bevestigd: de afgelopen twee jaar zijn 250 000 aanvragen ontvangen, wat een groot aantal is, hoewel het in het laatste referentiejaar wel afgenomen is. Er is behoefte aan advies en waarschijnlijk tolken, aan kostenvermindering en een evenwichtige lastenverdeling.</p>
      <p sl="it">De ondersteuningscentra moeten waarschijnlijk beter en doeltreffender te werk gaan – we hebben vertrouwen in het centrum op Malta. De Europese Unie moet echt een resolute stap voorwaarts willen zetten om de rechten van vluchtelingen te waarborgen, maar ook uitsluitend diegenen in de lidstaten van de Europese Unie toe te laten die recht hebben op de vluchtelingenstatus.</p>
    </intervention>
    <intervention id="3-592-000" speaker_id="4519" name="Claude Moraes" is_mep="True" mode="spoken">
      <p sl="en">Mijnheer de Voorzitter, zoals mijn collega mevrouw Guillaume reeds zei, is dit een cruciaal moment in de ontwikkeling van het Europees asielstelsel. In een aantal delen van het pakket hebben we aardig wat reële vooruitgang geboekt - waaronder, gedurende het Belgische voorzitterschap, mijn verslag over personen die internationale bescherming genieten - hoewel dit uiteindelijk slechts een aantal minder belangrijke elementen van het geheel betreft. We dienen goed te beseffen dat de herziening van de procedures de ruggengraat van dit pakket vormt.</p>
      <p sl="en">Het is dan ook van essentieel belang dat we snel een aantal stappen vooruit zetten ten aanzien van de herziening, want de deadline van 2012 voor de oprichting van het gemeenschappelijk Europees asielstelsel nadert al met rasse schreden. Een van de vaak door de lidstaten genoemde punten van kritiek ten aanzien van de voorgestelde procedureherziening betreft hun vrees dat deze hen met onnodige financiële lasten zal opzadelen. Er bestaat echter uitgebreid bewijs - en ik sluit mij volledig aan bij wat de Commissie over het Solihull-project in het Verenigd Koninkrijk zei - dat wanneer op de asielprocedures het principe van front-loading wordt toegepast, dit in eerste aanleg tot betere besluiten leidt. We dienen dan ook terdege te beseffen dat goede besluitvorming een cruciaal element van de keten is. We willen dan ook meer informatie van de lidstaten ter ondersteuning van hun beweringen.</p>
      <p sl="en">Maar dit debat moet uiteraard niet alleen over de kosten gaan. Zoals de heer De Jong al zei, is de herziening van de procedures een kwestie van harmonisering van praktijken en verhoging van de normen in de hele EU. Het moge duidelijk zijn dat de normen op dit vlak op dit moment van lidstaat tot lidstaat sterk verschillen en dat het huidige wetgevingskader dus aan herziening toe is. Het is ons bekend dat de Commissie in de komende maanden met een gewijzigd herzieningsvoorstel komt in respons op bezwaren van de Raad. Het Parlement dient een stevig standpunt over dit onderwerp op tafel te leggen om ervoor te zorgen dat de Commissie geen verregaande concessies doet aan haar oorspronkelijke voorstel.</p>
      <p sl="en">Het recht op juridische bijstand, een gegarandeerd persoonlijk gesprek, beperkingen op de gebruikmaking van versnelde procedures, dit zijn een voor een waarborgen voor een eerlijk en doeltreffend asielstelsel. De doelstelling van een gemeenschappelijk Europees asielstelsel komt overigens niet uit de koker van het Europees Parlement; we kunnen ons allemaal nog al te goed herinneren dat die doelstelling het werk is van de Raad in Tampere in 1999, later nog door de Raad bijgesteld in Den Haag en Stockholm. Dat is belangrijk om te beseffen, want om het stelsel tot stand te kunnen brengen, kunnen we niet zonder de Raad. We zullen dan ook eendrachtig samenwerken met het Hongaarse voorzitterschap om het door het Belgische voorzitterschap gecreëerde momentum ten volle te benutten.</p>
      <p sl="en">Dit is nu exact wat de leden van het Parlement van allerlei fracties willen zien; we streven misschien wel naar verschillende resultaten, maar we zullen hoe dan ook samenwerken. Ik hoop dan ook van harte dat we tijdens het Hongaarse voorzitterschap tastbare vooruitgang zullen zien.</p>
    </intervention>
    <intervention id="3-593-000" speaker_id="28397" name="Agustín Díaz de Mera García Consuegra" is_mep="True" mode="spoken">
      <p sl="es">Mijnheer de Voorzitter, in 2012 hebben wij dringend behoefte aan een gemeenschappelijk asielbeleid. Het op 8 september gepresenteerde Commissieverslag noemt talrijke hindernissen die de lidstaten op hun weg vinden wanneer zij willen voldoen aan de doelstellingen van Richtlijn 2005/85/EG.</p>
      <p sl="es">Het recht van asielzoekers op rechtshulp is op diverse niveaus van toepassing. Veel lidstaten beroepen zich op de richtlijn en bieden rechtshulp in de fase van aanvraag, terwijl andere dat recht zowel tijdens de aanvraagprocedure als in tweede aanleg verlenen.</p>
      <p sl="es">In sommige lidstaten moet vooraf het recht op gratis rechtshulp in de beroepsfase worden aangetoond. In de meeste gevallen lopen de beroepstermijnen sterk uiteen, terwijl ook de toepasselijkheid van de automatische opschorting van de gevolgen van afwijzende beslissingen problemen geeft, omdat die alleen in zes lidstaten geldt.</p>
      <p sl="es">Deze verschillen maken duidelijk dat de richtlijn moet worden herzien. Daarbij benadrukt de Commissie de noodzaak om de aandacht te richten op de eerste fase van de procedure, teneinde doeltreffender te kunnen onderscheiden welke mensen recht op bescherming hebben. Volgens de Commissie zal deze maatregel bijdragen tot een niet geringe besparing op de kosten van tolk- en rechtshulp in tweede aanleg.</p>
      <p sl="es">Het voorstel gaat echter niet vergezeld van een gedetailleerd onderzoek naar wat de kosten van tolk- en rechtshulp in eerste aanleg zouden zijn, noch van de kosten die de lidstaten in werkelijkheid zouden maken op het moment van toepassing van de Europese norm.</p>
      <p sl="es">Om die reden dient de Commissie informatie te verstrekken over de feitelijke kosten in verband met haar voorstel voor gerichte aandacht, en ik denk niet dat de weigering die ik zojuist heb vernomen van de Commissie acceptabel is. Ik ben oprecht van mening dat dit onaanvaardbaar is en dat heroverweging of nuancering nodig is.</p>
    </intervention>
    <intervention id="3-594-000" speaker_id="96990" name="Carmen Romero López" is_mep="True" mode="spoken">
      <p sl="es">Mijnheer de Voorzitter, mevrouw Győri, welkom in dit Huis, waarvan uzelf deel uit hebt gemaakt. Wij menen dat, hoewel dit niet een onderwerp is waarvan u eerder kennis hebt gehad, u belangstelling hebt voor dit asielpakket en dat het Hongaarse voorzitterschap de lijn van het Belgische voorzitterschap kan doortrekken en speciale aandacht aan deze kwestie kan schenken. Hoewel sommige van uw bevoegdheden niet overeenkomen met wat hier is genoemd, kan het voorzitterschap wel de stappen nemen om ervoor te zorgen dat de Commissie beschikt over alle informatie die zij nodig heeft over dit onderwerp.</p>
      <p sl="es">Wij beseffen hoe moeilijk het is voor de Commissie en de Raad om deze gegevens te verzamelen, aangezien er lidstaten zijn die niet bereid zijn die te verstrekken, misschien omdat zij geen onderzoek hebben gedaan naar de gevolgen van het verbeteren van de procedures voor de besluitvorming over vluchtelingen- of internationalebeschermingsstatus. Misschien zijn de lidstaten niet van mening dat normalisering van deze procedures de kwaliteit van de eerste periode ten goede zou komen – zoals hier vandaag is gezegd – en ertoe zou leiden dat er minder aanvragen hoeven worden beheerd door de lidstaten die op dit moment asielaanvragen ontvangen.</p>
      <p sl="es">Misschien is hier onvoldoende op gewezen. Vanwege de uiteenlopende procedures zijn sommige lidstaten beter in staat tot een adequaat beheer van asielaanvragen dan andere. Het Commissievoorstel houdt een verbetering van deze procedures in, omdat het beroep op middelen en de secundaire stromen aanzienlijk afnemen en derhalve ook de kosten van het gemeenschappelijk asielstelsel. Dat is mogelijk dankzij de normalisering van de procedures en vermijding van opvangkosten.</p>
      <p sl="es">We hebben het in feite niet alleen over de kosten van deze procedures, maar bovenal over de kosten van het ontbreken van een gemeenschappelijk asielstelsel. Op dit moment hebben we te maken met enkele duizenden asielzoekers aan de Europese grenzen afkomstig uit de oorlogsgebieden in Afghanistan, Irak en stuurloze staten als Somalië of Sudan. Wanneer we het hebben over deze kosten, houden we geen rekening met de humanitaire prijs die inherent is aan een systeem waarbij asielzoekers maandenlang in detentiecentra verblijven, zonder de nodige garanties, zelfs zonder de garanties die onze misdadigers hebben, en zonder enige vorm van bijstand, terwijl de vluchtelingencommissies beslissen of zij wel of niet in aanmerking komen voor een verblijfsstatus en zo ja, welke status dat is. Evenmin houden we rekening met de humanitaire prijs die moet worden betaald door degenen die jarenlang subsidiaire bescherming hebben en in die centra moeten blijven, terwijl het enige 'misdrijf' dat zij hebben begaan is dat zij zijn gevlucht voor de oorlog en per boot zijn aangekomen, en hun vingerafdruk moeten afstaan. Het 'misdrijf' dat zij hebben begaan, is dat zij bij vertrek geen geld hadden om een vliegtuig te nemen en op een luchthaven aan te komen.</p>
      <p sl="es">Heeft de Raad erbij stilgestaan dat een versnelling van deze procedures niet alleen dit soort tragedies zou vermijden, maar ook de kosten die sommige lidstaten momenteel maken om die situatie in stand te houden?</p>
    </intervention>
    <intervention id="3-595-000" speaker_id="1892" name="Carlos Coelho" is_mep="True" mode="spoken">
      <p sl="pt">Mijnheer de Voorzitter, ik begin met de stellers van deze vraag te feliciteren, in het bijzonder collega Hohlmeier, en ik ben het zeer eens met wat de heer Díaz de Mera zojuist vertelde. Wij weten dat dit slechts een van de vijf instrumenten is die te maken hebben met de fundamenten van het Europese asielsysteem. Het gaat om de minimaal op de asielprocedure toepasbare normen.</p>
      <p sl="pt">Maar in het rapport dat de Commissie ons vorig jaar presenteerde, erkent zij dat de lidstaten een verschillend beleid hanteren en dat er een aanzienlijke variatie bestaat tussen de procedurele waarborgen in de verschillende lidstaten. Er bestaan significante verschillen tussen de lidstaten die lopen van de relatieve bepalingen voor versnelde procedures, tot de relatieve bepalingen voor persoonlijke gesprekken, bijstand en de toegang tot een effectief beroep.</p>
      <p sl="pt">Laten we duidelijk zijn: sommige lidstaten hebben deze richtlijn op incorrecte of incomplete wijze gehanteerd, en andere passen deze simpelweg niet erg strikt toe. We hebben twee mogelijkheden: of we laten het Europees asielsysteem voor wat het is, of we halen de procedurele verschillen eruit. We moeten verbeteringen aanbrengen, dat wil zeggen de verbeteringen die nodig zijn, voornamelijk de verbetering van de kwaliteit van het onderzoek van de aanvragen, ook bekend als front loading . Daarom is de evaluatie waar we de Commissie om verzoeken nodig. We moeten onderzoeken op welke punten we iets kunnen verbeteren om een einde te maken aan deze verschillen. We weten dat de Commissie de medewerking van de lidstaten nodig heeft, vooral door te zorgen voor de nodige opleiding, met name, maar niet uitsluitend voor wat betreft de kosten.</p>
      <p sl="pt">Laten we duidelijk zijn. De Europese instellingen en de lidstaten moeten voor dit doel samenwerken. Ons doel blijft hetzelfde: de totstandbrenging van een gezamenlijk asielsysteem in 2012.</p>
    </intervention>
    <intervention id="3-596-000" speaker_id="96900" name="Georgios Papanikolaou" is_mep="True" mode="spoken">
      <p sl="el">Mijnheer de Voorzitter, net vandaag maakt de Duitse regering haar besluit bekend dat zij de komende twaalf maanden geen vluchtelingen zal terugsturen naar Griekenland. Zweden, Groot-Brittannië, IJsland en Noorwegen hebben vergelijkbare besluiten genomen. Maar toch, net een paar maanden geleden, afgelopen november, heeft de Raad van ministers van Justitie de opname van een mechanisme voor het uitstellen van de transfer van asielzoekers in de herziene Dublin II-verordening afgewezen, zoals dit door de Commissie sinds 2008 wordt voorgesteld, waarbij de Raad van mening was dat er niks mis is met Dublin II en dat er van een probleem geen sprake is.</p>
      <p sl="el">Tegelijkertijd willen wij – overigens zeer terecht, laten we dit vastleggen in de richtlijn waar we vandaag over debatteren – gratis juridische ondersteuning voor asielzoekers die zich in het eerste stadium van hun asielaanvraag bevinden. We weten echter maar al te goed – zoals reeds eerder door mevrouw Hohlmeier aangegeven – dat deze procedures door asielzoekers worden misbruikt om, terwijl ze daar geen recht op hebben, hun verblijf op Europees grondgebied middels allerlei juridische foefjes zo lang mogelijk te verlengen. En dit alles zonder dat wij een duidelijke inschatting van de kosten van een dergelijke maatregel hebben, en of die kosten vervolgens ook de tenuitvoerlegging ervan zullen ondermijnen.</p>
      <p sl="el">Tot slot vraag ik me af hoe wij op basis van dergelijke tegengestelde besluiten kunnen komen tot een haalbaar gemeenschappelijk asielsysteem in 2012. Zelf nemen wij namelijk bepaalde besluiten terwijl we andere voorstellen doen, we handelen uiteindelijk anders en komen in de praktijk wederom tot andere resultaten. Komt dit door zwakheid, door een tekort aan solidariteit, of is er soms een andere reden waar de Raad en de Commissie ons wellicht opheldering over zouden kunnen geven?</p>
    </intervention>
    <intervention id="3-597-000" speaker_id="97197" name="Alfredo Pallone" is_mep="True" mode="spoken">
      <p sl="it">Mijnheer de Voorzitter, geachte collega’s, ik wil niet uit de toon vallen, maar ik ben er sterk van overtuigd dat de correlatie, ook in semantisch opzicht, zoals ik van verschillende kanten heb gehoord, oftewel de verhouding tussen besparing en het recht op asiel, negatief is.</p>
      <p sl="it">Ik zal mezelf nader verklaren, ook al heb ik maar een paar seconden de tijd. Naar mijn sterke overtuiging zullen de administratieve kosten, ook als deze zijn teruggebracht, fictieve kosten zijn. Het echte probleem schuilt in de harmonisering. Dit is echter geen ideologisch probleem, maar voornamelijk een cultureel probleem. Helaas zijn er culturele benaderingen van dit probleem, ik herhaal dit nog eens, en geen ideologische. Hier moeten we op ingaan.</p>
      <p sl="it">De meest kwetsbare landen liggen in het Middellandse Zeegebied. Deze landen hebben een veel sterkere opvangcultuur dan andere landen, omdat wij veel directer met dit probleem te maken hebben. In Italië zijn de uitgaven hiervoor verhoogd – momenteel zijn deze opgelopen tot dertig miljoen euro –, terwijl ze deze in andere landen willen verminderen. Het is niet te geloven.</p>
      <p sl="it">Nu we het er toch over hebben: we moeten ook bedenken dat een vijfde deel van deze uitgaven aan gehandicaptenkwesties wordt besteed, want heel vaak is een politieke vluchteling ook gehandicapt omdat hij gemarteld is. Daarnaast moeten we het hebben over bescherming en beschermde personen, die een andere groep vormen maar ook opgevangen moeten worden. Ik heb niets gehoord over de bescherming van deze mensen die we moeten opvangen.</p>
      <p sl="it">Ik eindig met de woorden dat het Europa van de vrijheid, het Europa van de bescherming van de rechten …</p>
      <p sl="it">(Spreker wordt door de Voorzitter onderbroken) .</p>
    </intervention>
    <intervention id="3-598-000" speaker_id="96814" name="Elena Băsescu" is_mep="True" mode="spoken">
      <p sl="ro">Mijnheer de Voorzitter, ook ik vind de herschikking van Richtlijn 2005/85/EG belangrijk omdat de vaststelling van minimumnormen voor asielprocedures billijker en efficiënter moet verlopen. Het wijzigingsvoorstel is erop gericht de procedures op het niveau van de EU te vereenvoudigen en te versterken. De beoogde normen moeten gebaseerd zijn op de beste praktijken uit de hele EU.</p>
      <p sl="ro">Hoewel alle lidstaten officieel het recht op asiel toekennen, doen er zich problemen voor met de nationale systemen voor toegang. Die verschillen in hun huidige vorm aanzienlijk van land tot land. Dit leidt tot een aantal bestuurlijke problemen die we door middel van een gezamenlijke aanpak moeten oplossen. Ik vraag de Raad ook om zo veel mogelijk informatie te verstrekken over de huidige situatie in de lidstaten. Het is belangrijk voor ons om de onderhandelingen over dit dossier te hervatten en om binnen de afgesproken termijn resultaten te boeken.</p>
    </intervention>
    <intervention id="3-599-000" speaker_id="96780" name="Monika Hohlmeier" is_mep="True" mode="spoken">
      <p sl="de">auteur . − Mijnheer de Voorzitter, dank u dat ik nogmaals kort het woord mag voeren. Ik heb een groot verzoek aan u, commissaris Füle. Ik wil beginnen met het punt dat onjuiste aannames tot onjuiste kostenramingen leiden. We zien momenteel geen afname van het aantal asielzoekers, maar een duidelijke toename. Dat komt door de versoepeling van de afgifte van visa, bijv. voor Servië en Macedonië. We kampen momenteel ook met een enorme toename van het misbruik van het asielrecht bij pogingen een land van de Europese Unie binnen te komen.</p>
      <p sl="de">Als je van onjuiste aannames uitgaat, namelijk dat door het financieren van een eerste selectie in een hoger gekwalificeerde vorm op kosten verderop in het traject wordt bespaard, ga je er automatisch van uit dat alle lidstaten zogezegd een slechte eerste selectie kennen. Dat is echter niet het geval. Als je de standaard over de gehele linie verhoogt, betekent dit dat de kosten hoger zullen uitvallen. Een verhoging van de kwaliteitsnormen voor iedereen en complexere procedures leiden in de praktijk tot hogere kosten – ik wil daar graag over debatteren. Daarom nogmaals mijn vriendelijke verzoek de bezwaren van landen echt serieus te nemen, want een aantal praktijkverslagen uit de lidstaten is inmiddels afgerond en beschikbaar.</p>
    </intervention>
    <intervention id="3-600-000" speaker_id="photo_generic" name="Štefan Füle" is_mep="True" mode="spoken">
      <p sl="en">lid van de Commissie . − Mijnheer de Voorzitter, ik heb zeer zorgvuldig geluisterd naar wat de leden van dit Parlement tijdens het debat te berde hebben gebracht.</p>
      <p sl="en">De richtlijn inzake asielprocedures vormt een cruciaal element van het gemeenschappelijk Europees asielstelsel dat voor het einde van 2012 tot stand moeten worden gebracht.</p>
      <p sl="en">De Commissie is buitengewoon ingenomen met het feit dat het Europees Parlement zo vastberaden is vooruitgang te boeken met de onderhandelingen over de richtlijn inzake asielprocedures. Voor wat de onderhandelingen in de Raad betreft, is de Commissie ingenomen met het feit dat de lidstaten bereid zijn het voorstel op een open en constructieve manier te bespreken.</p>
      <p sl="en">Dat neemt niet weg dat een aantal elementen van het voorstel zichtbaar moeilijk ligt. De Commissie is daarom van plan om voor het begin van het Poolse voorzitterschap een gewijzigd voorstel in te dienen en er zo voor te zorgen dat de richtlijn kan worden goedgekeurd.</p>
      <p sl="en">De overkoepelende doelstelling van de Commissie ten aanzien van deze richtlijn is vooruitgang te boeken richting een gemeenschappelijke procedure alsook om een consistente en doeltreffende toepassing van de voorgeschreven procedures mogelijk te maken. Ook het gewijzigde voorstel krijgt tot doelstelling de naleving van de fundamentele rechten en hoogkwalitatieve besluitvorming in eerste aanleg te bevorderen. Op die manier kunnen er gedegen besluiten tot stand komen en kunnen procedures eerder worden afgerond, en dat op zijn beurt verlaagt de kosten over de hele linie.</p>
      <p sl="en">De Commissie zal in het gewijzigde voorstel proberen een aantal bepalingen eenvoudiger vorm te geven. De Commissie zal zich blijven inzetten voor een goed evenwicht tussen rechtvaardigheid en doeltreffendheid.</p>
      <p sl="en">In het bijzonder voor wat betreft de financiële gevolgen is de Commissie volledig doordrongen van het belang dat gehecht wordt aan de kostengerelateerde elementen van het voorstel. Zij zal tijdens het vervolg van de onderhandelingen dan ook terdege oog blijven houden voor dit aspect.</p>
      <p sl="en">Tot slot wil ik graag nog benadrukken dat de mening van het Europees Parlement uiteraard een van de belangrijkste benchmarks is op basis waarvan de Commissie bij de voorbereiding van haar gewijzigde voorstel rekening kan houden met het standpunt van het Parlement. We zullen nauw met het Parlement en de Raad blijven samenwerken om binnen het kader van het bredere asielpakket vooruitgang te kunnen boeken ten aanzien van dit voorstel.</p>
    </intervention>
    <intervention id="3-601-000" speaker_id="photo_generic" name="Enikő Győri" is_mep="True" mode="spoken">
      <p sl="hu">fungerend voorzitter van de Raad. – Voorzitter, commissaris, dames en heren, ik dank u zeer voor dit waardevolle debat. Ik dank u er eveneens voor ons in de gelegenheid te stellen concrete zaken te bespreken, en ik ben er zeker van dat dit ertoe zal bijdragen dat deze overwegingen in het nieuwe ontwerp van de Commissie in aanmerking worden genomen. We hebben gesproken over het vaststellen van gemeenschappelijke minimale criteria, over het opheffen van slechte praktijken via een uniform systeem, over doelmatigheid en kosteneffectiviteit, en over het voorkomen van mogelijkheden voor misbruik. Ik geloof dat dit allemaal zeer belangrijke elementen zijn, in het kader waarvan we zullen moeten samenwerken.</p>
      <p sl="hu">Staat u mij toe nog een laatste gedachte toe te voegen. We zijn toch zeker trots dat we in de Europese Unie deel uitmaken van een gemeenschap die de menselijke waardigheid als een van de belangrijkste waarden beschouwt. En het asielbeleid is een kwestie waarbij het overwicht van de menselijke waardigheid onze belangrijkste leidraad is. Het Hongaarse voorzitterschap beschouwt de menselijke factor als de belangrijkste overweging bij elk beleid van de Europese Unie. Premier Orbán heeft in de loop van de ochtend gezegd dat de huidige situatie van de Europese Unie weliswaar een nuchter verstand en een koel hoofd vergt, maar dat we eveneens moeten aantonen dat we een hart hebben. Hij heeft dit in verband met het Romabeleid gezegd. Ik geloof dat we in verband met het asielbeleid eveneens moeten zeggen: ja, de Unie moet kunnen aantonen dat ze ook een hart heeft.</p>
      <p sl="hu">Het Hongaarse voorzitterschap zal het werk van zijn Belgische voorganger voortzetten. In ons programma, in dit groene boekje, dat alle leden gisteren met de post hebben ontvangen, kunt u op pagina 25 lezen dat een van onze prioriteiten ten aanzien van de Raad Justitie en Binnenlandse Zaken het gemeenschappelijke Europese asielsysteem is. Ik heb in mijn eerste betoog vanavond ook gezegd, nog concreter dan in het boekje staat, dat we ten aanzien van zowel de Dublin-verordening als de Kwalificatierichtlijn in de Raad tot een overeenkomst willen komen. Ik vertrouw er dus op dat u op grond hiervan zult erkennen dat het Hongaarse voorzitterschap deze thematiek inderdaad met speciale aandacht behandelt, en wij rekenen op uw samenwerking.</p>
    </intervention>
    <intervention id="3-602-000" speaker_id="39726" name="De Voorzitter" is_mep="True" mode="spoken">
      <p sl="nl">Het debat is gesloten.</p>
    </intervention>
  </section>
  <section id="creitem28" title="15. Agenda van de volgende vergadering: zie notulen"/>
  <section id="creitem29" title="16. Sluiting van de vergadering"/>
</text>
