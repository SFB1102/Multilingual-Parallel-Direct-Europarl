<?xml version='1.0' encoding='utf-8'?>
<text id="20070618.NL" lang="nl" date="2007-06-18" place="Straatsburg" edition="Uitgave PB">
  <section id="creitem1" title="1. Hervatting van de zitting">
    <intervention id="1-004" speaker_id="1253" name="De Voorzitter" is_mep="True" mode="spoken">
      <p sl="nl">Ik verklaar de zitting van het Europees Parlement, die op donderdag 7 juni 2007 werd onderbroken, te zijn hervat.</p>
    </intervention>
  </section>
  <section id="creitem2" title="2. Goedkeuring van de notulen van de vorige vergadering: zie notulen"/>
  <section id="creitem3" title="3. Samenstelling Parlement: zie notulen"/>
  <section id="creitem4" title="4. Onderzoek geloofsbrieven: zie notulen"/>
  <section id="creitem5" title="5. Samenstelling commissies: zie notulen"/>
  <section id="creitem6" title="6. Ondertekening van volgens de medebeslissingsprocedure aangenomen besluiten: zie notulen"/>
  <section id="creitem7" title="7. Ingekomen stukken: zie notulen"/>
  <section id="creitem8" title="8. Schriftelijke verklaringen (artikel 116): zie notulen"/>
  <section id="creitem9" title="9. Mondelinge vragen en schriftelijke verklaringen (indiening): zie notulen"/>
  <section id="creitem10" title="10. Verzoekschriften: zie notulen"/>
  <section id="creitem11" title="11. Van de Raad ontvangen verdragsteksten: zie notulen"/>
  <section id="creitem12" title="12. Regeling van de werkzaamheden">
    <intervention id="1-016" speaker_id="1253" name="De Voorzitter" is_mep="True" mode="spoken">
      <p sl="nl">De definitieve ontwerpagenda voor de lopende plenaire vergaderingen die door de Conferentie van voorzitters is opgesteld overeenkomstig artikel 130 en 131 van het Reglement tijdens haar vergadering van donderdag 14 juni 2007, is rondgedeeld. Hierop worden de volgende wijzigingen voorgesteld.</p>
      <p sl="nl">De Sociaal-democratische Fractie heeft verzocht om een verklaring van de Voorzitter van het Parlement over de situatie in Palestina, gevolgd door korte toespraken van de voorzitters van de fracties. Ik stel voor dat deze verklaring morgen om 9.00 uur, als eerste agendapunt, wordt afgelegd. Zijn hiertegen bezwaren?</p>
    </intervention>
    <intervention id="1-017" speaker_id="1934" name="Daniel Cohn-Bendit" is_mep="True" mode="spoken">
      <p sl="de">namens de Verts/ALE-Fractie. – Mijnheer de Voorzitter, dit is geen bezwaar, maar iets dat ik ter overweging zou willen geven, namelijk of in deze situatie, die zeer netelig is, niet iemand van de Commissie of de Raad een korte verklaring af zou kunnen leggen, omdat beide organen de situatie kunnen overzien. Omdat we hier met een uitzonderlijke situatie te maken hebben, zou dat toch te regelen moeten zijn. Is dat mogelijk?</p>
    </intervention>
    <intervention id="1-018" speaker_id="1253" name="De Voorzitter" is_mep="True" mode="spoken">
      <p sl="nl">We kunnen erom verzoeken, maar ik betwijfel of er iemand van de door u genoemde instellingen morgen om 9.00 uur beschikbaar zal zijn. We zullen het echter wel proberen.</p>
      <a text="(Het Parlement willigt het verzoek in)"/>
      <p sl="nl">Er zijn voor vandaag, maandag, geen wijzigingen voorgesteld.</p>
      <p sl="nl">Met betrekking tot de dinsdag</p>
      <p sl="nl">Ik wil een boodschap doorgeven van de Raad: hij kan morgenmiddag niet aanwezig zijn voor de verklaringen over de conclusies van de G8-top.</p>
    </intervention>
    <intervention id="1-019" speaker_id="2295" name="Hannes Swoboda" is_mep="True" mode="spoken">
      <p sl="de">namens de PSE-Fractie . – Mijnheer de Voorzitter, ik vind dat, zacht gezegd, zeer betreurenswaardig. Al een maand geleden ging er een verzoek naar de Raad om bij dit debat aanwezig te zijn. Die aanwezigheid heeft men ons ook toegezegd. Ik begrijp niet waarom er niet een staatssecretaris of iemand anders uit de regering van het Raadsvoorzitterschap aanwezig kan zijn. Ik vind dat u klip en klaar moet zeggen dat dit ons bijzonder teleurstelt.</p>
    </intervention>
    <intervention id="1-020" speaker_id="1253" name="De Voorzitter" is_mep="True" mode="spoken">
      <p sl="nl">Mijnheer Swoboda, ook ik weet dit pas net. We zullen onze mening hierover met gepaste duidelijkheid tot uitdrukking brengen.</p>
      <p sl="nl">Met betrekking tot de woensdag</p>
      <p sl="nl">Er zijn geen wijzigingen voorgesteld.</p>
      <p sl="nl">Met betrekking tot de donderdag</p>
      <p sl="nl">De Fractie Alliantie van Liberalen en Democraten voor Europa heeft verzocht de stemming over de ontwerpresoluties over het Midden-Oosten uit te stellen tot de vergaderperiode van juli.</p>
    </intervention>
    <intervention id="1-021" speaker_id="1946" name="Annemie Neyts-Uyttebroeck" is_mep="True" mode="spoken">
      <p sl="nl">namens de ALDE-Fractie . – Mijnheer de Voorzitter, collega's, dank u wel. Gelet op de recente ontwikkelingen in de Palestijnse gebieden, geloven wij dat het belangrijker is dat we morgenochtend inderdaad een kort debat hebben over de situatie, de nieuwe ontwikkelingen, de uitdagingen die zich stellen en dan mogelijkerwijze in juli, een resolutie waarin we rekening kunnen houden met alle nieuwe ontwikkelingen, eerder dan andersom. Dus mijn fractie steunt voluit het voorstel dat wij morgen een debat zullen hebben, zoals u zelf hebt voorgesteld, Voorzitter, en dat we dan even tijd nemen om een meer gefundeerde en vooral een meer geactualiseerde resolutie tegen de volgende zitting voor te stellen.</p>
    </intervention>
    <intervention id="1-022" speaker_id="2295" name="Hannes Swoboda" is_mep="True" mode="spoken">
      <p sl="de">namens de PSE-Fractie . – Mijnheer de Voorzitter, onze fractie ondersteunt dat van ganser harte. De situatie is bijzonder onoverzichtelijk en alles wat we vandaag zeggen, kan morgen of overmorgen zijn geldigheid verloren hebben. Het is dan ook beslist verstandig om rekening met de situatie te houden en dus in juli met zo’n resolutie te komen.</p>
    </intervention>
    <intervention id="1-024" speaker_id="1920" name="Hartmut Nassauer" is_mep="True" mode="spoken">
      <p sl="de">namens de PPE-DE-Fractie. – Mijnheer de Voorzitter, geachte afgevaardigden, op de Conferentie van voorzitters is eenstemmig besloten om van de herfst een groot debat aan Cuba te wijden, omdat de actualiteit op dit moment geen aanleiding tot een debat over Cuba geeft.</p>
      <p sl="de">Nu heeft de Raad Algemene Zaken zich vandaag en gisteren over Cuba gebogen en is met conclusies naar buiten gekomen, die de positie van de Raad in een iets ander daglicht stellen. Zo wordt er een Cubaanse delegatie uitgenodigd om voor oriënterende besprekingen naar Brussel te komen en verklaart de Raad zich bereid om in een open, brede dialoog met de Cubaanse regering te treden over alle kwesties van wederzijds belang. Dat is een actuele kwestie en we zouden u dan ook zeer erkentelijk zijn als dit thema, ondanks wat op de Conferentie van voorzitters van vorige week is gezegd, toch op de agenda gezet zou kunnen worden.</p>
    </intervention>
    <intervention id="1-025" speaker_id="1911" name="Martin Schulz" is_mep="True" mode="spoken">
      <p sl="de">namens de PSE-Fractie. – Mijnheer de Voorzitter, ik was ook aanwezig bij deze Conferentie van voorzitters en het voorstel om in de herfst een brede discussie te houden over het beleid ten aanzien van Zuid-Amerika en om Cuba daarin een bijzondere rol te laten spelen, heb ik, namens mijn fractie, ingediend. De heer Nassauer is een zeer achtenswaardig en onberispelijk collega en wat ik nu zeg, is niet tegen hem gericht, aangezien hij bij deze Conferentie van voorzitters samen met ons voor het voorstel gestemd heeft om van de herfst een debat te houden.</p>
      <p sl="de">Toch is het bekend dat een deel van de collega’s van de PPE-DE-Fractie niet pas na kennis genomen te hebben van de besluiten van de Raad Algemene Zaken van vandaag, maar al op donderdag, direct na de Conferentie van voorzitters, van mening was dat dat te lang zou duren en dat een spoeddebat over Cuba nu al een absolute noodzaak was. We weten ook wie dat waren en wel vooral de Spaanse afvaardiging in deze fractie. Wij vragen ons al enige tijd af, of PPE misschien een afkorting voor Partido Popular Español is, want één ding staat als een paal boven water, namelijk dat het aan deze mensen in de PPE-DE-Fractie te wijten is dat in dit Huis te pas en te onpas tot een ideologisering van Spanjes interne aangelegenheden komt. Daarom zeg ik nogmaals: het is voltrekt zinloos om donderdagmiddag een spoeddebat over Cuba te houden. Dan zitten er vijftien mensen in de plenaire zaal. Juist omdat de Europese Raad vandaag besloten heeft om een Cubaanse delegatie uit te nodigen, lijkt het mij zinvoller deze dialoog eerst maar eens af te wachten en dan in de herfst een degelijk voorbereid debat te houden. Dat is serieuze politiek. Waar we vandaag mee te maken krijgen, is tactiek voor binnenlands gebruik in Spanje. Zo zit dat.</p>
      <a text="(Applaus)"/>
    </intervention>
    <intervention id="1-026" speaker_id="1253" name="De Voorzitter" is_mep="True" mode="spoken">
      <p sl="nl">Dames en heren, dat is de uitslag van de stemming.</p>
    </intervention>
    <intervention id="1-027" speaker_id="1911" name="Martin Schulz" is_mep="True" mode="spoken">
      <p sl="de">Mijnheer de Voorzitter, volgens mij was dat een technische storing en dat spijt mij zeer. Bij de stemming viel bij zeer veel machines de belichting uit, bijvoorbeeld bij de collega’s Karas en Nassauer, die daarover ook bij u hun beklag wilden doen – zij het dat ze daarbij onkundig waren van de uitslag van de stemming, waar ik begrip voor heb. Daarom vraag ik u formeel de stemming te herhalen.</p>
      <a text="(Applaus)"/>
    </intervention>
    <intervention id="1-028" speaker_id="1253" name="De Voorzitter" is_mep="True" mode="spoken">
      <p sl="nl">Dames en heren, laten we alstublieft geen ruzie maken over een dergelijke kwestie; er is al genoeg onenigheid in Europa. De uitslag was zeer nipt en het is inderdaad zo dat een aantal machines niet werkte, waaronder die van de heer Nassauer, de heer Swoboda en anderen. Ik verzoek u daarom in te stemmen met het herhalen van de stemming.</p>
    </intervention>
    <intervention id="1-029" speaker_id="1920" name="Hartmut Nassauer" is_mep="True" mode="spoken">
      <p sl="de">Mijnheer de Voorzitter, ik verwijs naar de gebruikelijke procedure, die in geval van een niet functionerende stemmachine de benadeelde de mogelijkheid biedt een stemverklaring af te leggen, zonder dat de stemming overgedaan wordt.</p>
    </intervention>
    <intervention id="1-030" speaker_id="1253" name="De Voorzitter" is_mep="True" mode="spoken">
      <p sl="nl">Dames en heren, gelet op de nipte uitslag van de stemming en het feit dat een aantal machines niet werkte, beveel ik aan de stemming te herhalen.</p>
    </intervention>
    <intervention id="1-031" speaker_id="4308" name="Alejo Vidal-Quadras" is_mep="True" mode="spoken">
      <p sl="es">Mijnheer de Voorzitter, de stemming heeft op correcte wijze en op tijd plaatsgevonden en voor zover ik me kan herinneren, mijnheer de Voorzitter, heb ik in dit Huis nog nooit meegemaakt dat een stemming wordt overgedaan omdat een machine niet werkt. Dat heb ik nog nooit meegemaakt.</p>
    </intervention>
    <intervention id="1-032" speaker_id="1253" name="De Voorzitter" is_mep="True" mode="spoken">
      <p sl="nl">Dames en heren, er was consensus nodig om de stemming te kunnen herhalen, zoals ik had aanbevolen, maar helaas hebben we hierover geen overeenstemming kunnen bereiken. Het was helaas onmogelijk uw instemming te verkrijgen. De juridische situatie is dan ook zo dat de stemming heeft plaatsgevonden. Niettemin geef ik het woord aan mevrouw Scheele.</p>
    </intervention>
    <intervention id="1-033" speaker_id="4242" name="Karin Scheele" is_mep="True" mode="spoken">
      <p sl="de">Mijnheer de Voorzitter, toen we stemden, was er licht, maar plotseling ging het overal uit. Dat is wat anders dan een stemmachine die niet werkt en waarvan we slechts de technische dienst op de hoogte hoeven te stellen. De vraag is of men in zo’n belangrijke kwestie wel op zo’n slinkse manier aan zijn meerderheid mag komen.</p>
    </intervention>
    <intervention id="1-034" speaker_id="1253" name="De Voorzitter" is_mep="True" mode="spoken">
      <p sl="nl">We kunnen hierover nog uren blijven discussiëren. Ik zal nu voorlezen wat er voor mij is opgeschreven:</p>
    </intervention>
    <intervention id="1-036" speaker_id="1253" name="De Voorzitter" is_mep="True" mode="spoken">
      <p sl="nl">Als de technici zeggen dat zij de stemming hebben gesloten voordat de Voorzitter aankondigde dat zij was gesloten, moet ik de stemming ongeldig verklaren. Bijgevolg herhalen we de stemming.</p>
      <a text="(Het Parlement willigt het verzoek in)"/>
      <a text="(Het Parlement neemt de aldus gewijzigde agenda aan)"/>
    </intervention>
  </section>
  <section id="creitem13" title="13. Opmerkingen van één minuut over kwesties van politiek belang">
    <intervention id="1-038" speaker_id="1253" name="De Voorzitter" is_mep="True" mode="spoken">
      <p sl="nl">Aan de orde zijn de opmerkingen van één minuut over kwesties van politiek belang.</p>
    </intervention>
    <intervention id="1-039" speaker_id="28173" name="Zita Pleštinská" is_mep="True" mode="spoken">
      <p sl="sk">De media in een aantal Europese steden hebben dezer dagen verslag gedaan van rampen die zijn veroorzaakt door extreme weersomstandigheden. Warm weer in juni zorgt voor hevige regenval, die onder andere grote ongerustheid onder de bevolking veroorzaakt en enorme schade aanricht aan de eigendommen van mensen in de regio’s van Slowakije. Wat zijn de oorzaken van dat extreme weer?</p>
      <p sl="sk">In de afgelopen vijftig jaar hebben we systemen gecreëerd waarmee regenwater snel wordt afgevoerd en landbouwgronden en steden droog worden gehouden. Regenwater zorgde altijd voor afkoeling van het platteland en voor een stabiel klimaat. De warmte die door extreem hete en droge grond wordt uitgestraald duwt wolken in de richting van koelere berggebieden, waar ze extreme regenval en overstromingen veroorzaken.</p>
      <p sl="sk">Collega’s, als lid van de Tijdelijke Commissie klimaatverandering zal ik me inzetten voor oplossingen waarmee meer regenwater kan worden vastgehouden in droge regio’s op alle continenten. Ik ben ervan overtuigd dat de klimaatverandering hiermee op een efficiënte en minder kostbare manier kan worden bestreden, wat tot minder verstoringen zal leiden. Ik denk dat ik in het Europees Parlement veel steun zal kunnen vinden voor dit idee.</p>
    </intervention>
    <intervention id="1-040" speaker_id="28175" name="Yannick Vaugrenard" is_mep="True" mode="spoken">
      <p sl="fr">Mijnheer de Voorzitter, we weten dat de lidstaten tijdens de laatste Vervoersraad geen overeenstemming hebben bereikt over de financiering van Galileo. Met dit project, dat een sterk symbolische lading heeft, kan Europa zich een voordelige mate van onafhankelijkheid verwerven op het gebied van satellietcommunicatie. Bij gebrek aan particuliere investeringen is er echter een tekort van 2,4 miljard EUR, waardoor het niet voltooid kan worden. Waarmee maar weer blijkt dat, als het gaat om grootschalige gemeenschappelijke projecten, overheidsoptreden absoluut onontbeerlijk is.</p>
      <p sl="fr">Waar moeten we dat geld vandaan halen? Ik stel voor om de Europese financiële verbintenissen waarvan de lidstaten geen gebruik hebben gemaakt, aan te wenden. Het gaat daarbij namelijk om 3 tot 10 miljard EUR die jaarlijks wordt teruggestort aan de verschillende landen die het Europese manna niet hebben opgemaakt. Dat is de bron waaruit de Europese Unie, met de minste pijn voor zowel haarzelf als de lidstaten, kan putten om haar rol van investeerster in de toekomst ten volle te vervullen.</p>
    </intervention>
    <intervention id="1-041" speaker_id="33995" name="Silvia Ciornei" is_mep="True" mode="spoken">
      <p sl="nl">Săptămâna viitoare, în 29 iunie, va avea loc în Muntenegru, la Potgoritza, reuniunea ministerială a Tratatului Comunităţii Energetice în sud-estul Europei. Cu acest prilej, va fi analizată posibilitatea extinderii Tratatului şi începerea negocierilor de aderare cu patru noi state: Moldova, Turcia, Norvegia şi Ucraina.</p>
      <p sl="nl">Aş dori să mă refer la începerea negocierilor cu Ucraina. Această ţară este un important partener pentru Uniune în domeniul energetic şi, în această calitate, începerea negocierilor privind aderarea sa la Tratat este binevenită. În acelaşi timp, însă, aderarea acestei ţări la Tratat trebuie să însemne o mai mare responsabilizare a sa în privinţa respectării angajamentelor internaţionale, inclusiv în domeniul protecţiei mediului. Ucraina încă nu a îndeplinit o serie de angajamente internaţionale, dintre care unele sunt menţionate în capitolul 3 al Tratatului Comunităţii Energetice. Dacă această atitudine va continua, unul dintre efectele produse ar putea fi afectarea gravă şi iremediabilă a biosferei Deltei Dunării, cea mai mare rezervaţie de zone umede din Europa.</p>
      <p sl="nl">Din acest motiv, solicit Comisiei Europene ca negocierile de aderare a Ucrainei la Tratat să acorde problematicii protecţiei mediului înconjurător importanţa cuvenită; să trateze cu responsabilitate aceste aspecte şi să se asigure că Ucraina va implementa imediat toate prevederile capitolului 3 al Tratatului.</p>
    </intervention>
    <intervention id="1-042" speaker_id="28343" name="Bogusław Rogalski" is_mep="True" mode="spoken">
      <p sl="pl">Mijnheer de Voorzitter, ik zou nader willen ingaan op uw voornemen om deel te nemen aan de bijeenkomst van Duitse bannelingen, die in augustus in Duitsland zal plaatsvinden.</p>
      <p sl="pl">Mijnheer de Voorzitter, deze organisaties onder de bescherming van de Bond voor Bannelingen, die door Erika Steinbach en Rudi Pavelka wordt geleid, zijn extreem revisionistisch. Ze stellen niet alleen het Verdrag van Potsdam ter discussie, maar ook de grenzen tussen Polen en Duitsland en tussen Tsjechië en Duitsland. De organisatie dient territoriale claims in tegen Polen. Op dit moment gaat het, alleen al in de regio Ermland-Mazurië, om ongeveer honderdzeventig vorderingen. Een aantal claims van de organisatie werd doorverwezen naar het Europees Hof voor de rechten van de mens en naar andere instellingen. Dit is een zware belediging voor de Polen en de Tsjechen. Ik ben van mening dat achtenswaardige instellingen als het Europees Parlement en zijn Voorzitter niet aan bijeenkomsten van revisionistische organisaties zouden mogen deelnemen. Daarenboven zou u, mijnheer de Voorzitter, geen geloofwaardigheid mogen verlenen aan dit soort activiteiten door uw persoonlijke betrokkenheid op internationaal niveau.</p>
      <p sl="pl">Als lid van het Europees Parlement zou ik u willen vragen, mijnheer de Voorzitter, om af te zien van uw deelname aan deze door Duitse revisionistische organisaties georganiseerde bijeenkomst.</p>
    </intervention>
    <intervention id="1-043" speaker_id="1253" name="De Voorzitter" is_mep="True" mode="spoken">
      <p sl="nl">Mijneer Rogalski, in de Europese Unie heerst vrijheid van meningsuiting; daarom kunt u uiteraard uw meningen verkondigen. Niettemin kunt u ervan op aan dat de Voorzitter van het Europees Parlement het Gemeenschapsrecht waar hij ook spreekt met hand en tand zal verdedigen, dus ook bij het evenement dat u zojuist noemde. Overigens heeft ook de president van de Bondsrepubliek Duitsland daar vorig jaar een toespraak gehouden, en ook hij verdedigde er het Gemeenschapsrecht. Ik stel de geachte afgevaardigde voor om het verloop van het evenement af te wachten.</p>
    </intervention>
    <intervention id="1-044" speaker_id="4432" name="Claude Turmes" is_mep="True" mode="spoken">
      <p sl="de">Mijnheer de Voorzitter, we hebben er in Straatsburg een nieuwe sport bij: in de rij staan voor het lenen van een fiets. Ondanks EMAS, ondanks Groene Week, ondanks beloften van de hoogste instanties van het Europees Parlement, moeten we het nog steeds met vijftig fietsen voor enkele duizenden medewerkers doen en met welgeteld zeven fietsen voor meer dan honderd afgevaardigden. Ik weet niet of het probleem bij de stad Straatsburg ligt, of hier bij ons. Ik weet alleen dat de onvrede hier in het Huis en daarbuiten groeit. Ik zou blij zijn als we eindelijk tot een bevredigende oplossing kwamen. We zitten hier in een van de fietsvriendelijkste steden van Europa, misschien wel van de wereld – en dan ontbreekt het ons aan een paar honderd fietsen!</p>
    </intervention>
    <intervention id="1-045" speaker_id="26833" name="Milan Gal’a . –" is_mep="True" mode="spoken">
      <p sl="sk">De Slowaakse Republiek bereidt zich, samen met andere landen, voor op toetreding tot de Schengenruimte door een aantal veiligheidsmaatregelen te nemen. Deze week zal een evaluatiecommissie de grens tussen Slowakije en Oekraïne bezoeken om te beoordelen of we voldoende zijn voorbereid om de toekomstige oostgrens van de Schengenruimte te kunnen bewaken. We streven er ook naar om te voldoen aan de criteria voor toetreding tot de eurozone, omdat we zowel de toetreding tot de Schengenruimte als die tot de eurozone beschouwen als verdere stappen in onze integratie in de EU.</p>
      <p sl="sk">Helaas worden we vaak geconfronteerd met verklaringen van hooggeplaatste politici waarin deze twijfel zaaien over de uitbreiding van de Schengenruimte. Onlangs heeft de Oostenrijkse minister van Binnenlandse Zaken een verklaring afgelegd in het kader van het Europees Kampioenschap voetbal dat volgend jaar in Wenen plaatsvindt. In het dagblad Der Standard vroeg hij zich af of het wel haalbaar was om de Schengenruimte per 1 januari 2008 uit te breiden. Ik denk dat dit slechts zijn persoonlijke opvatting was. Ik hoef er wellicht niet op te wijzen dat dit soort verklaringen de eurosceptici in de kaart spelen, en niet alleen in mijn land. Ik dring er daarom bij de Europese Commissie op aan om zich strikt te houden aan de overeengekomen deadlines voor de toetreding tot de Schengenruimte.</p>
    </intervention>
    <intervention id="1-046" speaker_id="2309" name="Richard Corbett" is_mep="True" mode="spoken">
      <p sl="en">Mijnheer de Voorzitter, in de komende maanden krijgen we wellicht de kans om de kwestie van de zetel van het Europees Parlement voor eens en voor altijd op te lossen. Misschien is het een kleine kans, maar ik wil ons er met klem toe oproepen die aan te grijpen.</p>
      <p sl="en">De combinatie van enerzijds een nieuw verkozen Franse president die een hervormer beweert te zijn, en anderzijds de Intergouvernementele Conferentie die dit najaar plaatsvindt en wijzigingen in het Verdrag gaat aanbrengen, vormt beslist een gelegenheid die we te baat moeten nemen. Voor welke oplossing we ook kiezen, het is duidelijk dat Straatsburg compensatie moet krijgen als de vergaderingen van het Parlement voortaan uitsluitend in Brussel zouden worden gehouden. Wat mij betreft is het eenvoudig: de vergaderingen van de Europese Raad kunnen in Straatsburg worden gehouden. Dat geeft de stad net zo veel prestige als wanneer het Parlement er vergadert en institutioneel gezien is het een logische stap. De drie gewone instellingen die dagelijks contact met elkaars hebben – de Raad, de Commissie en het Parlement – moeten in dezelfde stad gezeteld zijn. De Europese Raad behoort echter een strategische instantie te zijn en een zekere afstand tot de dagelijkse gang van zaken te bewaren. Daarom zou het prima werken wanneer de Europese Raad in Straatsburg samenkomt en bovendien is dan het probleem opgelost dat we elke maand hiernaartoe moeten verhuizen. Ik wil u dringend verzoeken dit punt aan de orde te stellen, mijnheer de Voorzitter.</p>
    </intervention>
    <intervention id="1-047" speaker_id="4501" name="Jules Maaten" is_mep="True" mode="spoken">
      <p sl="nl">Voorzitter, vorige week werden zeven mensen, waaronder een Nederlander, de heer Dick Nicolaas, en een Fransman, de heer Serge Atlaoui, in Jakarta ter dood veroordeeld wegens de fabricatie van xtc en metamfetamine. Brussel heeft hierop Jakarta reeds opgeroepen om niet langer doodvonnissen uit te spreken en dan ook af te zien van de executies. Het toont natuurlijk aan dat betrokkenheid bij drugshandel oliedom is. Je moet daar gewoon niet aan beginnen. Maar de doodstraf is toch op geen enkele manier te rechtvaardigen en dat draagt de Europese Unie dan ook al jaren uit.</p>
      <p sl="nl">Voorzitter, verschillende statistieken wijzen uit dat het wel de goede kant op gaat. Het aantal executies wereldwijd is gedaald van 2148 in 2005 naar 1591 vorig jaar. Maar naar schatting zitten er wereldwijd nog 20.000 mensen in de dodencel. Het is daarom van uiterst belang dat Europa aan de kar blijft trekken en alle middelen inzet om meer landen over de moratoriumstreep te trekken. Dat geldt vooral voor Zuidoost-Azië waar in 2004 Indonesië het moratorium op de doodstraf nog heeft opgeschort, maar het voorbeeld van de Filipijnen dat de doodstraf onlangs heeft afgeschaft, verdient navolging, vooral ook daar.</p>
    </intervention>
    <intervention id="1-048" speaker_id="28341" name="Mirosław Mariusz Piotrowski" is_mep="True" mode="spoken">
      <p sl="pl">Mijnheer de Voorzitter, met het oog op de aanstaande topbijeenkomst van de Europese Raad maak ik me ernstige zorgen over de pogingen om Polen in diskrediet te brengen als de auteur van een compromisoplossing aangaande het toekomstige stemsysteem in de Raad.</p>
      <p sl="pl">Het door Polen voorgestelde vierkantswortelsysteem eerbiedigt het beginsel van solidariteit tussen de lidstaten, ongeacht hun grootte. Het erkent bovendien het recht van alle leden van de Gemeenschap om invloed uit te oefenen op de communautaire besluitvorming en om hun nationale belangen voor zover mogelijk te verdedigen. De Poolse regering heeft dit voorstel in overweging gegeven, zonder te willen beslissen over de definitieve oplossing. Het is in ons aller belang dat we verder naar een compromis blijven zoeken. Het zou lijnrecht in strijd zijn met de democratische beginselen wanneer het Duitse voorzitterschap zou trachten de EU-lidstaten onder druk te zetten om het debat over deze kwestie te blokkeren.</p>
    </intervention>
    <intervention id="1-049" speaker_id="28336" name="Věra Flasarová" is_mep="True" mode="spoken">
      <p sl="cs">Dames en heren, niet alleen in het Europees Jaar van gelijke kansen voor iedereen, maar op eender welk ander moment dienen we ervan doordrongen te zijn dat er in ons midden mensen leven die zwaar gehandicapt zijn, veelal mensen die zich ondanks hun handicap toch actief aansluiten bij het maatschappelijk verkeer. Ondanks het feit dat er op EU-niveau veel is gedaan voor deze medeburgers, bestaan er nog steeds een paar hardnekkige problemen. Een voorbeeld daarvan is de erkenning van legitimatiebewijzen van zwaar gehandicapte personen of de door nationale associaties uitgegeven tekens op de personenauto’s van gehandicapte personen. De eigenaren van dit soort auto’s mogen in de Tsjechische Republiek overal gratis parkeren en betalen geen heffing of tol voor het gebruik van snelwegen. Als gevolg van de ongelijke uitleg van dit soort stukken en de in een aantal lidstaten bestaande verschillen in geldigheid ervan, lopen invalide automobilisten tegen problemen aan met de erkenning van hun status, zoals bijvoorbeeld in Slowakije, Oostenrijk, Duitsland, of elders.</p>
      <p sl="cs">Ik wil daarom de desbetreffende organen en instellingen van de Europese Unie en het Europees Parlement dringend oproepen iets aan deze problemen te doen en ervoor te zorgen dat de tekens op auto’s van gehandicapte personen in de gehele Unie uniform zijn, en dat de regels met betrekking tot de rechten en plichten van deze zwaar gehandicapte medeburgers geüniformiseerd worden. Hoe eerder, hoe beter.</p>
    </intervention>
    <intervention id="1-050" speaker_id="28497" name="Gerard Batten" is_mep="True" mode="spoken">
      <p sl="en">Mijnheer de Voorzitter, de gevaren van het Europese aanhoudingsbevel worden duidelijk zichtbaar in de zaak van de heer Enrico Mariotti. De heer Mariotti kreeg in 1998 asiel in Engeland nadat hij in Italië was aangeklaagd wegens misdrijven die hij meer dan dertig jaar daarvoor in dat land zou hebben begaan. De bewijzen uit de tweede hand die tegen hem werden aangevoerd, zouden in een Engelse rechtbank nooit zijn geaccepteerd, laat staan dat ze zouden leiden tot een veroordeling en een gevangenisstraf. Ondanks de steun die hij van vele mensen en in de media ontving, werd hij kort geleden op grond van een Europees aanhoudingsbevel uitgezet naar Italië. Daar kwijnt hij nu weg in een afgelegen gevangenis waar hij een straf van 26 jaar moet uitzitten.</p>
      <p sl="en">De heer Mariotti is een Italiaan, maar dezelfde regels gelden voor Britse burgers. Met het Europese aanhoudingsbevel worden onze traditionele waarborgen tegen willekeurige arrestatie en uitlevering omzeild. Mensen kunnen nu naar buitenlandse rechtbanken worden overgebracht met het gemak waarmee je een pakketje post.</p>
    </intervention>
    <intervention id="1-051" speaker_id="28507" name="Ashley Mote" is_mep="True" mode="spoken">
      <p sl="en">Mijnheer de Voorzitter, ik wil het Parlement wijzen op de groeiende, wijdverbreide zorg die heerst in het Verenigd Koninkrijk. Men is bang dat de Europese Grondwet uit zijn as herrijst in de vorm van een verdrag en dat deze vorm als voorwendsel zal worden gebruikt om een referendum in Groot-Brittannië te vermijden.</p>
      <p sl="en">Een rechtstreeks gevolg van deze groeiende zorg is dat diverse groepen nu spreken over het uitroepen van een algemene staking, mocht deze truc inderdaad worden toegepast om een referendum over deze kwestie te voorkomen. Zo groot is de boosheid in mijn land inmiddels. Groot-Brittannië zou dan voor het eerst sinds de jaren twintig van de vorige eeuw weer worden platgelegd en het is te hopen dat degenen die nu over de herziening van deze Grondwet onderhandelen, hun verstand gebruiken en indien ook maar enigszins mogelijk de toepassing van een dergelijke truc tegenhouden.</p>
    </intervention>
    <intervention id="1-052" speaker_id="1318" name="James Nicholson" is_mep="True" mode="spoken">
      <p sl="en">Mijnheer de Voorzitter, ik wil graag de aandacht vestigen op de ernstige overstroming die Noord-Ierland afgelopen dinsdagmiddag heeft geteisterd. Veel gebieden kwamen in zeer korte tijd onder water te staan. Scholen moesten worden ontruimd en bejaardentehuizen en zelfs ziekenhuizen moesten worden gesloten. Binnen twee uur werden er honderden noodoproepen gedaan en mensen moesten vanwege de waterschade uit hun huis worden geëvacueerd. De brandweer kon het nauwelijks aan, maar heeft uitstekend werk verricht.</p>
      <p sl="en">Ik wil de Commissie vragen een beroep te doen op het Solidariteitsfonds om voor de korte termijn bijstand aan de getroffen gebieden te verlenen. Dit zou een zeer positief signaal afgeven aan de getroffen gebieden in Belfast, Ballynahinch, Saintfield, Omagh, Crossgar, Cookstown en Dungannon, om er maar enkele te noemen, en overal in Noord-Ierland waar deze plotselinge overstromingen plaatsvonden.</p>
    </intervention>
    <intervention id="1-053" speaker_id="1337" name="Manuel Medina Ortega" is_mep="True" mode="spoken">
      <p sl="es">Mijnheer de Voorzitter, afgelopen 16 mei, in de vroege ochtend, heeft een groep Spaanse en Portugese jongeren (zeven in totaal) iets gedaan dat ik niet erg wijs vind: na een feest in Riga hebben ze enkele Letse vlaggen gestolen, op welk moment ze door de Letse politie werden aangehouden, opgesloten en in enkele gevallen zelfs mishandeld. Het duurde enige tijd voordat deze aanhoudingen aan de Spaanse ambassade werden meegedeeld. Bovendien werden ze zeventien dagen vastgehouden en mochten ze Letland gedurende een maand niet verlaten.</p>
      <p sl="es">Het probleem is dat deze jongeren worden beschuldigd van ernstige inbreuken op de Letse staatsveiligheid – ik zou het zelf eerder als vandalisme kwalificeren – en de vraag is of de Letse autoriteiten beseffen dat ze zich door het nemen van dit soort overdreven veiligheidsmaatregelen en het toepassen van strafrechtelijke bepalingen die voor andere zaken zijn bedoeld niet gedragen zoals normaal gesproken verwacht mag worden van autoriteiten die de veiligheid moeten bewaren in de lidstaten.</p>
      <p sl="es">Ik zou willen dat de Letse autoriteiten zich realiseren dat hun gedrag in deze zaak niet normaal is geweest.</p>
    </intervention>
    <intervention id="1-054" speaker_id="33964" name="Roberta Alma Anastase" is_mep="True" mode="spoken">
      <p sl="nl">În 13 iunie am avut onoarea să reprezint Parlamentul European la şedinţa plenară a Adunării Parlamentare a Organizaţiei pentru Cooperare Economică la Marea Neagră. Punctul principal de pe ordinea de zi l-a reprezentat cooperarea dintre Uniunea Europeană şi regiunea Mării Negre, în contextul aderării României şi Bulgariei la 1 ianuarie 2007, şi a lansării Comunicării Comisiei Europene „Sinergia Mării Negre – o nouă cooperare regională”. După 1 ianuarie 2007, regiunea Mării Negre este graniţa de est a Uniunii Europene, implicit asigurarea stabilităţii şi securităţii în zonă devenind o prioritate pentru noi toţi. Prin programele sale, Uniunea Europeană trebuie să continue să încurajeze reformele economice şi democratice şi să susţină dezvoltarea regiunii Mării Negre. Însă resursele pentru dialog, pentru construcţie şi, în final, pentru pace, se află în regiunea Mării Negre, şi numai folosirea acestei oportunităţi de către fiecare ţară din regiune poate transforma ideile bune în realitate.</p>
    </intervention>
    <intervention id="1-055" speaker_id="38420" name="Cristian Silviu Buşoi" is_mep="True" mode="spoken">
      <p sl="nl">Intervenţia mea de un minut de astăzi este legată de desfăşurarea alegerilor locale din Republica Moldova. După cum se ştie, ieri a avut loc cel de-al doilea tur al alegerilor locale. Deşi observatorii independenţi ai desfăşurării campaniei au dezvăluit numeroase neregularităţi, iar Partidul Comunist aflat la putere a folosit pârghiile administrative la nivel central şi local pentru a-şi crea un avantaj în competiţia cu celelalte partide, primăria oraşului Chişinău, capitala Republicii Moldova, a fost câştigată de candidatul Partidului Liberal, Dorin Chirtoacă. Dânsul este un tânăr politician, cu vederi moderniste şi pro-europene, iar victoria opoziţiei ne-comuniste este o victorie a democraţiei în republica Moldova. Ţara mea, România, doreşte să vadă într-o bună zi Moldova ca membră a Uniunii Europene. Cât de apropiată sau îndepărtată va fi acea zi, depinde doar de cetăţenii şi de clasa politică din Moldova, şi de felul în care vor reuşi să reformeze societatea şi economia în această ţară. Oricum, victoria opoziţiei în capitala Chişinău este un semn foarte bun.</p>
    </intervention>
    <intervention id="1-056" speaker_id="28392" name="Józef Pinior" is_mep="True" mode="spoken">
      <p sl="pl">Mijnheer de Voorzitter, ik ben genoodzaakt om vandaag in het Europees Parlement een oproep te doen in het belang van de Poolse gezondheidszorg.</p>
      <p sl="pl">De huidige crisis in deze sector is niet alleen een bedreiging voor de gezondheid van de Poolse maatschappij, maar ondermijnt ook de waardigheid van personen die in de gezondheidszorg werkzaam zijn, onder meer artsen, verpleegkundigen en ander gezondheidspersoneel. De maatregelen die de Provincieraad van Nedersilezië neemt, leiden onvermijdelijk tot de sluiting van het gespecialiseerde gezondheidscentrum voor fysiotherapie en orthopedie en van de firma voor orthopedisch materiaal aan de Poświęcka-straat in Wrocław.</p>
      <p sl="pl">De sluiting van deze twee centra voor gezondheidszorg getuigt van de extreme arrogantie van het provinciebestuur. Het zijn immers de enige centra in de regio Nedersilezië die een uitgebreide dienstverlening aanbieden aan personen met een handicap, gaande van advies voor een operatie tot fysiotherapie en orthopedisch materiaal.</p>
      <p sl="pl">Namens de 420 000 personen met een handicap in Nedersilezië zou ik u in de eerste plaats willen vragen om onverwijld stappen te nemen die de sluiting van deze centra kunnen voorkomen.</p>
    </intervention>
    <intervention id="1-057" speaker_id="23746" name="Vytautas Landsbergis" is_mep="True" mode="spoken">
      <p sl="en">Mijnheer de Voorzitter, onlangs werd in Washington een monument onthuld voor de talloze slachtoffers van het communisme en van communistische regeringen. Hier in ons Parlementsgebouw herinnert een bescheiden gedenkplaat ons aan de vele duizenden onschuldige mensen die tijdens de eerste massadeportaties in juni 1941 door het Rode Sovjetrijk uit Litouwen, Letland en Estland werden weggevoerd – landen die toen bezet waren en nu lid zijn van de EU. De gedenkplaat werd in het voorjaar onthuld, op initiatief van Parlementsleden en dankzij het begrip en de welwillendheid van onze Voorzitter, Hans-Gert Pöttering, en andere mensen die bij het besluit betrokken waren.</p>
      <p sl="en">Ik wil al mijn collega’s, en niet alleen de afgevaardigden van de Baltische staten, uitnodigen om zich morgen om 10.00 uur voor deze gedenkplaat te verzamelen, naast de vlaggen bij de receptie. We zullen daar bloemen leggen en in stilte nadenken over onze hoop op een betere wereld. De ceremonie zal enkele minuten in beslag nemen.</p>
    </intervention>
    <intervention id="1-058" speaker_id="28251" name="Jörg Leichtfried" is_mep="True" mode="spoken">
      <p sl="de">Mijnheer de Voorzitter, het heeft er alle schijn van dat het onnodig berokkenen van leed aan dieren nog steeds legitiem is in de Europese Unie. Vandaar dat er afgelopen woensdag onder de aanwezige collega’s in het Europees Parlement grote steun was voor de oprichting van een Europees centrum voor de bescherming en het welzijn van dieren, een initiatief dat teruggaat op een idee van de dierenbeschermers dr. Ganzer en dr. Habersack en dat door de heer Moser gepresenteerd werd in het kader van een onder mijn beschermheerschap gehouden enquête. Dit centrum beoogt onder andere een bundeling op Europees niveau van initiatieven die een effectievere dierenbescherming mogelijk maken. Ook zal het centrum het opstellen van gemeenschappelijke normen mogelijk maken, waar de lidstaten zich naar kunnen richten, of waar ze zich aan dienen te houden.</p>
      <p sl="de">Verdere activiteiten van dit centrum zouden kunnen zijn: stimulering van de uitwisseling van informatie, het ontwikkelen van keurmerken en wetenschappelijk onderzoek. Daarom heeft de Europese Unie met deze manifestatie met deelnemers uit de intergroep dierenwelzijn, dierenbeschermingsactivisten uit Stiermarken en vertegenwoordigers van de Europese politiek een belangrijke stap gezet op het gebied van de dierenbescherming.</p>
      <p sl="de">Mijnheer de Voorzitter, ik verzoek u om dit idee met de hulp van het Huis te ondersteunen en te helpen er grotere bekendheid aan te geven.</p>
    </intervention>
    <intervention id="1-059" speaker_id="28276" name="Laima Liucija Andrikienė" is_mep="True" mode="spoken">
      <p sl="lt">Vorige week heeft een ad-hocdelegatie van het Europees Parlement, waarvan ik lid was, deelgenomen aan de vijfde zitting van de Mensenrechtenraad van de Verenigde Naties. Deze raad, die in maart vorig jaar is opgericht ter vervanging van de in diskrediet geraakte en te zeer gepolitiseerde Mensenrechtencommissie, moet deze week, vandaag, besluiten nemen over de modus operandi, de manier waarop de agenda wordt vastgesteld, de besluitvormingsprocedures en de ethische code van deze raad.</p>
      <p sl="lt">Vorige week waren we ervan overtuigd dat het met name voor de lidstaten van de Europese Unie die lid zijn van de raad moeilijk is om hun plicht te vervullen en wezenlijke invloed uit te oefenen op regeringen van landen waarin de mensenrechten stelselmatig worden geschonden. Ik denk dat de tijd is aangebroken dat de Europese Unie haar rol in de Mensenrechtenraad van de Verenigde Naties opnieuw tegen het licht moet houden en nieuwe, effectievere instrumenten moet zoeken om haar missie met succes te kunnen vervullen. Anders zal deze raad net zo’n treurige bedoening worden als de Mensenrechtencommissie.</p>
    </intervention>
    <intervention id="1-060" speaker_id="28116" name="Marian Harkin" is_mep="True" mode="spoken">
      <p sl="en">Mijnheer de Voorzitter, de WTO-onderhandelingen zijn in een beslissende fase aanbeland. De G4, dat wil zeggen de EU, de VS, India en Brazilië, vergaderen deze week enkele dagen in Potsdam en de commissarissen Mandelson en Fischer Boel zullen daarbij ook aanwezig zijn. We willen allemaal dat er billijke afspraken worden gemaakt, maar we zijn beslist geen voorstander van overeenstemming tot elke prijs. Als we op landbouwgebied verdere concessies doen, komt de landbouw in de EU in gevaar. Door de toegeeflijke opstelling van commissaris Mandelson, die overigens zijn boekje te buiten gaat, lijkt het wel die richting op te gaan.</p>
      <p sl="en">Ik weet dat het gemeenschappelijk landbouwbeleid niet bepaald het meest geliefde beleidsterrein van dit Parlement is, maar we kunnen het niet met één armbeweging ontmantelen en de sector in een crisis storten. Wat deze week in Potsdam en komende maandag tijdens de Raad Algemene Zaken gebeurt, is van cruciaal belang voor de WTO-onderhandelingen. Ik maak me grote zorgen over de uitkomsten van deze onderhandelingen, zoals die worden gevoerd door commissaris Mandelson. Ik roep commissaris Fischer Boel op de belangen van de Europese landbouw te behartigen en geen uitverkoop toe te staan. Niemand heeft baat bij een ondermijning van de landbouw in de EU.</p>
    </intervention>
    <intervention id="1-061" speaker_id="34930" name="Hanna Foltyn-Kubicka" is_mep="True" mode="spoken">
      <p sl="pl">Mijnheer de Voorzitter, de Europese media hebben onlangs bekendgemaakt dat er in de Baai van Andreev, ongeveer 40 kilometer van de Noorse kust, een krachtige Russische atoombom ligt, die het noordelijke deel van ons continent zou kunnen besmetten. De gebruikte uraniumstaven uit Russische kerncentrales die er zijn opgeslagen, kunnen elk moment ontploffen en een milieuramp veroorzaken waarvan deskundigen de gevolgen zelfs niet kunnen inschatten.</p>
      <p sl="pl">Deze situatie is het gevolg van de onbegrijpelijke kortzichtigheid van de Russische overheid en van haar minachting voor kwesties betreffende milieubescherming. In dit opzicht is de houding van de regering van president Poetin een getrouwe kopie van de aanpak die gebruikelijk was tijdens het Sovjettijdperk.</p>
      <p sl="pl">Het lijdt geen twijfel dat de ecologische tijdbom op de bodem van de Baai van Andreev onmiddellijk onschadelijk gemaakt moet worden. De lidstaten van de Europese Unie zouden, in overleg met Noorwegen, onverwijld moeten overgaan tot intensieve gesprekken met de Russen en zouden het land ertoe moeten dwingen om doortastende maatregelen te nemen om de nucleaire opslagplaats te beveiligen. Europa kan zich geen tweede Tsjernobyl veroorloven.</p>
    </intervention>
    <intervention id="1-062" speaker_id="28514" name="Kyriacos Triantaphyllides" is_mep="True" mode="spoken">
      <p sl="el">Mijnheer de Voorzitter, eind deze week zal het Duits voorzitterschap de conclusies presenteren van het debat over de institutionele wijziging van de Verdragen.</p>
      <p sl="el">Kennelijk verzetten Polen en Tsjechië zich tegen de manier van stemmen in de Raad. Zij geven de voorkeur aan een systeem dat de kleine lidstaten meer macht geeft.</p>
      <p sl="el">Tezelfdertijd is in een gezaghebbende Engelse krant een opiniepeiling verschenen, waaruit bleek dat een grote meerderheid van de kiezers in vijf grote lidstaten – Duitsland, Frankrijk, het Verenigd Koninkrijk, Spanje en Italië – de mogelijkheid wil hebben om zich tijdens een referendum uit te spreken over het nieuwe verdrag van de Europese Unie.</p>
      <p sl="el">Diezelfde peiling toonde ook aan dat het draagvlak voor verdere uitbreiding van de Unie kleiner wordt. In Frankrijk en Duitsland hebben de meeste ondervraagden gezegd tegen toetreding van Turkije tot de Unie te zijn.</p>
      <p sl="el">Zouden wij er daarom niet goed aan doen om rekening te houden met de mening van de burgers en overhaaste conclusies die voortkomen uit “geheime ontmoetingen” te vermijden? Als wij dat niet doen, lopen wij het risico de fouten uit het verleden te herhalen en de volgende generaties op te zadelen met een moeilijke erfenis.</p>
    </intervention>
    <intervention id="1-063" speaker_id="28424" name="Tunne Kelam" is_mep="True" mode="spoken">
      <p sl="en">Mijnheer de Voorzitter, afgelopen dinsdag had ik het voorrecht de onthulling bij te wonen van een monument voor de honderd miljoen slachtoffers van totalitaire communistische regimes. Dit waren geen slachtoffers van een ongeluk of een abstract kwaad. Dit kwaad, dat honderd miljoen mensen op gewelddadige wijze de dood heeft ingejaagd, is reëel en moet moreel en politiek worden veroordeeld door alle internationale autoriteiten, inclusief het Europees Parlement. Het is onze gezamenlijke verantwoordelijkheid ervoor te zorgen dat de befaamde uitspraak “nooit meer” ook gaat gelden voor de volken die door communistische dictators werden onderdrukt.</p>
      <p sl="en">Een vijfde van de wereldbevolking gaat nog altijd gebukt onder een communistische dictatuur. Daarom mogen we niet toestaan dat deze honderd miljoen vermoorde mensen, die de vrije wereld nog steeds de eer dient te bewijzen die hun toekomt, worden beschouwd als tweederangsslachtoffers.</p>
    </intervention>
    <intervention id="1-064" speaker_id="28181" name="Miloš Koterec" is_mep="True" mode="spoken">
      <p sl="sk">Ik wil enkele belangrijke opmerkingen maken over de ontwikkelingsprogramma’s en systemen voor de tenuitvoerlegging daarvan, als manier om EU-middelen uit te geven, die op dit moment worden aangenomen. Ik ben me bewust van het feit dat de Commissie op dit gebied een heroïsche inspanning heeft verricht, maar we moeten beklemtonen dat vooral in de nieuwe lidstaten de nationale administraties vaak onvoldoende geëquipeerd zijn. We moeten onder andere erkennen dat verschillende landen in deze categorie geen knowhow hebben over de beste praktijken op het gebied van de tenuitvoerlegging, dat er op de arbeidsmarkten van deze landen een tekort aan geschoolde werknemers bestaat en dat hun informatie- en monitoringsystemen niet zijn uitgerust met kwalitatief hoogaardige software.</p>
      <p sl="sk">Daarom wil ik er bij de Commissie op aandringen om hierbij betrokken te blijven en voor maximale interconnecties tussen de verschillende uitvoeringssystemen te zorgen, evenals voor de uitwisseling van informatie over problemen en oplossingen voor problemen en over beste praktijken op het gebied van doelmatigheid op dit terrein, waarbij de informatie vooral van de oude naar de nieuwe lidstaten moet stromen, bijvoorbeeld door middel van een speciale website en workshops over probleemgebieden en dergelijke.</p>
      <p sl="sk">Als lid van de Commissie regionale ontwikkeling zou ik het heel vervelend vinden als ik aan het eind van de periode 2007-2013 zou moeten zeggen dat de fondsen die waren bestemd voor regionale ontwikkeling grotendeels ongebruikt waren gebleven of niet efficiënt waren gebruikt.</p>
    </intervention>
    <intervention id="1-065" speaker_id="2278" name="Paul Rübig" is_mep="True" mode="spoken">
      <p sl="de">Mijnheer de Voorzitter, u ben ik de meeste dank verschuldigd voor het feit dat de Energy Club in dit Huis gehouden kon worden, maar ik neem ook mijn petje af voor de medewerkers van het Huis. Deze manifestatie is wereldwijd uitgezonden en heeft tot positief gevolg gehad, dat het Parlement niet alleen als wetgever aan de slag gaat met het fenomeen optimale praktijken, maar ook stimulansen geeft om wereldwijd de beste ideeën te verzamelen – al met al vermoedelijk een bijzonder nuttige bijdrage aan het klimaatbeleid. Ik zou het fijn vinden als deze manifestatie volgend jaar opnieuw gehouden zou kunnen worden.</p>
    </intervention>
    <intervention id="1-066" speaker_id="23881" name="Marios Matsakis" is_mep="True" mode="spoken">
      <p sl="en">Mijnheer de Voorzitter, het verwijderen van de mijnen die in 1974 in de bufferzone tussen het binnenvallende Turkse leger en de zich verdedigende Cypriotische strijdkrachten werden gelegd, is een stap naar vrede. Dit proces is ongeveer een jaar geleden met hulp van de EU begonnen. De mijnenvelden die vanuit het door de Cypriotische regering gecontroleerde gebied toegankelijk waren, zijn nu opgeruimd. De gebieden die het Turkse leger in handen heeft, zijn echter nog niet van mijnen ontdaan, omdat de generaals in Ankara dat niet willen. Het is moeilijk te begrijpen waarom Turkije, dat na Rusland het grootste leger van Europa heeft, bang is voor het piepkleine Cyprus.</p>
      <p sl="en">Afgelopen vrijdag heeft de VN-Veiligheidsraad unaniem een resolutie aangenomen waarin het mandaat van de VN-strijdmacht in Cyprus wordt uitgebreid. In overweging 8 staat dat de Veiligheidsraad het betreurt dat het mijnenvrij maken van de bufferzone is gestaakt, dat hij het besluit van de Europese Unie om gelden voor deze activiteit ter beschikking te stellen, verwelkomt en dat hij de Turkse strijdkrachten en de Turks-Cypriotische leiders met klem oproept de hervatting van de mijnopruiming mogelijk te maken.</p>
      <p sl="en">Mijnheer de Voorzitter, wilt u alstublieft uw stem voegen bij die van de VN-Veiligheidsraad en de Turkse regering dringend verzoeken de VN-vredesmacht door te laten gaan met het verwijderen van mijnen in de Cypriotische bufferzone?</p>
    </intervention>
    <intervention id="1-067" speaker_id="4521" name="Charles Tannock" is_mep="True" mode="spoken">
      <p sl="en">Mijnheer de Voorzitter, vorige week liet Hamas ons zijn ware gezicht zien: het is een fanatieke, terecht verboden terroristische groepering, zoals blijkt uit het verbijsterende gedrag van deze club na de militaire coup in het zogenoemde “Hamastan”, de nieuwe naam voor het op de sharia gebaseerde islamistische regime in Gaza. In het bijzijn van hun familie werd functionarissen van Fatah bruut de keel doorgesneden.</p>
      <p sl="en">We moeten nu onze sympathie betuigen met Israël, dat waarschijnlijk een nieuw spervuur van Qassam-raketten en zelfmoordaanslagen over zich uitgestort zal krijgen. Iran zal blij zijn dat zijn handlangers – Hezbollah in het noorden en Hamas in het zuiden – Israël nu omringen.</p>
      <p sl="en">De EU moet onmiddellijk haar financiële steun aan de Palestijnse Autoriteit onder leiding van de seculiere president Abbas en de gematigde premier Fayyad hervatten en het onwettige islamistische regime van Haniyeh in Gaza isoleren.</p>
    </intervention>
    <intervention id="1-069" speaker_id="23788" name="De Voorzitter" is_mep="True" mode="spoken">
      <p sl="nl">Hiermee is het debat beëindigd.</p>
    </intervention>
  </section>
  <section id="creitem14" title="14. Europees beleid inzake breedband (debat)">
    <intervention id="1-071" speaker_id="23788" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0193/2007) van Gunnar Hökmark, namens de Commissie industrie, onderzoek en energie, over het opbouwen van een Europees beleid inzake breedband (2006/2273(INI)).</p>
    </intervention>
    <intervention id="1-072" speaker_id="28124" name="Gunnar Hökmark" is_mep="True" mode="spoken" role="rapporteur">
      <p sl="en">Mijnheer de Voorzitter, allereerst wil ik de schaduwrapporteurs bedanken die een bijdrage aan dit verslag hebben geleverd.</p>
      <p sl="en">Internet en breedband, zoals wij die nu kennen, kwam in het midden van de jaren negentig op; het is dus nog maar ongeveer tien jaar geleden dat deze fenomenen onze wereld begonnen te veranderen. Niemand kon destijds bevroeden wat het effect van deze verandering zou zijn of welke transformatie de samenleving en de wereldeconomie te wachten stond. Niemand kon destijds voorzien hoe deze fenomenen zich zouden ontwikkelen en welke mogelijkheden zij zouden bieden aan individuen in de hele wereld. Het is belangrijk te beseffen dat we ons vandaag in precies dezelfde situatie bevinden. Niemand weet hoe groot de veranderingen zijn die zich in de toekomst zullen voordoen. We weten slechts één ding: de ontwikkeling van breedband zal ditmaal veel ingrijpender gevolgen hebben dan de afgelopen tien jaar, omdat de veranderingen nu sneller gaan.</p>
      <p sl="en">Deze wetenschap biedt een belangrijke basis voor de besluitvorming in de Europese Unie. Het is belangrijk stabiele regels en instellingen te hebben zodat nieuwe ondernemers, nieuwe ideeën en nieuwe technologieën een kans krijgen en niet alleen de economische sector maar de samenleving als geheel de mogelijkheden van breedband volledig kan benutten.</p>
      <p sl="en">Volgens mij biedt de ontwikkeling van breedband met name een unieke kans voor de Europese Unie, omdat groei en mogelijkheden tot groei gecombineerd worden met cohesie tussen de verschillende regio’s. De ontwikkeling van breedband bindt mensen en regio’s samen en zorgt tegelijkertijd voor nieuwe groeimogelijkheden en nieuwe werkgelegenheid. De groeimogelijkheden worden verspreid over verschillende gebieden en we weten van de globalisering wat ons dat zal opleveren. Landen en regio’s komen nader tot elkaar, maar er worden ook enorm veel nieuwe mogelijkheden gecreëerd. Dit geldt in het bijzonder voor de Europese Unie, want wij kunnen vooroplopen in de ontwikkeling van e-gezondheid, e-learning, e-overheid, e-handel, e-geneeskunde, enzovoorts, als wij ervoor zorgen dat we wereldwijd op dit terrein de grootste vooruitgang boeken.</p>
      <p sl="en">Er zijn enkele belangrijke uitgangspunten die gebaseerd dienen te worden op het feit dat de waarde van breedband afhankelijk is van het aantal gebruikers. Daarom is het voor ons van het allergrootste belang dat mensen in de gehele Unie zo snel mogelijk een aansluiting krijgen. Dat is essentieel voor ons allemaal, waar we ook wonen. De waarde van breedband is ook afhankelijk van de inhoud en daarom moeten zo veel mogelijk mensen er toegang toe hebben.</p>
      <p sl="en">Ik wil ingaan op vijf punten die in het verslag nadrukkelijk aan de orde komen. Ten eerste geldt dat hoe meer concurrentie er is, hoe sneller de markt de uitrol van breedband zal ontwikkelen. In landen en regio’s met veel concurrentie verloopt de introductie van breedband sneller dan in andere delen van de Unie. Het is dus zaak de concurrentie niet te vervalsen maar op dit terrein juist te versterken.</p>
      <p sl="en">Ten tweede zijn er maar weinig gebieden waarop Europese financiering beter op zijn plaats is dan op dit gebied, mits aan een aantal voorwaarden wordt voldaan: de markt kan bijvoorbeeld niet zelf voor de uitrol van breedband zorgen of het niveau van de geavanceerde technologie moet worden opgekrikt. In het laatste geval gaat het niet alleen om de uitrol als zodanig maar om het verkrijgen van een voorsprong op technologisch gebied.</p>
      <p sl="en">Ik weet zeker dat de EU de leiding kan nemen maar dat betekent ook dat we enkele andere punten moeten belichten. Allereerst zijn er twee voorwaarden voor EU-financiering: er moet sprake zijn van gelijke concurrentievoorwaarden en de middelen dienen zodanig te worden gebruikt dat niet alleen de beschikbaarheid van breedband toeneemt, maar ook de technologie wordt verfijnd. We hebben niet de oude maar de nieuwe technologieën nodig omdat die het beste zijn, vooral voor perifere regio’s, waarbij geldt: hoe geavanceerder de technologieën, des te lager de kosten.</p>
      <p sl="en">Als laatste moeten we ons neutraal opstellen tegenover de verschillende technologieën, exploitanten, aanbieders van inhoud en diensten. Dan kunnen we als Europese Unie de mogelijkheden van deze technologie volledig uitbuiten. Dan kunnen we koploper zijn als het gaat om technologie en om het benutten van mogelijkheden. We kunnen groei combineren met cohesie waardoor Europese burgers sterker komen te staan in de samenleving en in de wereld waarin zij leven.</p>
    </intervention>
    <intervention id="1-073" speaker_id="photo_generic" name="Neelie Kroes" is_mep="True" mode="spoken">
      <p sl="en">lid van de Commissie. – Mijnheer de Voorzitter, allereerst wil ik de geachte afgevaardigde Gunnar Hökmark bedanken voor het geweldige werk dat hij heeft verricht en voor het feit dat hij zo duidelijk heeft uitgelegd waar het hier om gaat. Het is ongelooflijk, maar we hebben er eigenlijk geen enkele notie van hoe de zaken er over tien jaar voor zullen staan. Het Europees Parlement steunt u en uw verslag bevat zeer interessante punten.</p>
      <p sl="en">Tevens wil ik de andere betrokken commissieleden, de heer Harbour, mevrouw Bourzai en de heer Sakalas, bedanken voor hun inbreng. Het is een gezamenlijke inspanning. Niet in de laatste plaats bedank ik allen die actief hebben deelgenomen aan onze conferentie “Overbrugging van de breedbandkloof” in mei in Brussel: de heer Hökmark, mevrouw Bourzai, de heer Harbour, de heer Goepel en de heer Chatzimarkakis.</p>
      <p sl="en">De Commissie heeft als visie dat het de norm moet worden dat Europese burgers op breedband zijn aangesloten en een keur aan diensten tot hun beschikking hebben. Concurrentie is het belangrijkste instrument om investeringen en innovatie te bewerkstelligen. Er is echter een “maar”: we weten dat plattelandsgebieden en achtergestelde gebieden het moeilijk hebben. In deze economische gebieden is ICT geen optie. Voor diversificatie en economische groei op het platteland is het nodig dat innovatieve technologieën worden verspreid en dat regionale autoriteiten een actief ICT-beleid gaan voeren.</p>
      <p sl="en">Daarom heeft de Commissie dit punt opgenomen in het regionale beleid en in landbouw en plattelandsontwikkeling. Volgens onze schatting zal in de nieuwe programmeringsperiode (2007-2013) ongeveer 65 miljard EUR uit het Europees Fonds voor Regionale Ontwikkeling aan plattelandsgebieden worden toegewezen. Verder zal 4,4 procent van de middelen voor het cohesiebeleid, namelijk 14 miljard EUR, worden geïnvesteerd in prioriteiten die rechtstreeks verband houden met de informatiemaatschappij.</p>
      <p sl="en">In Europa erkennen we zowel het primaat van de markt als de beperkingen van die markt bij de bevordering van breedband. Overheden ontplooien diverse initiatieven wanneer de markt het laat afweten. Feit is evenwel dat de kloof tussen stedelijke en landelijke gebieden eerder groter wordt dan kleiner.</p>
      <p sl="en">Laat me u enkele cijfers geven. Voor 30 procent van de plattelandsbevolking is geen breedband beschikbaar, terwijl dit percentage in de EU gemiddeld op 10 procent ligt. Slechts 10 procent van de plattelandsbevolking heeft een breedbandabonnement, vergeleken met 17 procent van de totale EU-bevolking. De meest gangbare snelheid in plattelandsgebieden is minder dan 512 kilobyte per seconde, terwijl het gemiddelde in de EU op één megabyte per seconde ligt. Een beperkte toegang tot breedband vergroot niet alleen de digitale kloof, maar ook de economische en sociale kloof.</p>
      <p sl="en">Lokale en regionale autoriteiten dienen een sleutelrol te spelen in de overbrugging van die kloof. Overheidsbeleid moet echter wel stroken met de regels voor staatssteun. Breedbandmarkten zijn uiterst innovatief en overheden moeten ervoor oppassen deze de wind uit de zeilen te nemen of de concurrentie te vervalsen. Als een overheid echter van mening is dat de diensten op een bepaald moment ontoereikend zijn, kan zij ingrijpen. Op grond van de regels voor overheidssteun heeft de Commissie 26 beschikkingen gegeven waarin zij duidelijk maakt wanneer overheidsbemoeienis in geval van marktfalen uit het oogpunt van het mededingingsbeleid aanvaardbaar is.</p>
      <p sl="en">In het verslag van de heer Hökmark wordt benadrukt dat breedband steeds meer een dienst van algemeen economisch belang wordt. De Commissie ziet zich gesteld voor de vraag of breedband deel moet gaan uitmaken van de universeledienstverplichtingen. Zoals u weet is dat tot op heden niet het geval. We moeten ons bezinnen op wat we bedoelen wanneer we spreken over breedband voor allen.</p>
      <p sl="en">Wellicht moeten we ook opnieuw naar de financiering kijken. We dienen daar gedegen studie van te maken en daarom zal de Commissie begin volgend jaar een groenboek publiceren om onder alle belanghebbenden een brede beleidsdiscussie over dit onderwerp op gang te brengen.</p>
      <p sl="en">Een ander belangrijk aspect van dit beleid is radiospectrum. Draadloze technologieën zijn essentieel voor plattelandsgebieden, maar deze technologieën kunnen alleen worden toegepast als er radiospectrum beschikbaar en toegankelijk is voor spelers op de markt die bereid zijn te investeren. We hebben een flexibeler en zo mogelijk marktgestuurd spectrumbeleid en een beter gecoördineerde aanpak nodig. Dit is de lijn die de Commissie zal volgen bij de komende herziening van de telecommunicatievoorschriften. Die herziening is van fundamenteel belang voor de verdere versterking van de concurrentie.</p>
      <p sl="en">De conclusie is dat de overheid in actie moet komen wanneer de marktwerking het duidelijk laat afweten en dat zij dan de benodigde breedbandvoorzieningen dient te verschaffen. In elk geval zullen wij blijven werken aan de uitwisseling van beste praktijken en erop toezien dat alle regio’s goed meekomen.</p>
    </intervention>
    <intervention id="1-074" speaker_id="28281" name="Aloyzas Sakalas" is_mep="True" mode="spoken">
      <p sl="lt">rapporteur voor advies van de Commissie juridische zaken . – Geachte commissaris, mijnheer Hökmark, ik wil u beiden bedanken voor uw ideeën en voor uw visie op de tenuitvoerlegging van die ideeën. De Commissie juridische zaken begrijpt het belang van breedbandverbindingen voor de economie van de Europese Unie volledig en betwist daarom geen enkel belangrijk economisch aspect ervan.</p>
      <p sl="lt">Er is echter ook de juridische kant. Op dit moment zijn breedbandverbindingen in handen van particulier kapitaal, en particulier kapitaal zal die verbindingen alleen ontwikkelen waar winst kan worden gemaakt. De winst wordt gemaakt in de grotere stedelijke gebieden, de grotere steden, maar niet in dorpen of afgelegen landelijke gebieden. De Commissie juridische zaken is echter van mening dat iedere inwoner van de Europese Unie het recht heeft om breedbandverbindingen te gebruiken, ongeacht of hij of zij in een stad of in een afgelegen landelijk gebied woont, en hij of zij moet de mogelijkheid hebben om dat recht uit te oefenen. Daarom doet de Commissie juridische zaken de Commissie de aanbeveling om overal waar met particuliere middelen geen breedbandverbindingen zijn aangelegd, de Structuurfondsen te gebruiken om deze verbindingen te ontwikkelen.</p>
    </intervention>
    <intervention id="1-075" speaker_id="2278" name="Paul Rübig" is_mep="True" mode="spoken">
      <p sl="de">namens de PPE-DE-Fractie. – Mijnheer de Voorzitter, geachte commissaris, dames en heren, allereerst zou ik commissaris Reding hartelijk willen feliciteren. Precies zoals zij voorspelde, wordt de roaming-verordening nog voor de zomer van kracht. Dat was een grote prestatie van Raad, Parlement en Commissie. We hebben samen een probleem opgelost en mogen er trots op zijn dat de verordening nog tijdens het Duitse voorzitterschap van kracht wordt.</p>
      <p sl="de">Afgelopen vrijdag vertrok ik van een Duitse luchthaven en daarbij kreeg ik een brochure van T-Mobile onder ogen, waarin deze Duitse aanbieder zijn prijzen voor mobile roaming nu al aan het consumentenbeschermingstarief aangepast heeft. Je ziet dat het werkt. We zijn er ook trots op dat voor nieuwe overeenkomsten die de consumenten in Europa nu, met de vakantie voor de boeg, afsluiten natuurlijk al vanaf de eerste dag van inwerkingtreding van de verordening deze Europese maximumtarieven gelden. Het was een hele toer om dat voor elkaar te krijgen, maar het is ons nog voor de zomer gelukt en ik denk dat ook de concurrentie op dit terrein zich uitstekend zal ontwikkelen. Het duurt nog drie maanden en dan krijgen we ook bij breedband transparantie; bij het gebruik van UMTS zal het dus nog enige tijd duren. Ook hier zouden we zo snel mogelijk tot een zogenaamde flatrate of een gestandaardiseerd tarief moeten zien te komen, zodat je binnen Europa en wereldwijd kunt vergelijken wat het kost om van breedband gebruik te maken.</p>
      <p sl="de">In Afrika zijn er al vijftien landen die elkaar geen roaming-kosten in rekening brengen. Ook in Europa zijn er al telecombedrijven die in bepaalde landen geen roaming-tarieven hanteren, terwijl andere in bepaalde gebieden al speciale tarieven voor hun eigen netwerk aanbieden. U ziet het dus, de concurrentie ontwikkelt zich voorspoedig. Wij zouden ons voor kunnen stellen dat er in de toekomst afrekensystemen op basis van verstuurde bits ingevoerd worden en dat we op internationaal vlak naar bilaterale overeenkomsten toewerken die ervoor zorgen dat we tegen fatsoenlijke prijzen van deze breedbandtechnologie gebruik kunnen maken.</p>
    </intervention>
    <intervention id="1-076" speaker_id="1129" name="Catherine Trautmann" is_mep="True" mode="spoken">
      <p sl="fr">namens de PSE-Fractie. – Mijnheer de Voorzitter, mevrouw Kroes, dames en heren, allereerst wil ik de Commissie graag bedanken voor haar inzet om de kloof te dichten die momenteel bestaat in de sector van de breedbandtechnologie, een sector die niet alleen wordt beschouwd als een factor in het versnellen van de economische en sociale integratie, maar ook in het terugdringen van discriminatie.</p>
      <p sl="fr">Het hebben van toegang tot deze technologie tegen een betaalbare prijs op het gehele grondgebied van de Unie lijkt namelijk van essentieel belang: in de eerste plaats om een hoogwaardige dienstverlening te waarborgen; daarnaast om op een milieuvriendelijke manier de concurrentiekracht en de productiviteit van de gehele Unie te bevorderen, want bepaalde fysieke verplaatsingen worden hiermee overbodig; en ten slotte om het pad te effenen voor de ontwikkeling van een kennismaatschappij door iedereen deel te laten uitmaken van de informatie- en communicatiemaatschappij.</p>
      <p sl="fr">Er staan goede punten in het verslag van de heer Hökmark, zoals de nadruk die wordt gelegd op het onderwijs en het werken met computers op scholen. Alles begint immers bij de eerste leerervaringen en met de toegang tot computers op de plaatsen waar het elementair onderwijs wordt gegeven, zonder evenwel de oudere doelgroepen te vergeten, waarbij ik met name denk aan universiteiten, opleidingscentra, enzovoorts. Een andere speerpunt is de ontwikkeling van zorgdiensten via internet, waardoor het volgen van een behandelingsprotocol en het geven van individuele nazorg gemakkelijker wordt. Tot slot vormen ook de inspanningen om overheidsdiensten online toegankelijk te maken een belangrijk element, omdat procedures ermee vergemakkelijkt kunnen worden: het levert tijdwinst op en werkt als bijkomend voordeel drempelverlagend.</p>
      <p sl="fr">Ik wil de rapporteur bedanken voor de aandacht die hij heeft gegeven aan onze opmerkingen waarmee wij bovenal beoogden om concreet tegemoet te komen aan de verwachtingen van onze medeburgers, zodat technologische oplossingen hun dagelijks leven verbeteren. We hebben het onderwerp breedband benaderd in het licht van de doelstellingen van de Unie en in overeenstemming met het mandaat dat ons Parlement ons geeft, om ervoor te zorgen dat iedereen er toegang toe heeft en om er zo een middel tot economische, sociale en natuurlijk ook territoriale integratie van te maken.</p>
      <p sl="fr">Ik betreur evenwel dat er niet meer nadruk is gelegd op de ontwikkeling van de regio’s en dat er niet meer gestreefd is naar toegang voor de doelgroepen met de meeste moeilijkheden, met name ouderen en gehandicapten. We moeten alles in het werk stellen om de toegang tot de digitale cultuur te verbeteren en om inhouden te bieden die beantwoorden aan de behoeften en verwachtingen van alle doelgroepen. Ongeacht de snelheid van de technologie, het is altijd de manier waarop deze gebruikt wordt waardoor de dienstverlening kan worden geoptimaliseerd.</p>
      <p sl="fr">Dat breedband voor iedereen toegankelijk wordt is dus een goede zaak. Maar er zijn ook openbare gelegenheden nodig waar, zo mogelijk kosteloos, toegang tot breedband beschikbaar is, opdat de mensen zich met deze technologieën vertrouwd kunnen maken. Informatie- en communicatietechnologieën zijn namelijk bijzondere goederen, die vanwege hun onmiskenbare sociale en culturele rol als hulpbronnen kunnen worden beschouwd. We hebben zojuist mevrouw Kroes horen zeggen dat ze kunnen worden opgevat als een dienst van algemeen belang. Wat mij bijblijft is niet alleen het idee, maar ook het perspectief dat zij ons voorhoudt: de invoering van breedband hangt af van de politieke wil daartoe en is niet alleen een kwestie van ontwikkeling van de concurrentie.</p>
    </intervention>
    <intervention id="1-077" speaker_id="28243" name="Jorgo Chatzimarkakis" is_mep="True" mode="spoken">
      <p sl="de">namens de ALDE-Fractie. – Mijnheer de Voorzitter, mevrouw de commissaris, allereerst zou ik collega Hökmark willen bedanken voor de uitstekende samenwerking. We hebben samen heel wat compromissen uitgewerkt.</p>
      <p sl="de">In zijn verslag gaat de heer Hökmark in op alle technische terreinen waar het thema breedband betrekking op heeft. Aan alle aspecten is meer dan recht gedaan. Bijzondere aandacht is natuurlijk nodig voor de ontwikkeling in de landelijke gebieden. Daar constateren wij een grote kloof. Je kunt eigenlijk wel van een ‘breedband-paradox’ spreken, wanneer de verspreiding in de stedelijke gebieden, waar breedband eigenlijk niet nodig is, groot is, maar op het platteland niet. Daarom moeten we manieren zien te vinden om juist daar breedband te realiseren.</p>
      <p sl="de">We hebben het ook over het zogenaamde digitaliseringsdividend gehad. Dat zorgt ervoor dat er op de Europese frequentiekaart frequenties vrijkomen die voor mobiel breedband gebruikt kunnen worden.</p>
      <p sl="de">Toch mogen we daarbij de belangrijkste vraag niet uit het oog verliezen: wie moet deze infrastructuur aanleggen? Hoe gaan we om met private investeerders die rendement van hun geld verwachten? Als liberaal zou ik alles natuurlijk graag aan de markt overlaten – en ik weet dat er in de borst van de heer Hökmark ook een liberaal hart klopt –, maar tegelijk moeten we toegeven dat die op het spoor en ook in het onderwijs niet tot stand komt, zodat ook de liberalen de noodzaak inzien om andere wegen te zoeken waarlangs deze investeringen tot stand kunnen komen.</p>
      <p sl="de">Er is sprake van een bonus. Ik ben blij dat het verslag daar een opening voor biedt en de mogelijkheid openlaat dat een bonus de breedbandkloof, vooral die op het platteland, zou kunnen dichten.</p>
      <p sl="de">Ik had commissaris Kroes, die nu immers verantwoordelijk is voor het concurrentiebeleid, graag toegeroepen dat we niet altijd even recht in de leer kunnen zijn. Soms dwingen snelle ontwikkelingen op wereldschaal ons ertoe te stoppen met navelstaren en onze concurrentieregels aan de omstandigheden op de wereldmarkt aan te passen. Hier ligt een klein terrein waarop we dat kunnen doen. Vandaar dat ik vooral blij ben met het feit dat het stimuleringsbeleid aangepast wordt en dat we middelen uit het Europees Fonds voor Regionale Ontwikkeling en het Landbouwfonds kunnen gebruiken om deze infrastructuur aan te leggen. Maar van nog groter belang voor het concurrentiebeleid is dat we technologieneutraal zijn. Op dat punt is de commissaris op de goede weg, waarmee ik ook mevrouw Reding gelukwens.</p>
      <p sl="de">Op één aspect zou ik nog in willen gaan: we kunnen Europa alleen een wijdvertakte breedbandinfrastructuur geven als we ons een doel van het kaliber “man on the moon ” weten te stellen. In mijn ogen zou zo’n doel erin kunnen bestaan dat we bij de Europese verkiezingen zoveel mogelijk mensen in staat stellen om elektronisch te stemmen. Dat zou de lidstaten onder druk zetten om 25 procent of misschien nog meer van hun bevolking de beschikking te geven over dit prachtige instrument, dat Europa vooruit helpt. Elektronisch stemmen voor de Europese verkiezingen van 2009, dat lijkt mij nou een echt nieuwe uitdaging!</p>
      <p sl="de">Nogmaals mijn dank voor de goede samenwerking.</p>
    </intervention>
    <intervention id="1-078" speaker_id="28345" name="David Hammerstein" is_mep="True" mode="spoken">
      <p sl="es">namens de Verts/ALE-Fractie. – Mijnheer de Voorzitter, dank aan de heer Hökmark voor dit uitstekende verslag. We steunen openlijk het initiatief van de Commissie waarin zij er bij alle lidstaten op aandringt om de onevenwichtigheden in het breedbandnetwerk aan te pakken, omdat breedbandverbindingen een algemene en universele dienst zouden moeten zijn en dit de enige manier is om de digitale kloof te dichten, niet alleen tussen steden en landelijke gebieden, maar ook tussen de bepaalde stadswijken en wijken die een achterstand hebben.</p>
      <p sl="es">Om dit doel te verwezenlijken moeten er verschillende aspecten worden opgehelderd. De eerste daarvan is de technologie die daarvoor gebruikt moet worden, omdat we allemaal het recht hebben om dezelfde soort verbinding te gebruiken, te weten een interoperabele verbinding. Daarom beklemtonen we dat we, om technologische neutraliteit te bereiken, vrije standaarden en de uitbreiding en aansluiting van breedband nodig hebben.</p>
      <p sl="es">Om deze reden ben ik van mening dat de Commissie in haar initiatief draadloze mobiele breedbanddiensten in overweging moet nemen als oplossing voor regio’s die moeilijk toegankelijk zijn. Er zijn juridische en technische problemen die deze draadloze toegang in de weg staan, en er zijn rechtbanken die hebben gezegd dat dit niet mogelijk is.</p>
      <p sl="es">Ook zou ik graag een antwoord van de Commissie krijgen op de vragen met betrekking tot de mededinging en de interne markt.</p>
      <p sl="es">Iets anders wat ik ook graag zou willen weten is of het feit dat de verspreiding van breedband op een bepaalde wijze plaatsvindt, niet zal leiden tot technologische afhankelijkheid van bepaalde bedrijven. Wat we willen zeggen is dat we niet technologisch afhankelijk mogen worden van een paar bedrijven, en daarom moeten regio’s technisch worden geschoold om het gebruik van vrije standaarden in al die regio’s te bevorderen.</p>
      <p sl="es">We moeten het feit verwelkomen dat de heer Hökmark in zijn verslag een voorstel voor de financiering heeft opgenomen dat volledig, schoon en neutraal is als het gaat om mededinging. Maar ik zou graag willen weten welke mechanismen er moeten worden gebruikt om die neutraliteit te bereiken en hoe we innovatie kunnen belonen om ons uiteindelijke doel te verwezenlijken, de verspreiding van breedband aan alle gebruikers van Europa.</p>
    </intervention>
    <intervention id="1-079" speaker_id="28974" name="Umberto Guidoni" is_mep="True" mode="spoken">
      <p sl="it">namens de GUE/NGL-Fractie . – Mijnheer de Voorzitter, geachte collega’s, breedband biedt ongeziene kansen voor informatie, communicatie, participatie, onderwijs en beroep.</p>
      <p sl="it">Om die kansen tot werkelijkheid te maken moet breedband voor iedereen toegankelijk zijn. Universele toegang is namelijk een essentiële voorwaarde voor sociale ontwikkeling, betere openbare diensten en voor een op kennis gebaseerde economische groei. Teneinde breedband algemeen toegankelijk te maken dient de Europese Unie te garanderen dat alle burgers die mogelijkheid hebben, waardoor de voordelen van deze technologie zich als een fijnmazig net over heel Europa verspreiden, met name in de ontwikkelde regio’s. Het gaat er met andere woorden om de digitale kloof te dichten. Dat kan de markt niet alleen en derhalve is het belangrijk dat de lidstaten, en met name de regio’s en de gemeenten, prikkels invoeren ter stimulering van de ontwikkeling van breedband in de benadeelde regio’s.</p>
      <p sl="it">Daarom is het van belang dat breedband, het voor draadloze verbindingen en mobiele satellietcommunicatie beschikbare spectrum, via vrije, transparante en open aanbestedingen beschikbaar wordt gemaakt. De overheidsinstanties dienen daarbij wel de mogelijkheid in te ruimen dat een gedeelte van het spectrum kan worden gebruikt voor experimenten met nieuwe technologieën en organisatievormen. Slechts als we erin slagen het spectrum tot een goed te maken waarover iedereen kan beschikken, investeren we in de toekomst van een betere samenleving.</p>
    </intervention>
    <intervention id="1-080" speaker_id="2097" name="Giles Chichester" is_mep="True" mode="spoken">
      <p sl="en">Mijnheer de Voorzitter, ik ben diep onder de indruk van het feit dat de commissarissen voor concurrentie en informatietechnologie de taken vanavond hebben verdeeld.</p>
      <p sl="en">Laten we in onze verwoede pogingen om iedereen via een breedbandverbinding toegang tot het internet te verlenen, niet vergeten welke invloed deze technologie op ouderen en minder mobiele mensen heeft. Internettoegang kan grote voordelen bieden, maar ook een groot probleem vormen. We dienen te beseffen dat sommige mensen geen gebruik kunnen of willen maken van het internet.</p>
      <p sl="en">Volgens mij gaat het bij de totstandbrenging van onze dynamische kenniseconomie niet zozeer om de toegang tot kennis als wel om wat we met die kennis doen. Ik vraag me af of onze burgers niet het risico lopen in computerverslaafden te veranderen die een virtuele werkelijkheid opgedrongen krijgen, waardoor het echte leven in het gedrang komt.</p>
      <p sl="en">Onlangs werd in de pers gemeld dat het winkelen via internet in de Verenigde Staten behoorlijk is teruggelopen, omdat mensen verrassend genoeg nog steeds een winkel willen binnenstappen en het gewenste product zelf willen zien en aanraken. Virtueel artikelen bekijken vinden ze niet voldoende.</p>
      <p sl="en">Verder neem ik aan dat wij het gebruik van breedband allemaal een goede zaak vinden – we zijn er allemaal voor – maar ik vraag mij af of we echt 62 paragrafen nodig hebben om dat duidelijk te maken.</p>
      <p sl="en">Tot slot nog even dit: toen ik zojuist naar mijn geachte collega, de heer Rübig, luisterde, dacht ik dat ik in een tijdmachine was gestapt omdat hij het over een heel andere kwestie had. Op een gegeven moment besefte ik echter dat hij de term “roaming” wat al te letterlijk had opgevat en van ons onderwerp was afgedwaald.</p>
    </intervention>
    <intervention id="1-081" speaker_id="2301" name="Reino Paasilinna" is_mep="True" mode="spoken">
      <p sl="fi">Mijnheer de Voorzitter, dames en heren, mijn complimenten aan de rapporteur, de heer Hökmark: wij zijn het natuurlijk unaniem eens over dit onderwerp. Een samenleving die groei en werkgelegenheid bevordert, is alleen mogelijk wanneer zij in staat is breedband grondig te benutten en te ontwikkelen. Dit is bijvoorbeeld gunstig voor het MKB, onderwijsinstellingen, de publieke gezondheidszorg enzovoort. Anderzijds is de revolutie in de amusementsindustrie al in volle gang en hierin verandert de technologie sneller dan de wetgeving. Een op kennis gebaseerde economie zal echter niet succesvol zijn wanneer zij achter de feiten aan loopt. Breedband is een voorwaarde voor een gelijkwaardiger informatiemaatschappij. Daarom moet het basisgebruik ervan gratis zijn, zoals bij maatschappelijke diensten wanneer je bijvoorbeeld je eigen patiëntenregister bekijkt. En hoewel zoekmachines efficiënt zijn, moeten wij toch nog veel doen om diensten te verbeteren.</p>
      <p sl="fi">Informatie- en communicatietechnologie is de snelst groeiende industrietak in de Europese Unie. Toch investeren veel lidstaten hier niet in en laten ze de rest van de wereld ons inhalen. Wij moeten ons afvragen in welk decennium of misschien in welke eeuw men op sommige plaatsen leeft. De noordse landen zijn bijvoorbeeld een uitzondering.</p>
      <p sl="fi">Ons uitgangspunt moet zijn dat alle nieuwe gebouwen van breedband worden voorzien. Bovendien moeten de lidstaten hun burgers informatie geven over de mogelijkheden die breedband biedt. Wij moeten ook inzien dat er een nieuwe, grote taak voor ons ligt. Wij moeten een nieuwe democratie voor het informatietijdperk creëren. Die verschilt van de huidige doordat hierin bijvoorbeeld de kiezer voortdurend aanwezig is. Deze democratie zal hopelijk veeleisender zijn en meer resultaat boeken.</p>
    </intervention>
    <intervention id="1-082" speaker_id="28116" name="Marian Harkin" is_mep="True" mode="spoken">
      <p sl="en">Mijnheer de Voorzitter, allereerst wil ik de rapporteur feliciteren met het zeer complete verslag dat hij heeft opgesteld.</p>
      <p sl="en">Net als de rapporteur vind ik het niet de taak van de Unie om de uitrol van breedband te financieren. Dat is inderdaad de taak van de markt. Ik ben het echter ook met commissaris Kroes eens dat de Commissie in bepaalde gevallen overheidssteun kan toestaan, als duidelijk is dat de marktkrachten de kloof op het gebied van snelle internetverbindingen niet kunnen of zullen overbruggen. ‘Witte gebieden’, dat wil zeggen landelijke, dunbevolkte gebieden die voor breedbandaanbieders onaantrekkelijk zijn, moeten deel krijgen aan de interconnectie waar we het vandaag allemaal over hebben.</p>
      <p sl="en">Ierland, waarvan een derde van de bevolking op het platteland woont, heeft relatief weinig breedbandaansluitingen. Deze kwestie moet met spoed worden aangepakt en wellicht behoort overheidssteun tot de te treffen maatregelen.</p>
      <p sl="en">Plattelandsgebieden in de gehele EU moeten deel krijgen aan de breedbandrevolutie, anders zullen gebieden die nu al achterlopen, nog meer op achterstand gezet worden en kunnen we geen evenwichtige ontwikkeling van de regio’s bewerkstelligen. Het is zoals de rapporteur zelf heeft gezegd: we hebben groei nodig in combinatie met cohesie.</p>
    </intervention>
    <intervention id="1-083" speaker_id="28180" name="Ján Hudacký" is_mep="True" mode="spoken">
      <p sl="sk">In de eerste plaats wil ik de rapporteur, de heer Hökmark, bedanken en feliciteren met een zeer goed en evenwichtig verslag. Ik zal niet te veel ingaan op het verslag en benadrukken hoe belangrijk de verdere uitbreiding van breedbandverbindingen is voor de economische ontwikkeling van de Europese Unie en haar lidstaten. Ik wil vooral wijzen op een probleem, dat betrekking heeft op de toegang tot deze netwerken in rurale, afgelegen of dunbevolkte gebieden.</p>
      <p sl="sk">Dit probleem speelt in de meeste nieuwe lidstaten. Met name onderontwikkelde regio’s moeten veel meer aandacht van de Europese Unie en vooral van de nationale regeringen krijgen dan tot nu toe het geval is. De uitdaging is om breedbandaanbieders te stimuleren en te motiveren om meer te investeren in deze regio’s. Naar mijn mening moeten nationale, regionale en lokale autoriteiten nieuwe, systematische prikkels invoeren, waaronder belastingmaatregelen of een gemakkelijkere toegang tot publieke middelen door middel van publiekprivate projecten, die voornamelijk gericht moeten zijn op het aanleggen van de technische infrastructuur voor breedbandnetwerken in die gebieden.</p>
      <p sl="sk">De publieke middelen die in zulke projecten worden geïnvesteerd zullen heel snel worden terugverdiend, omdat de economische activiteit wordt bevorderd door de kenniseconomie en overheidsdiensten op een meer efficiënte manier kunnen worden aangeboden, bijvoorbeeld door e-overheidsdiensten, e-gezondheid, e-leren of e-aanbestedingen. Aan de andere kant wil ik de Europese Commissie oproepen om deze aspecten serieus in aanmerking te nemen bij het formuleren van een Europees beleid inzake breedbandaansluitingen en het ontwerpen van een regelgevend kader.</p>
      <p sl="sk">Paradoxaal genoeg kan een te strenge regulatie op een gebied dat zo belangrijk is voor het verhogen van het economisch concurrentievermogen van de EU tot vertraging van de economische ontwikkeling leiden, evenals tot ongelijkheid tussen regio’s. Ikzelf denk dat in deze fase van de ontwikkeling van breedbandverbindingen de functionele loskoppeling mogelijk negatieve effecten kan hebben omdat dit de particuliere investeringen in minder ontwikkelde regio’s kan afremmen.</p>
    </intervention>
    <intervention id="1-084" speaker_id="1898" name="Erika Mann" is_mep="True" mode="spoken">
      <p sl="de">Mijnheer de Voorzitter, mijnheer de rapporteur, mevrouw de commissaris, geachte collega’s, staat u mij toe een paar onderwerpen aan te snijden. Ik was gefascineerd door het commentaar van commissaris Kroes. Ik weet zeker dat alles wat zij zei met u is doorgesproken.</p>
      <p sl="de">Ik zou daarom een aantal wedervragen willen stellen: de commissaris verwees naar de kennelijke mogelijkheid om voor bepaalde aspecten van breedband middelen uit het Europees Fonds voor Regionale Ontwikkeling te gebruiken. Ik zou van u graag weten hoe u zich dat voorstelt: komt daar een mededeling over? Aan welke criteria moet deze financiering voldoen? Hoe moet die aangevraagd worden? Volgens welke procedure? Gaat dat onder de geldende definitie van klassieke overheidssteun vallen, of bent u van plan daarvoor met een speciale mededeling te komen? En zo ja, welke procedure zal dan worden gevolgd om het eens te worden over die mededeling? Hoe zou u willen controleren of deze bedrijven bij de aanleg van breedband ook daadwerkelijk volgens de concurrentievoorschriften te werk gaan en zich niet in de handen wrijven over zo’n prima idee en simpelweg een kostenraming maken, waarbij voor alle regio’s die als economisch ‘zwak’ te boek staan deze overheidssteun al ingecalculeerd wordt? Mevrouw de commissaris, ik zou u dankbaar zijn, als u daar nog opheldering over geeft.</p>
      <p sl="de">Uw collega heeft op een tweede aspect gewezen. Ze zei dat u met de gedachte speelt om een groenboek op te stellen over de rol van overheidsinstellingen op dit terrein en overweegt breedband hierin mee te nemen. Ik zit dan weer met dezelfde vragen: wanneer denkt u het groenboek te presenteren en hoe ziet de overlegprocedure daarvoor eruit? Wanneer treedt u met die overlegprocedure in de openbaarheid?</p>
      <p sl="de">Tot slot zou ik u willen vragen of er nu al geld uit de structuur- en regiofondsen in de breedbandontwikkeling vloeit en of u daar dan een overzicht van kunt geven. Voor zover ik weet, gebeurt dit nu al. Ik hoef daar niet gelijk antwoord op, maar zou u erkentelijk zijn als u mij schriftelijk opheldering zou kunnen geven.</p>
    </intervention>
    <intervention id="1-085" speaker_id="28573" name="Nikolaos Vakalis" is_mep="True" mode="spoken">
      <p sl="el">Mijnheer de Voorzitter, mijnheer de commissaris, geachte collega’s, ten eerste wil ik de heer Hökmark van harte gelukwensen met de uitstekende manier waarop hij dit onderwerp heeft aangepakt, en ten tweede wil ook ik onderstrepen dat het gebrek aan toegang tot breedbandverbindingen een aspect is van een meer algemeen probleem, dat normaliter digitale kloof wordt genoemd.</p>
      <p sl="el">Daarbij gaat het vooral om een digitale kloof tussen generaties, ondernemingen en gebieden. Het probleem is met name dringend in verafgelegen en slecht toegankelijke gebieden, zoals eilanden en berggebieden, evenals op het platteland, waar de vraag uitermate gering is en er dus ook geen belangstelling vanuit de commerciële sector is.</p>
      <p sl="el">Concurrentie alleen kan het probleem niet oplossen. Er moeten gerichte maatregelen worden genomen om de digitale kloof meer in het algemeen te overbruggen.</p>
      <p sl="el">Ik zal u enkele van de maatregelen noemen die mijns inziens belangrijk zijn. De lidstaten moeten het onderwijs in informatietechnologie gedurende heel de leerplicht intensiveren en de ontwikkeling van inhoud in hun eigen taal bevorderen. Daardoor zal breedband grotere groepen van de burgers kunnen bereiken. Verder zal het volgens mij bevorderlijk zijn om de economisch zwakkere groepen in de maatschappij subsidies te geven voor het kopen van breedbandaansluitingen en de benodigde uitrusting. De burgers moeten leren omgaan met de belangrijkste praktische toepassingen van breedband, zoals telewerken, nieuwe telemedische diensten op het gebied van diagnosestelling en ziekenverzorging, modern onderwijs en moderne overheidsdiensten.</p>
      <p sl="el">Dit alles is natuurlijk ook enorm belangrijk voor de versterking van het Europees concurrentievermogen, dankzij de nieuwe kansen die baanbrekende kleine en middelgrote ondernemingen geboden worden en de verhoging van de productiviteit in het algemeen.</p>
      <p sl="el">Tot slot ben ik van mening dat in de gebieden waar deze diensten onvoldoende zijn ontwikkeld, de overheidsfinanciering en de publiek-private partnerschappen moeten worden versterkt.</p>
    </intervention>
    <intervention id="1-086" speaker_id="28349" name="Teresa Riera Madurell" is_mep="True" mode="spoken">
      <p sl="es">Mijnheer de Voorzitter, mijn felicitaties aan de heer Hökmark voor zijn verslag. Dames en heren, het is een feit dat breedband niet in alle lidstaten of in alle regio’s in gelijke mate is ontwikkeld. Ik wil in het bijzonder de insulaire regio’s noemen.</p>
      <p sl="es">De hoge kosten die zijn verbonden aan breedbandnetwerken en -diensten en het lagere rendement dat kan worden behaald op investeringen in geïsoleerde en dunbevolkte regio’s mag nooit een reden zijn om een beperking van de toegang toe te staan. Een eventueel gebrek aan vertrouwen bij de aanbieders als gevolg van beperkte commerciële vooruitzichten moet worden gecompenseerd met strategieën die zijn gebaseerd op een grotere technologische ontwikkeling en op meer innovatie, om aanbieders betere kansen te bieden om zich op de markt te begeven.</p>
      <p sl="es">Ter afsluiting wil ik ook wijzen op het feit dat infrastructuur en ICT-diensten ook een rol als publieke dienst spelen; het is aan de overheid om te waarborgen dat alle burgers toegang hebben tot ICT, zodat de hele bevolking daarvan kan profiteren, zonder uitzonderingen.</p>
    </intervention>
    <intervention id="1-087" speaker_id="28291" name="Romana Jordan Cizelj" is_mep="True" mode="spoken">
      <p sl="sl">Een tijdig reactievermogen vormt een belangrijk onderdeel van onze snel ontwikkelende maatschappij. Daartoe is een snelle toegang tot informatie onontbeerlijk, evenals de overdracht en uitwisseling ervan. Vanuit die optiek ben ik tevreden met de resolutie waarover we vandaag debatteren en die het Europees Parlement morgen zal aannemen.</p>
      <p sl="sl">In de Europese Unie is de wens om de meest concurrerende kenniseconomie ter wereld te worden tot hoofddoelstelling van de Lissabon-strategie gemaakt. We stellen echter vast dat we de vastgelegde doelstellingen niet volledig waarmaken. Ook dit document, dat de Europese Commissie heeft voorbereid en dat onlosmakelijk verbonden is met de Lissabon-strategie, beschouw ik als de vaststelling van een probleem, en tegelijkertijd als de aanzet om op dit gebied een stap vooruit te zetten.</p>
      <p sl="sl">In de eerste plaats moeten we de evenwichtige ontwikkeling van een gepaste infrastructuur bevorderen, zodat elke inwoner van de Europese Unie, ongeacht zijn geografische of sociale positie, toegang krijgt tot breedbandverbindingen van goede kwaliteit. Die moeten optimaal functioneren zodat de gebruiker een keuze kan maken uit een hele waaier van aangeboden diensten. Daarmee wil ik vooral wijzen op het verhogen van de drempelwaarden bij het definiëren van breedband. We moeten namelijk de mogelijkheden benutten op het vlak van gegevensoverdracht, werk op afstand, digitale alfabetisering, gebruik bij opleidingsprocessen enzovoort. Breedbanddiensten bieden bijgevolg niet enkel gelegenheid voor vermaak, maar ook voor het creëren van nieuwe arbeidsplaatsen.</p>
      <p sl="sl">Zowel op Europees als op nationaal niveau moeten maatregelen worden getroffen, die investeringen op dat vlak aanmoedigen volgens het beginsel van publiek-private partnerschappen en met inachtneming van het principe van gelijke toegang voor aanbieders en gebruikers van de diensten. Tegelijkertijd dient met die maatregelen de transparantie van de markt te worden verzekerd, evenals gelijke rechten voor alle deelnemers en een gepaste consumentenbescherming.</p>
      <p sl="sl">Tot slot wil ik de rapporteur bedanken voor de samenwerking en het uitstekende verslag. Als leden van het Parlement bewijzen we met deze resolutie dat we de strategische doelstellingen van de Europese Unie willen realiseren, en dat we willen bijdragen tot haar geloofwaardigheid en tot het bij elkaar brengen van al haar burgers.</p>
    </intervention>
    <intervention id="1-088" speaker_id="33977" name="Gabriela Creţu" is_mep="True" mode="spoken">
      <p sl="nl">Prin susţinerea dezvoltării internetului de bandă largă dovedim coerenţă între declaraţiile de bune intenţii din Strategia Lisabona despre o economie a cunoaşterii şi măsurile concrete. Acceptăm cu toţii că aceste servicii pot întări coeziunea teritorială şi socială prin facilitarea furnizării şi dezvoltării unei largi categorii de alte servicii. Se pot reduce decalajele informaţionale dintre zonele rurale şi urbane, ca şi cele privind accesul la informaţii existent încă, între cetăţenii marilor oraşe, oriunde în Europa. Se pot crea oportunităţi de muncă pentru persoanele cu dizabilităţi ca şi pentru mulţi dintre cei care trebuie să facă activitatea economică compatibilă cu viaţa de familie, prin promovarea muncii la distanţă şi a unei flexibilizări avantajoase şi pentru angajat. Dat fiind rolul economic, social şi cultural pe care-l are, este important să susţinem politici care să nu excludă niciunul dintre factorii care pot contribui la dezvoltarea internetului de bandă largă: autorităţi locale, guverne, fonduri structurale, întreprinzători privaţi, precum şi niciuna dintre tehnologii. Într-o economie a cunoaşterii, accesul la informaţie trebuie să fie un drept universal, iar alfabetizarea informatică prin şcoli şi alte acţiuni la nivelul comunităţilor trebuie să ocupe acelaşi loc pe care l-a avut în dezvoltarea umană şi economică prima alfabetizare, cu mai bine de un secol în urmă. Cunoaşterea este un lucru care se împarte fără să se dividă.</p>
      <p sl="nl">O piaţă liberă a cunoaşterii, posibilă prin serviciile libere de internet, este necesară pentru comunităţile ştiinţifice pentru a deschide posibilităţi de dezvoltare pe care astăzi nu le bănuim, dar pentru care putem crea condiţii.</p>
    </intervention>
    <intervention id="1-089" speaker_id="28323" name="Oldřich Vlasák" is_mep="True" mode="spoken">
      <p sl="cs">Meneer de Voorzitter, mevrouw de commissaris, dames en heren, hoogkwalitatief breedband internet is een van die zaken waarmee de Europese Unie zich dient bezig te houden en die ze dient te ondersteunen. Zonder snelle en permanente internetverbindingen zal het ons zeker niet lukken om een concurrentiekrachtige en dynamische Europese kenniseconomie op te bouwen. Wat ons betreft moet daarom het groene licht worden gegeven aan de ondersteuning van gratis internettoegang door het creëren van gratis netwerken die vanuit de structuurfondsen en andere openbare fondsen gesubsidieerd worden.</p>
      <p sl="cs">Wij zijn echter ook van mening dat gemeenten en steden het dichtst bij de burger staan. De plaatselijke overheden van gemeenten en steden hebben het meeste inzicht in de lokale behoeften en kiezen de best mogelijke steunmaatregelen voor aansluiting op breedbandinternet op lokaal niveau. In de praktijk is het echter zo dat lokale overheden vaak stuiten op het conflict tussen enerzijds de regels met betrekking tot overheidssteun en anderzijds de doeltreffende ondersteuning van vrije internettoegang door het ontwikkelen van gratis toegankelijke netwerken die uit structuur- en andere fondsen worden gefinancierd. Als een stad bijvoorbeeld besluit om in het kader van de algemene dienstverlening aan de burger een gratis toegankelijk wifi-netwerk te medefinancieren, dan wordt die stad onmiddellijk door commerciële internetproviders aangevallen met het verwijt dat er sprake is van oneerlijke concurrentie.</p>
      <p sl="cs">Daarom is het nodig dat de Europese Commissie een gedetailleerde analyse maakt van de regels voor het aanwenden van de structuurfondsen en de fondsen voor plattelandsontwikkeling ten behoeve van het ontwikkelen van breedbanddiensten. Vervolgens dient zij gedetailleerde aanwijzingen te geven hoe om te gaan met situaties waarin breedbanddiensten wordt ontwikkeld met behulp van structuur- en andere openbare fondsen in gebieden waar deze diensten reeds gedeeltelijk aanwezig zijn.</p>
    </intervention>
    <intervention id="1-090" speaker_id="4538" name="Malcolm Harbour" is_mep="True" mode="spoken">
      <p sl="en">rapporteur voor advies van de Commissie interne markt en consumentenbescherming. – Mijnheer de Voorzitter, ik wil mij bij de rapporteur en de commissaris verontschuldigen omdat ik te laat was om mijn toespraak op het geplande moment te houden. Ik was namelijk aanwezig bij de luchtshow van Parijs, een andere vorm van Europese technologie, en ben zo snel mogelijk hiernaartoe gekomen.</p>
      <p sl="en">Namens de Commissie interne markt en consumentenbescherming wil ik de rapporteur bedanken voor het feit dat hij bijna alle onderdelen van ons advies, inclusief enkele van onze suggesties, in zijn verslag heeft opgenomen. Zijn verslag verdient lof, omdat het onderwerp daarin vanuit een zeer breed perspectief wordt behandeld.</p>
      <p sl="en">In het verslag wordt terecht de nadruk gelegd op het feit dat het aanbieden van breedband een uiterst dynamische markt vormt die zich voortdurend ontwikkelt. In het debat is al veel gezegd over het belang van de verspreiding van breedband, vooral in plattelandsgebieden, waar het moeilijker is om diensten te verlenen. Dankzij de nieuwe draadloze en satelliettechnologieën gaan deze markten echter open tegen veel lagere kosten dan ooit tevoren, wat een belangrijk punt is.</p>
      <p sl="en">Ik wil collega’s die lokale autoriteiten of de nationale overheid oproepen financiële steun te verlenen voor infrastructuur, tot voorzichtigheid manen. Het probleem bij investeringen in infrastructuur is namelijk dat deze infrastructuur snel verouderd raakt en dat staatsbedrijven niet bekend staan om hun blijvende investeringen en hun consistente beleid. Wij willen de particuliere aanbieders van concurrerende technologieën niet buitensluiten. Wanneer de markt tekortschiet, is het veel beter dat de autoriteiten als een vooruitstrevende klant handelen en de vraag bundelen, bijvoorbeeld van hun onderwijsinstellingen en sociale diensten, en deze contracten aan particuliere aanbieders geven, zodat de concurrentie blijft bestaan. Zo staat het in ons advies.</p>
      <p sl="en">Ik weet dat de commissaris een groot voorstander is van deze wijze van aanbieden van breedband. Wij steunen haar volledig in haar wens om concurrentie de belangrijkste rol te laten blijven spelen in de verlening van breedbanddiensten.</p>
      <p sl="en">Ter afsluiting wil ik terugkomen op een opmerking die mijn vriendin Erika Mann eerder heeft gemaakt: wij zijn de belangrijkste commissie als het gaat om de universele dienst en gebruikersrechten en wij hebben reeds eerder over de betreffende richtlijn gesproken. Daarom wachten wij met grote belangstelling op het groenboek van de Commissie over dit onderwerp. In ons advies en het verslag-Hökmark noemen we enkele beleidsmogelijkheden die de commissaris volgens ons moet onderzoeken. Het is duidelijk dat de kwestie van de universele dienstverlening moet worden bestudeerd, maar we dienen zeer terughoudend te zijn in het hanteren van een nieuwe strakke formule gezien de dynamiek van de markt en het feit dat de vraag naar breedband zal blijven groeien.</p>
    </intervention>
    <intervention id="1-091" speaker_id="photo_generic" name="Viviane Reding" is_mep="True" mode="spoken">
      <p sl="fr">lid van de Commissie . Mijnheer de Voorzitter, om te beginnen zou ik de rapporteur en de afgevaardigden willen bedanken voor deze zeer belangrijke missie. Het gaat hier namelijk om een beleid voor de burgers, want we kunnen het niet aan de economie en de markt overlaten om breedband bij de burgers in de regio’s te krijgen. We weten allemaal dat breedband sterk bevorderlijk is voor de ontwikkeling en voor het terugdringen van ongelijkheid voor zover mensen er toegang toe hebben. Dit toegangsprobleem verdient dan ook absoluut onze aandacht.</p>
      <p sl="fr">Ik zeg "onze aandacht" omdat het duidelijk is dat we dit dossier niet uitsluitend op het bord van de commissaris die het in haar portefeuille heeft, kunnen leggen. Daarom hebben we binnen de Commissie onze krachten gebundeld. Zo is ook mevrouw Kroes met dit dossier aan het werk gegaan – ik neem de gelegenheid te baat om haar te bedanken –, want staatssteun is ontegenzeglijk een wezenlijk aspect van dit dossier, maar ook de commissarissen die belast zijn met de plattelandsontwikkeling, met regionale ontwikkeling en met het consumentenbeleid werken eraan. Er heeft binnen de Commissie dus een heuse bundeling van verantwoordelijkheden plaatsgevonden om de problemen op te lossen. Ik denk dat mevrouw Kroes u al verteld heeft dat zij besluiten heeft genomen om te zorgen dat er duidelijke en nauw omschreven voorwaarden zijn voor het verlenen van staatssteun op het moment dat de problemen door de markt alleen niet opgelost kunnen worden.</p>
      <p sl="fr">Wat betreft de universele dienstverlening zal een brede discussie ons zeer van pas komen. Is het echt nodig om de universele dienstverlening, waar breedband op dit moment niet onder valt, uit te breiden, of is het onnodig? Ik heb tijdens het debat van vanavond al uiteenlopende standpunten gehoord en daar moeten wij meer helderheid over krijgen. Daarom zullen we met het groenboek dat ik voornemens ben begin 2008 te presenteren, een uitgebreid debat aanzwengelen dat ons zal helpen te bepalen welke wetgeving we in de toekomst wel en niet moeten doorvoeren.</p>
      <p sl="en">Wat betreft specifieke onderdelen zal de Commissie niet alleen toespraken houden of conferenties organiseren, zoals de conferentie over de overbrugging van de digitale kloof in plattelandsgebieden van enkele weken geleden, maar ook specifieke maatregelen treffen. Zo zullen we voor het eind van dit jaar een website opzetten, die zal fungeren als een centraal informatieplatform, waarop aanbestedingen kunnen worden bekendgemaakt en dat als centrale ingang voor de uitwisseling van beste praktijken zal dienen. Wij hopen dat deze website een virtuele ontmoetingsplaats wordt voor leveranciers en lokale overheden.</p>
      <p sl="en">De tweede maatregel betreft de nieuwe programmeringsperiode van de structuurfondsen en omvat het initiatief “Regio’s voor economische verandering”, dat de lidstaten moet helpen de nieuwe Lissabon-strategie uit te voeren via acties die gericht zijn op modernisering van de economie. Dit initiatief behelst twee thematische netwerken voor ICT, breedband en e-overheid. Tot slot is er het initiatief Europese transnationale netwerken met behulp waarvan autoriteiten de vervoers- en energie-infrastructuur kunnen plannen en dat hen tevens bewust maakt van de telecommunicatiebehoeften. Door de introductie van DAC’s (ofwel dual-attachment concentrators) en DAC’s voor glasvezel naast deze infrastructuur kunnen de telecommunicatiekosten in de toekomst wellicht met 80 procent worden teruggebracht. Daarom is het erg belangrijk bij dit soort investeringen van de aanwezige synergieën te profiteren.</p>
      <p sl="en">Dit gezegd hebbende ben ik mij er echter ook terdege van bewust dat technologieën als WiMAX of satellieten een alternatief vormen voor glasvezel en DAC’s.</p>
      <p sl="en">Er is gevraagd of we preciezere richtsnoeren kunnen verschaffen vooral voor het gebruik van structuurfondsen, wanneer een dergelijke dienst reeds gedeeltelijk wordt geleverd. Sinds 2003 bestaan er richtsnoeren voor het gebruik van structuurfondsen voor elektronische communicatie, maar 2003 is erg lang geleden voor een gebied waarop de technologie zich razendsnel ontwikkelt. Daarom heeft de Commissie de afgelopen twee jaar consequent de regels voor overheidssteun op maatregelen ter ondersteuning van breedband toegepast. De meeste van de beoordeelde maatregelen worden medegefinancierd uit de structuurfondsen. We hebben reeds 26 beschikkingen op dit terrein gegeven en daarin wordt verder verduidelijkt onder welke voorwaarden er overheidsgelden aan breedband kunnen worden toegekend.</p>
      <p sl="en">Ik wil hieraan toevoegen dat deze EU-fondsen niet bestemd zijn voor particuliere ondernemingen: ze zijn bedoeld voor overheden en deze overheden, bijvoorbeeld de regionale autoriteiten, stellen zelf hun operationele programma’s vast. De Commissie houdt geen toezicht op deze projecten, behalve op de grote projecten van meer dan 50 miljoen EUR. Die worden beoordeeld door DG Regionaal beleid, DG Communicatie en/of DG Informatiemaatschappij en media.</p>
      <p sl="en">Een ander punt dat aan de orde is gesteld, zijn onze burgers die tijdens hun leven met een of andere handicap te maken krijgen. Dit kunnen gehandicapten zijn, maar we hebben ook van doen met een vergrijzende bevolking. We hebben berekend dat ongeveer 50 procent van onze burgers ten minste eenmaal in hun leven last krijgt van een handicap. Daarom hebben we vorige maand een mededeling gepubliceerd over gezond ouder worden in de informatiemaatschappij. Daarin bekijken we hoe we alle ICT-diensten voor burgers toegankelijk kunnen maken hoe we vooral mensen met speciale behoeften kunnen helpen. Volgens mij reikt dit verder dan de regionale kwesties en de digitale kloof en is dit een van de problemen die we de komende maanden en jaren moeten oplossen. Ik zou heel graag zien dat het Parlement zich met dit vraagstuk gaat bezighouden en het is ook een belangrijk onderwerp voor een discussie met onze burgers, vooral met het oog op de komende Europese verkiezingen.</p>
      <p sl="en">Als laatste wil ik nog één punt noemen. Dit is allemaal prachtig, maar we hebben spectrum nodig en daarom proberen we ten behoeve van onze vergrijzende samenleving en onze plattelandsbewoners, ongeacht de gebruikte technologie, spectrum te verkrijgen voor al deze diensten. Ik heb het natuurlijk over gezondheid, maar ook over onderwijs en e-overheid, die van cruciaal belang zijn. Wat betreft e-overheid houden we in september samen met betrokkenen een grote ministeriële conferentie en gaan we bespreken hoe we deze diensten beter kunnen benutten om de bevolking te bereiken, wat vooral belangrijk is voor de vergrijzende bevolking en voor mensen die ver buiten de steden wonen.</p>
      <p sl="en">Ten tweede is de Commissie momenteel bezig met het beschikbaar maken van spectrum, bijvoorbeeld voor de 2,6 MHz-band. Ik heb groot vertrouwen in de positieve effecten van het digitale dividend wanneer we van analoog overschakelen op digitaal, waarbij we moeten kijken naar het spectrum beneden 1 MHz. Dit is zeer interessant voor de nieuwe diensten die we nodig hebben om iedereen toegang tot breedband te verschaffen.</p>
      <p sl="en">Dank u wel, rapporteur, voor het belangrijke werk dat is verricht. Dit is pas het begin van de werkzaamheden die we samen moeten uitvoeren om van Europa een plaats te maken waarin geen enkele burger achterblijft maar iedereen toegang krijgt tot de nieuwe technologie. Dan zal er geen sprake zijn van een digitale kloof, maar van digitaal dividend voor onze maatschappij.</p>
    </intervention>
    <intervention id="1-093" speaker_id="23788" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt dinsdag 19 juni plaats.</p>
      <p sl="nl">Schriftelijke verklaring (artikel 142)</p>
    </intervention>
    <intervention id="1-094" speaker_id="23816" name="András Gyürk" is_mep="True" mode="written">
      <p sl="hu">Terecht stelt de heer Gunnar Hökmark in zijn verslag vast dat de verspreiding van breedbandcommunicatietechniek niet alleen een zuiver technische aangelegenheid is, maar ook van invloed is op verscheidene andere gebieden in het leven van de Europese Unie. In verband met de Lissabon-strategie vestigen we er in toenemende mate de aandacht op dat de achterstand van Europa wat betreft concurrentievermogen vergeleken bij andere regio’s in de wereld steeds zichtbaarder wordt. Het feit dat breedbandtoepassingen meer en meer terrein winnen zou de verslechterende concurrentietrend wezenlijk kunnen verbeteren. Enerzijds zou het de werking van de Europese economie efficiënter maken, anderzijds zou het een impuls kunnen geven aan onderzoek en ontwikkeling, een terrein waar de EU eveneens een aanzienlijke achterstand heeft weg te werken.</p>
      <p sl="hu">Wij zijn ervan overtuigd dat het onontbeerlijk is efficiënte en sterke communautaire kaderwetgeving te scheppen, wetgeving op dit gebied te harmoniseren, en alle barrières op te heffen die de marktwerking verstoren. Daarnaast moeten de lidstaten worden gestimuleerd om effectieve lokale ontwikkelingsprogramma’s op te stellen.</p>
      <p sl="hu">In de nieuwe lidstaten spelen de structuurfondsen vanuit het oogpunt van de verspreiding van breedband een doorslaggevende rol, aangezien deze landen een aanzienlijke achterstand moeten inlopen vergeleken bij de oude lidstaten. De steun voor breedbandtoepassingen is niet alleen een economische kwestie. De verspreiding hiervan bevordert de verwezenlijking van het solidariteitsbeginsel. Het aanleggen van breedband in dunbevolkte gebieden zou ervoor kunnen zorgen dat mensen in hun dorp blijven wonen en dat minder mobiele delen van de samenleving zich kunnen aansluiten bij het economische en culturele hart van de EU.</p>
      <p sl="hu">En niet in de laatste plaats kan dit een bijdrage leveren aan de bescherming van het milieu. Juist om deze reden kunnen we stellen dat de verspreiding van breedbandinternet een gemeenschappelijk Europees belang is, dat veel verder gaat dan zijn intrinsieke betekenis.</p>
    </intervention>
  </section>
  <section id="creitem15" title="15. Definitie, aanduiding, presentatie en etikettering van gedistilleerde dranken (debat)">
    <intervention id="1-096" speaker_id="23788" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0035/2007) van Horst Schnellhardt, namens de Commissie milieubeheer, volksgezondheid en voedselveiligheid, over het voorstel voor een verordening van het Europees Parlement en de Raad betreffende de definitie, de aanduiding, de presentatie en de etikettering van gedistilleerde dranken (COM(2005)0125 C6-0440/2005 2005/0028(COD)).</p>
    </intervention>
    <intervention id="1-097" speaker_id="photo_generic" name="Viviane Reding" is_mep="True" mode="spoken">
      <p sl="en">lid van de Commissie. – Mijnheer de Voorzitter, geachte afgevaardigden, ik spreek namens mijn collega, commissaris Fischer Boel. Zij wil haar dank betuigen aan de rapporteur, de heer Schnellhardt, en aan de leden van de diverse commissies die betrokken zijn geweest bij de opstelling van dit uitstekende verslag. Zij wil tevens haar waardering uitspreken voor de goede samenwerking tussen alle betrokkenen in het Parlement en de Raad en daarnaast de Raad bedanken voor zijn werk. Door deze samenwerking is soepel en gestaag het resultaat geboekt dat bij ons allen bekend is.</p>
      <p sl="en">Op 15 december 2005 heeft de Commissie een voorstel ingediend voor een nieuwe verordening betreffende de definitie, de aanduiding, de presentatie en de etikettering van gedistilleerde dranken. Sindsdien heeft een hele reeks besprekingen plaatsgevonden: op 20 juli 2006 is er een openbare hoorzitting gehouden in het Parlement; er zijn verslagen opgesteld door de verantwoordelijke commissie, de Commissie milieubeheer, volksgezondheid en voedselveiligheid; en er zijn adviezen verstrekt door de Commissie landbouw en plattelandsontwikkeling en de Commissie interne markt en consumentenbescherming. Dit is een zeer intensief en constructief proces geweest, dat onder de medebeslissingsprocedure viel. Er is een serie informele trialogen gevoerd op basis waarvan de Raad zijn plan van aanpak vaststelde. Daarin wordt ingespeeld op de meeste zorgen van de lidstaten, maar ook de medebeslissingsbevoegdheid van het Europees Parlement wordt zichtbaar doordat het overgrote deel van diens voorstellen in de aanpak van de Raad zijn opgenomen.</p>
      <p sl="en">Wat we hebben overgenomen is ten eerste de suggestie om het oorspronkelijke voorstel voor de indeling in categorieën van gedistilleerde dranken te laten vervallen, ten tweede de invoering van een krachtig kwaliteitsbeleid voor gedistilleerde dranken, ten derde de intrekking van het voorstel om toevoeging van aroma’s aan eau de vie toe te staan en ten vierde de versterking van de bevoegdheden van het Europees Parlement door het Regelgevend Comité voor gedistilleerde dranken in het leven te roepen dat onderzoek mag verrichten in de meeste gevallen waarin de comitologieprocedure van toepassing is. Dit zijn slechts enkele van de wezenlijke amendementen die op initiatief van het Europees Parlement zijn aangebracht. Tijdens deze hele procedure heeft mijn collega, commissaris Fischer Boel, zich constructief en pragmatisch opgesteld om tot een resultaat te komen waarvan wij hopen dat het Europees Parlement daarmee kan instemmen.</p>
      <p sl="en">In lijn met de internationale verplichtingen die voortvloeien uit de overeenkomst inzake technische handelsbelemmeringen en naar aanleiding van het verzoek van de Raad van 23 april 2007 heeft de Commissie het dossier naar de WTO gestuurd, met de vraag om binnen twee maanden te reageren. Deze kennisgeving is formeel gedaan op 1 juni 2007.</p>
      <p sl="en">Wat betreft wodka heeft de Commissie in dit stadium nog steeds enkele reserves, die primair van juridische aard zijn. De Commissie heeft zich altijd op het standpunt gesteld dat een definitie van wodka moet stroken met de EU-wetgeving en binnen de WTO-context dient te passen. De afgelopen maand is uitvoerig gedebatteerd over de definitie van de grondstoffen voor dit populaire product, dat wereldwijd een groeimarkt vormt. In het plan van aanpak van de Raad vindt etikettering van wodka plaats volgens een indeling in twee groepen: de ene groep is gebaseerd op aardappelen en granen en de tweede groep is gemaakt van andere grondstoffen en krijgt de aanduiding “vervaardigd met” plus vermelding van de ingrediënten. De juridische dienst van de Commissie heeft zijn zorg uitgesproken over de verenigbaarheid van deze oplossing met de EU-wetgeving en WTO-verplichtingen.</p>
      <p sl="en">Elke beperking van de huidige wetgeving moet naar behoren worden gemotiveerd en evenredig zijn; we moeten de minst ingrijpende manier vinden om dit doel te bereiken. Mijn collega wil graag afsluiten met de volgende woorden: “Voor nu wil ik het voorzitterschap van de Raad en het Parlement bedanken voor hun geslaagde samenwerking. Ik hoop dat het Parlement in eerste lezing overeenstemming zal bereiken zodat het voorstel definitief kan worden goedgekeurd wanneer over twee maanden de kennisgevingsprocedure bij de WTO is afgerond.”</p>
    </intervention>
    <intervention id="1-099" speaker_id="1930" name="Horst Schnellhardt" is_mep="True" mode="spoken" role="rapporteur">
      <p sl="de">Mijnheer de Voorzitter, mevrouw de commissaris, geachte afgevaardigden, u hebt mevrouw de commissaris gehoord. Ik moet eerlijk zeggen dat haar woorden mij uit het hart gegrepen waren. Wij allen hier in de zaal hebben haar woorden gehoord en zullen daar morgen bij de stemming aan terugdenken.</p>
      <p sl="de">Wat was het uitgangspunt? Toen we 26 juni vorig jaar de hoorzitting hielden, konden we al snel vaststellen dat er bij de omzetting van de verordening zeer grote verschillen zijn. De Raad was sterk verdeeld, maar dit Parlement ook, zodat we ons afvroegen hoe we dit ooit voor elkaar moesten krijgen. Dat er vandaag een compromis tussen Raad, Commissie en delen van het Parlement ligt – en dat na eerste lezing – is voor mij al een kleine sensatie, als je je de beginsituatie voor de geest haalt. Het is een succes voor alle betrokkenen en daarom ben ik dank verschuldigd aan de Commissie, de Raad en de collega’s die eraan meegewerkt hebben: mevrouw McAvan, de heer Schlyter, de heer Maaten van de liberalen, om slechts enkelen te noemen. De samenwerking was uitstekend en alleen dan kan het resultaat zo positief uitvallen.</p>
      <p sl="de">Dat resultaat is niet achter het bureau ontstaan, maar was onder andere het gevolg van een duidelijke uitspraak in de betreffende commissie: 58 ja-stemmen bij slechts twee tegen- en twee blanco-stemmen – dat is een uitspraak waar je op kunt voortbouwen. De commissaris zei het al, veel van de wensen van het Parlement zijn gehonoreerd. We waren het er direct over eens dat de verordening meer kwaliteit moest krijgen, dat die de consument meer informatie zou moeten bieden en aangepast diende te worden aan de interne markt. Deze verordening was noodzakelijk, want in twee eerdere verordeningen en vele toetredingsaktes heeft men dit alles niet voor elkaar weten te krijgen.</p>
      <p sl="de">Er komt geen categorisering – prima. Er komt geen indeling van gedistilleerd in kwaliteitsklassen, wat ook zeer slecht zou zijn. Als het om kwaliteit gaat, komt er wel een verbod op het aromatiseren van eaux-de-vie. Het is dus niet toegestaan om die te aromatiseren. Licht chargerend heb ik wel eens gezegd dat ik niet zou willen dat sterkedrank onder de chemicaliënverordening zouden moeten vallen, omdat er zoveel chemische stoffen in zitten. Ze horen in de verordening betreffende gedistilleerde dranken. Maar het gaat natuurlijk om de bescherming van makers die een ambachtelijk product leveren en daarom mogen we niet toestaan dat de distilleerderij – overdreven gesteld – tot een gifkeuken wordt.</p>
      <p sl="de">De toevoeging van suiker is eveneens een onderwerp dat het Parlement op de agenda gekregen heeft. Ik zeg de Commissie maar gelijk dat we er in de uitgebreide comitologieprocedure nauwlettend op toe zullen zien dat er niet te veel suiker toegevoegd mag worden. Er werd al 20 g per liter genoemd, dat komt overeen met vijf theelepels. Nou, met vijf theelepels suiker erin mag u mijn thee wel aan iemand anders geven! We zullen op dit punt zeer alert zijn.</p>
      <p sl="de">Het methanolgehalte is ten opzichte van de oude verordening van 50 g per hectoliter teruggebracht naar 10 g. Hier hebben we met een gezondheidsprobleem te maken. Het blauwzuurgehalte bij vruchtendraf-eau-de-vie van steenvruchten werd met 3 g verlaagd naar 7 g per hectoliter pure alcohol. Dat zijn resultaten die men eigenlijk niet hoog genoeg kan prijzen. Ook met de traditionele bereidingswijzen houdt het nieuwe voorstel rekening. We hebben er met andere woorden op gelet, dat traditionele bereidingswijzen ook in de toekomst mogelijk blijven. Dat is een zaak van erg groot belang.</p>
      <p sl="de">Nu over de wodka. Een zeer omstreden punt. Ik kon leven met het voorstel van de Commissie, om bij de aanduiding altijd aan te laten geven met welke grondstoffen de drank vervaardigd is. Maar daar rezen bezwaren tegen in de traditionele wodka-landen, zoals Finland en Polen. Ik heb rekening gehouden met deze bezwaren, die uit de traditionele praktijk voortkomen. Ik heb er dus in toegestemd om aardappels en graan van de aanduidingsplicht uit te zonderen en alleen de andere grondstoffen van agrarische herkomst te laten aangeven die bij de productie van wodka gebruikt worden. Een juiste beslissing, want als ik kijk naar de amendementen die er nu liggen en de uitlatingen van de commissaris in het achterhoofd houd, weet ik nu al dat er voor geen van de amendementen een meerderheid te vinden is, niet in de Raad en evenmin in de Commissie en de WTO. Als we rekening willen houden met de traditie in Polen en Finland doen we er goed aan deze twee landbouwproducten buiten de aanduidingsplicht te laten. We mogen ons er niet toe laten verleiden om via amendementen in het wetsontwerp een verbod in te bouwen op de productie van bepaalde waren, zonder dat daar redenen voor zijn die samenhangen met de gezondheid, de regelingen voor de interne markt of de consumentenbescherming. Dat zou zijn doel voorbijschieten en op dat standpunt hebben we ons ook bij eerdere wetgeving altijd gesteld.</p>
      <p sl="de">Daarom verzoek ik u: stemt u morgen voor het compromis! Een ander compromis is er niet. Als het huidige voorstel niet aangenomen wordt, valt ook de basis onder de andere onderdelen van het compromis weg. De Commissie zal dan opnieuw proberen haar ideeën, waartegen veel verzet gerezen is, door te zetten en in de Raad zal opnieuw onenigheid uitbreken. We zullen met andere woorden de komende jaren zonder regeling zitten. Daar wilde ik u op wijzen, zodat later niemand kan zeggen dat hij anders gestemd had als hij dat geweten had. Dat is mijn verzoek. En nu verheug ik mij op de discussie.</p>
    </intervention>
    <intervention id="1-100" speaker_id="1311" name="Gary Titley" is_mep="True" mode="spoken">
      <p sl="en">rapporteur voor advies van de Commissie interne markt en consumentenbescherming. – Mijnheer de Voorzitter, ik wil de heer Schnellhardt boven alles complimenteren met zijn geduld.</p>
      <p sl="en">De sector gedistilleerde dranken is uitermate belangrijk voor ons, omdat hij zorgt voor werkgelegenheid, status, export en belastinginkomsten. Daarom is het een belangrijke stap geweest de verordeningen van 1989 en 1990 te actualiseren, grotere helderheid en grotere rechtszekerheid te verschaffen om de definitie van de voornaamste gedistilleerde dranken te verbeteren, en problemen met gedistilleerde dranken met de status van een quasi geografische aanduiding op te lossen.</p>
      <p sl="en">Nu hebben we een goed registratiesysteem voor geografische aanduiding en dat is belangrijk. Verder ben ik blij dat de drie categorieën gedistilleerde dranken van de baan zijn. Er ligt nu een voorstel op tafel dat verenigbaar is met de WTO-regels en de TRIPs-overeenkomst, dat zorgt voor een soepel functioneren in de interne markt, fraude en namaak voorkomt, de consument beschermt en het belang van solide, traditionele bedrijfstakken niet afzwakt en deze niet ondermijnt, zoals de op een na grootste Europese wodkaproducent, het Verenigd Koninkrijk, waar deze sector in Schotland een erg belangrijke rol speelt. Daarom moeten we dit voorstel steunen.</p>
      <p sl="en">Volgens mij was het Commissievoorstel beter dan het compromis dat we gesloten hebben, maar het is belangrijk dat we nu verder gaan met het compromis over wodka, met in ons achterhoofd dat Poolse wodka, Finse wodka, Zweedse wodka, Litouwse wodka, enzovoorts, altijd door geografische aanduidingen zullen worden beschermd.</p>
    </intervention>
    <intervention id="1-101" speaker_id="1832" name="Marianne Thyssen" is_mep="True" mode="spoken">
      <p sl="nl">namens de PPE-DE-Fractie . – Voorzitter, collega's, mevrouw de commissaris, als we beslissingen moeten nemen over levensmiddelenwetgeving en daarbij in het vaarwater komen van wat mensen en lidstaten linken aan eigenheid en traditie, dan is het nog nooit eenvoudig geweest om tot een goed akkoord te komen. Dat collega Schnellhardt er voor deze verordening over gedistilleerde dranken toch in is geslaagd, verdient ons aller respect.</p>
      <p sl="nl">We hebben een nieuwe verordening nodig, omdat de bestaande achterhaald is op technologisch vlak en omdat deze verduidelijking behoeft op het vlak van de WTO-regels en ten gevolge van de recente uitbreiding.</p>
      <p sl="nl">Rapporteur Schnellhardt heeft een breed akkoord bereikt in dit Huis en met de Raad. Het brengt ons betere consumentenbescherming, het laat binnen het WTO-kader een duidelijke positionering van onze Europese producten op de wereldmarkt toe en het bevordert de werking van de interne markt. Bovendien – en niet onbelangrijk – erkent het, onder meer door middel van de etikettering en van het stelsel van geografische aanduidingen, de specificiteit van elk product. Over de wodka-bepalingen bestaan evenwel nog twijfels bij sommigen, ook in onze fractie. Maar ook hier heeft de rapporteur voortreffelijk gewerkt door te eisen dat, àls wodka geproduceerd wordt uit andere grondstoffen dan granen of aardappelen, op het etiket naast de verkoopbenaming ook de grondstof moet worden vermeld, maken we gebruik van eerder met groot succes toegepaste technieken. Over bier en chocolade, hebben we jaren geleden een analoge discussie gevoerd omtrent tradities, omtrent waarden, omtrent belangen van leveranciers van grondstoffen en van grote en kleine producenten; toen we die discussies achter de rug hadden, hebben we een compromis bereikt dat overeenkomt met het huidige compromis Schnellhardt met de Raad. Daarom durf ik alle twijfelaars op te roepen om nog eens goed naar het compromis te kijken en het zo mogelijk te steunen.</p>
    </intervention>
    <intervention id="1-102" speaker_id="2327" name="Linda McAvan" is_mep="True" mode="spoken">
      <p sl="en">namens de PSE-Fractie. – Mijnheer de Voorzitter, de socialistische fractie steunt het trialoogcompromis en alle onderdelen daarvan, zoals beschreven door de rapporteur, de heer Schnellhardt. Ik wil hem bedanken voor al zijn harde werk en, net als de heer Titley, voor zijn geduld, want dit is een zeer complex dossier geworden waarbij de emoties inmiddels hoog oplopen.</p>
      <p sl="en">Wij steunen dit compromis omdat we willen dat de Europese drankenindustrie de consument hoogwaardige producten biedt en omdat we onze industrie op de wereldmarkten willen beschermen. Wat we met deze wetgeving niet willen, is de productiewijze van een bepaald land bevoordelen boven die van een ander land. Dat is niet het doel van de wetgeving. Er is ruimte voor alle Europese producenten, zolang zij aan hoge kwaliteitsnormen voldoen.</p>
      <p sl="en">Dat brengt me bij het wodkacompromis. Volgens mij is het een goed compromis. Waarom? Omdat, zoals de heer Schnellhardt heeft gezegd, er voor het eerst wordt erkend dat traditionele fabrikanten die granen en aardappelen gebruiken, een bijzondere plaats innemen. Tegelijkertijd mogen echter andere gevestigde wodkaproducenten hun producten – met etiket – op de Europese markt blijven afzetten.</p>
      <p sl="en">In sommige amendementen wordt het bepaalde Europese producenten verboden nog langer wodka op de markt te brengen. Dat is geen optie. Dat zou namelijk nooit een meerderheid in dit Parlement en in de Raad krijgen. We moeten allemaal bereid zijn compromissen te sluiten en iedereen kan iets van zijn gading vinden in wat er nu op tafel ligt.</p>
      <p sl="en">Verder moeten we bij de feiten blijven. Het is gewoon niet waar dat je met dit compromis in de hand wodka kunt maken uit bijvoorbeeld dierlijk afval, zoals ook vandaag weer in dit Parlement wordt verkondigd. Dat is een onjuiste voorstelling van zaken. Wodka wordt vervaardigd uit zeer hoogwaardige landbouwproducten.</p>
      <p sl="en">Over wodka wil ik ook nog iets zeggen tegen de Britse conservatieven. Uit hun persbericht van vorige week maak ik op dat zij het compromis niet steunen en dat zij Labour ervan beschuldigen de Britse wodka-industrie te verraden. Dit compromis is evenwel essentieel voor de Europese werkgelegenheid en voor de drankenindustrie waarin 60 000 mensen werkzaam zijn. Het heeft de steun van de Britse sector en van Europese wodkaproducenten en fabrikanten van andere dranken. Ik zie dat sommige afgevaardigden verrast zijn. Ik hoop dat we duidelijk kunnen maken hoe de vork in de steel zit; ik heb het persbericht bij me.</p>
      <p sl="en">Tot slot: het gaat niet alleen om wodka, het gaat om dranken van hoge kwaliteit. Talrijke afgevaardigden uit verschillende landen zijn naar de heer Schnellhardt, naar mij en naar andere collega’s toegekomen en hebben om wijzigingen verzocht met het oog op de traditionele productie in hun land. Alle genoemde punten hebben we in het compromis verwerkt. De Raad en de Commissie zijn erg behulpzaam geweest en ik hoop van harte dat we morgen eindelijk na achttien jaar – de heer Titley heeft ons daar op gewezen – deze wetgeving kunnen aannemen en de Europese werkgelegenheid veilig kunnen stellen.</p>
    </intervention>
    <intervention id="1-103" speaker_id="4501" name="Jules Maaten" is_mep="True" mode="spoken">
      <p sl="nl">namens de ALDE-Fractie . – Voorzitter, de discussie over het verslag Schnellhardt wordt eigenlijk gedomineerd door de discussie over wodka. Dat is jammer, want het is een verslag dat in vele opzichten zo veel andere dingen zegt die verschrikkelijk belangrijk zijn voor Europa en voor deze industrie in Europa. Ik wil daarom toch eerst ingaan op een aantal van die andere punten.</p>
      <p sl="nl">De richtlijn draait natuurlijk in de eerste plaats om de kwaliteit van de Europese drankindustrie. Die zegt ook iets over Europa, want waar je ook komt in de wereld, zien we Europese dranken, Europees gedistilleerd, in allerlei vormen te koop en met een erkenning van de kwaliteit die we in Europa produceren. Dat is belangrijk in een situatie waarin niet altijd alles wat over de Europese Unie wordt gezegd, positief is; dit is iets waarin Europa zich onderscheidt. Dat wat de rapporteur heeft gedaan, is het versterken nu juist van dit element. Eerlijk gezegd, in zijn oorspronkelijke verslag nog meer dan in het compromis wat uiteindelijk met de Raad is bereikt. Ik vind dat een formidabele prestatie en ik vind dat ook iets wat we moeten vasthouden.</p>
      <p sl="nl">Gedistilleerd is een ambacht, een echt ouderwets ambacht. Wie naar distilleerderijen gaat – ik heb onlangs wat jeneverdistilleerderijen in eigen land bezocht – ziet dat ook: het is een ambacht, het is een kunst om deze producten op een goede manier te maken en op een manier die de kwaliteit constant houdt. Zonder twijfel is dat het belangrijkst van dit verslag. Niet zomaar suiker of smaakstoffen toevoegen, heldere definities van deze dranken, zelfs zeer strenge definities, ook op verzoek van de industrie. Daardoor krijgen consumenten ook goede informatie over het product. Ze weten wat ze kopen en ze kunnen ervan op aan dat het goede kwaliteit is die gekocht wordt. Die richtlijn maakt het de Europese drankindustrie ook mogelijk om dankzij deze kwaliteit internationaal sterk te blijven in de concurrentie.</p>
      <p sl="nl">Het zegt ook iets over Europa, en wel over de regionale gebondenheid voor veel van dit soort dranken. Wat dat betreft is deze richtlijn bijna een microkosmos van de Europese Unie, het toont de verscheidenheid van de Europese Unie en hoe we samen, juist in die verscheidenheid toch allemaal Europees kunnen zijn. Ook dat vind ik zeer belangrijk.</p>
      <p sl="nl">Dan nu toch ook een paar woorden over de wodka. De rapporteur heeft op dat punt geprobeerd tot een compromis te komen dat ikzelf in de discussie van harte heb gesteund. Ik vind dat hij een manmoedige poging heeft gewaagd om te proberen tussen de oude wodka-industrie in de Europese Unie, die er was op het moment dat de definitie werd gemaakt – nog voordat Zweden, Finland, Polen en al de andere landen tot de Unie waren toegetreden – en die nieuwere lidstaten een behoorlijk compromis te bereiken en ik dacht dat hij dat redelijk had gedaan.</p>
      <p sl="nl">Mijn fractie kiest toch in meerderheid voor een veel scherpere definitie van wodka en ik moet eerlijk bekennen dat ze dat doet met goede argumenten. Ik vind het daarom goed dat dit op tafel ligt, zodat dit onderdeel uitmaakt van de discussie. In de eerste plaats, die consumenteninformatie: mijn fractie vindt dat iedere consument ervan op aan moet kunnen dat wodka gemaakt wordt van aardappelen of van granen, dát is de essentie, misschien van suikerbieten. De consumenten moeten daar naar de smaak van de meerderheid van mijn fractie, van op aan kunnen.</p>
      <p sl="nl">Maar het gaat verder dan dat. Het gaat niet alleen maar over het product. Er is ook een discussie over eigenheid en over de identiteit van de landen waar het wordt gemaakt. Want wat zouden we hebben gedaan als deze discussie met deze landen al eerder had gespeeld? Hadden we dan gezegd: ter wille van consumenteninformatie mag je ook cognac gemaakt van aardappelen of whisky gemaakt van druiven op de markt brengen. Nee, dat hadden we natuurlijk nooit gedaan en mijn fractie wil dat we nu ook consequent zijn op het punt van de wodka. Daar zit natuurlijk wel iets in.</p>
      <p sl="nl">Ik had graag overeenstemming in eerste lezing bereikt, ik vind het goed dat dit argument nu ook op tafel ligt en ik steun wat dat betreft dan ook het amendement van mijn fractie.</p>
    </intervention>
    <intervention id="1-104" speaker_id="28391" name="Zdzisław Zbigniew Podkański" is_mep="True" mode="spoken">
      <p sl="pl">namens de UEN-Fractie . – Mijnheer de Voorzitter, er is om een aantal redenen bezwaar gemaakt tegen het voorstel voor een verordening betreffende gedistilleerde dranken.</p>
      <p sl="pl">De uitbreiding van de definitie van wodka tot gedistilleerde dranken op basis van andere dan de traditioneel gebruikte grondstoffen is in de eerste plaats in strijd met de geldende wetgeving. Daarnaast vormt dit een bedreiging voor de economische belangen van de huidige wodkaproducenten en van de consumenten.</p>
      <p sl="pl">Ten tweede zullen de nieuwe lidstaten wederom de dupe zijn van de voorgestelde wijzigingen. Dat geldt in het bijzonder voor Polen, een van de grootste wodkaproducenten in de Europese Unie en de wereld.</p>
      <p sl="pl">Ten derde betekent deze beslissing de zoveelste mokerslag voor de landbouwers die graan, aardappelen en bieten verbouwen. Zij hebben niet de minste kans om hun verliezen met de teelt van andere gewassen te compenseren.</p>
      <p sl="pl">Ten vierde is de term ‘wodka’ een handelsbenaming die onlosmakelijk verbonden is met een welomschreven product dat volgens een welomschreven recept wordt vervaardigd uit welomschreven ingrediënten, namelijk graan, aardappelen en suikerbietenmelasse. Elk product dat uit andere grondstoffen wordt verkregen, is bijgevolg een ander product. Dergelijke producten mogen dan ook geen etiket met de benaming ‘wodka’ dragen. Ze moeten een eigen, andere naam krijgen.</p>
    </intervention>
    <intervention id="1-105" speaker_id="28139" name="Carl Schlyter" is_mep="True" mode="spoken">
      <p sl="sv">namens de Verts/ALE-Fractie. - Mijnheer de Voorzitter, ik wil vooral de heer Schnellhardt bedanken voor het onderhavige werk, dat zoveel geduld heeft vereist. Wat een geduld hebben wij allemaal moeten hebben met de lobbyisten van de alcoholindustrie! Het zal een grote opluchting zijn om van hen verlost te zijn.</p>
      <p sl="sv">In dit hele pakket gaat het er in feite om dat wij politici verkoopvoordelen reguleren door oorsprongsaanduidingen en soortgelijke maatregelen. Dit gezegd hebbende denk ik toch dat zelfs bij sterke dranken, die op zich geen nuttige producten zijn die politici moeten bevoordelen, oorsprongsaanduidingen en dergelijke maatregelen een grote rol kunnen spelen bij het beschermen van lokale producten tegen oneerlijke concurrentie.</p>
      <p sl="sv">Wat wij naar mijn mening tot nu toe in de debatten zijn vergeten te behandelen, is het werk dat wij hebben gedaan om het suikergehalte en synthetische smaak- en kleurstoffen in gedistilleerde dranken te reduceren. Dat is ook een belangrijk doel van het compromis: minder synthetische sterkedrank produceren.</p>
      <p sl="sv">Zo komen wij op wodka. Ik heb trouwens een amendement ingediend, nummer 149, om het verzoeten te verbieden van elke soort gedistilleerde drank die traditioneel niet wordt verzoet. Maar laat ons teruggaan naar wodka. In het onderhavige compromis staat dat graan en aardappelen de basis zijn voor wodka en dat wanneer wodka ergens anders van wordt gemaakt, dit op het etiket moet worden aangegeven. Als producenten met aanduidingen gaan knoeien en proberen de dans te ontspringen door niet-traditionele wodka als gewone wodka te verkopen, moeten wij op deze zaak terugkomen, want het is niet de bedoeling dat zij dit doen. Als wodka van iets anders wordt gemaakt dan van graan of aardappelen, dan moet dit op de fles worden vermeld.</p>
      <p sl="sv">In de amendementen waarmee wordt geprobeerd wodka nog beter te beschermen, zijn suikerbieten toegevoegd. Het is in mijn land geen traditie om wodka van suikerbieten te maken. Waarom zou ik amendementen steunen die suikerbieten toevoegen en deze op één lijn stellen met graan en aardappelen? Ik stem daarom tegen deze amendementen.</p>
    </intervention>
    <intervention id="1-106" speaker_id="23704" name="Jiří Maštálka" is_mep="True" mode="spoken">
      <p sl="cs">namens de GUE/NGL-Fractie . – Dames en heren, allereerst zou ik de rapporteur, de heer Schnellhardt, willen bedanken voor de grote inspanningen die hij zich voor dit verslag getroost heeft. Ik denk dat hij er ondanks een aantal opstartproblemen in geslaagd is een uitgebalanceerd document op te stellen, een compromis zowel vanuit technologisch oogpunt, als tussen de uiteenlopende nationale belangen. Ik zou graag stil willen staan bij twee punten, om te beginnen bij de definitie van wodka.</p>
      <p sl="cs">Tijdens de behandeling van dit dossier in de Commissie milieubeheer, volksgezondheid en voedselveiligheid heb ik al gezegd dat we niet mogen zwichten voor de druk die werd en ongetwijfeld nog steeds wordt uitgeoefend door zogeheten traditionele producenten. Voor mij is het zo vaak gebezigde argument dat er voor wodka, net zoals bij whisky en rum het geval is, een precieze definitie nodig is van de grondstof waarvan deze mag worden gemaakt, niet geheel relevant. We dienen er namelijk rekening mee te houden dat het productieprocedé van wodka volledig anders is dan dat van de genoemde twee dranken. Voor mij houdt dat in dat de huidige definitie van wodka correct is en geheel en al voldoet. Ondanks de ontstane situatie en met alle respect voor de mening van de traditionele producenten, is voor mij de onder punt 145 door de rapporteur geformuleerde compromisdefinitie het uitgangspunt voor verder handelen. Als schaduwrapporteur wil ik graag op z’n minst een deel van de afgevaardigden van mijn fractie oproepen zich er achter te scharen.</p>
      <p sl="cs">Verder kan ik er niet onderuit te spreken over iets dat specifiek de Tsjechische Republiek betreft, namelijk de definitie van slivovitsj. Mijnheer Schnellhardt weet dat door een technisch foutje de Commissie milieubeheer, volksgezondheid en voedselveiligheid …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="1-107" speaker_id="1969" name="Johannes Blokland" is_mep="True" mode="spoken">
      <p sl="nl">namens de IND/DEM-Fractie . – Voorzitter, ik wil collega Schnellhardt complimenteren met het voorliggende compromis. Het heeft even geduurd, maar met dit resultaat is er een grote kans op een eerste-lezingakkoord.</p>
      <p sl="nl">Ik ben verheugd dat het punt dat ik genoemd heb tijdens het debat in de Milieucommissie, geaccepteerd is. Het betreft de onduidelijke passage van de indruk wekken dat melding gemaakt wordt van een bepaalde ouderdom op het etiket. Ik ben blij dat die passage nu geschrapt is, want op die manier blijft bestaanszekerheid van de Nederlandse jonge en oude jenever gewaarborgd. Deze aanduiding van jenever wijst namelijk op de bereidingswijze van de drank en niet op ouderdom.</p>
      <p sl="nl">Dan nog een korte opmerking over de wodka. Als Nederlander ben ik niet gewend om vaak wodka te drinken, maar ik voel wel mee met mijn Oost-Europese collega's. Daarom heb ik overwogen mijn steun te geven aan de wodka-definitie waarbij alleen aardappelen, granen en suikerbieten als grondstof mogen dienen. Na het beroep van de rapporteur zal ik daar nog eens goed over nadenken.</p>
    </intervention>
    <intervention id="1-108" speaker_id="28255" name="Andreas Mölzer" is_mep="True" mode="spoken">
      <p sl="de">namens de ITS-Fractie. – Mijnheer de Voorzitter, het heuglijke aan de discussie die we hier en nu hebben over de etikettering, herkomstaanduiding en de productie van sterkedrank, is dat er een werkbaar compromis voorgelegd wordt waarmee traditionele en karakteristieke nationale productiemethoden voor het maken van gedistilleerde dranken in heel Europa behouden kunnen worden.</p>
      <p sl="de">Staat u mij echter toe enkele opmerkingen te maken over een hiermee samenhangend probleem: niet alleen bij het roken, maar ook bij het drinken is de leeftijd waarop mensen ermee beginnen lager geworden. In het eerste geval heeft de EU na veel vijven en zessen besloten tot een gezamenlijke aanpak en campagnes ter versterking van het zelfbewustzijn onder jongeren. In het tweede geval lijkt het mij tijd om hetzelfde te doen. Hoe de drank heet, is voor de jongere consument waarschijnlijk van ondergeschikt belang en zal aan het probleem ook weinig afdoen. De invoering van een bijzondere heffing op alcopops heeft alleen maar geleid tot een overstap naar bier en mixdrankjes waar wijn aan toegevoegd is. In ieder geval is het aantal jeugdige coma-drinkers er niet door afgenomen.</p>
      <p sl="de">Jongeren drinken waarschijnlijk niet meer dan vroeger en ook de redenen voor alcoholconsumptie zijn dezelfde gebleven. Wat wel een rol speelt, is het uiteenvallen van sociale structuren, zoals het traditionele gezin, naast een toenemende vereenzaming voor de tv of achter de computer en het feit dat alternatieven vaak ontbreken.</p>
      <p sl="de">Het is een belangrijke zaak dat overal in Europa hoogwaardige spiritualiën vervaardigd worden. Anderzijds is de bescherming van de jeugd in dit verband van even groot belang.</p>
    </intervention>
    <intervention id="1-109" speaker_id="28196" name="Irena Belohorská" is_mep="True" mode="spoken">
      <p sl="sk">Om te beginnen wil ik de rapporteur, de heer Schnellhardt, bedanken voor zijn werk. Ook wil ik een aantal Poolse afgevaardigden prijzen voor hun werk in verband met het opstellen van amendementen die zijn gericht op de bescherming van de wodkatraditie, die van oudsher een specialiteit van de Oost-Europese landen is. Deze amendementen waren ook gericht op de bescherming van de gangbare, eeuwenoude productiemethoden, die dateren van de vijftiende eeuw en die moeten worden toegepast in overeenstemming met de tradities van de landen die deze dranken als eerste produceerden.</p>
      <p sl="sk">De grootste twistappel in dit verslag is de definitie van wodka, en in het bijzonder de vraag welke ingrediënten deze drank moet bevatten om als wodka te mogen worden aangeduid. Door de eeuwen heen is wodka in de Oost-Europese landen gedefinieerd als een sterkedrank die is gemaakt van graan, aardappelen of suikerbietenstroop. Om het punt te herhalen: aangezien wodka een specialiteit van de Oost-Europese landen is, en niet van West-Europa, wil ik mijn collega’s uit andere landen vragen om deze definitie te respecteren en niet uit te breiden naar dranken die zijn gemaakt van citrusvruchten en dergelijke. Dat soort dranken, en andere sterkedranken, die de specialiteiten zijn van andere landen, moeten een andere aanduiding krijgen, in de eerste plaats om te voorkomen dat de consument wordt misleid.</p>
    </intervention>
    <intervention id="1-110" speaker_id="28178" name="Miroslav Mikolášik" is_mep="True" mode="spoken">
      <p sl="sk">De lidstaten zijn er terecht trots op dat eeuwenoude methoden voor de productie en verwerking van grondstoffen worden gerespecteerd, erkend en beschermd als het gaat om traditionele aanduidingen als cognac, champagne, Schotse whisky, rum, port, wijn, enzovoorts. Dit zijn conventionele termen, en het is heel begrijpelijk dat producenten duidelijke definities hebben van de technologische processen die ze tijdens de productie gebruiken en ook van de primaire grondstoffen die ze gebruiken.</p>
      <p sl="sk">Het is niet meer dan normaal dat producenten uit de traditionele landen van herkomst zeer nauwlettend waken over deze definities. Om die reden hebben bijvoorbeeld Slowaakse producenten het woord rum moeten vervangen door een andere aanduiding, omdat de Slowaakse drank niet volgens de originele methode uit suikerriet was gemaakt. Met andere woorden: de producenten uit de nieuwe lidstaten hebben de prijs voor de harmonisatie al lang geleden betaald. Nu bevinden we ons in een situatie waarin het voornamelijk de lidstaten van de EU-15 zijn die moeten laten zien dat ze zich eerlijk en correct kunnen gedragen en consequent kunnen voldoen aan dezelfde eisen die in het verleden aan ons werden gesteld. Het meest in het oog springende voorbeeld, dat hier al aan de orde is geweest, is wodka. Plotseling zien we dat er wordt geëist dat tweede- en derderangsdranken die van bananen en ander fruit zijn gemaakt als wodka mogen worden aangeduid.</p>
      <p sl="sk">Consumenten zullen worden wijsgemaakt dat ze wodka drinken en het echte product niet meer kopen. Dit zal schade toebrengen aan de bonafide producenten die de traditie volgen en uitsluitend wodka maken van de juiste grondstoffen. Dames en heren, in Finland, Polen, Slowakije, de Tsjechische Republiek en alle andere Scandinavische landen mag de aanduiding wodka traditioneel alleen en uitsluitend worden gebruikt voor een product dat is gemaakt van of graan of aardappelen. Daarom vraag ik u om dit in aanmerking te nemen en deze argumenten te onderschrijven tijdens de stemming.</p>
    </intervention>
    <intervention id="1-111" speaker_id="23707" name="Libor Rouček" is_mep="True" mode="spoken">
      <p sl="cs">Waarde collega’s, bij de bespreking van het verslag over de aanduiding van gedistilleerde dranken dienen we niet alleen van technische aspecten uit te gaan en van de behoefte aan een transparante Europese markt, maar tevens van het feit dat de productie en de consumptie van gedestilleerde dranken vaak nauw verbonden zijn aan lokale tradities en gebruiken. Het mag daarom dan ook niet gebeuren dat Europese voorschriften leiden tot een beperking of zelfs tot een verbod op deze tradities en gebruiken.</p>
      <p sl="cs">In mijn land, de Tsjechische Republiek, is slivovitsj zo’n traditionele drank. Het behoud van de traditionele bereidingswijze is vastgelegd in de toetredingsverdragen van de Tsjechische Republiek met de EU, en dient dan ook onder geen beding te worden betwist, ook niet door de Commissie milieubeheer, volksgezondheid en voedselveiligheid van het Europees Parlement. Ik wil u, collega’s afgevaardigden, verzoeken om morgen vóór amendement 144 te stemmen, om zo de fout die in het zojuist besproken verslag geslopen is te corrigeren. Zodoende steunt u niet alleen een Tsjechische en Moravische traditie, maar ook een exquise Europese drank.</p>
    </intervention>
    <intervention id="1-112" speaker_id="28262" name="Henrik Lax" is_mep="True" mode="spoken">
      <p sl="sv">Voorzitter, collega’s, er zijn twee redenen waarom het belangrijk is de traditionele definitie van wodka te handhaven: het historisch-regionale aspect en het aspect van de consument.</p>
      <p sl="sv">In Noord-Europa en in veel nieuwe lidstaten van de EU kennen we een lange Slavisch geïnspireerde geschiedenis en traditie van wodkaproductie, waarbij de alcohol wordt geproduceerd uit aardappelen en granen.</p>
      <p sl="sv">Champagne en cognac zijn strikt gedefinieerd. Hetzelfde zou moeten kunnen gelden voor wodka – de brandy die geproduceerd wordt uit granen of aardappelen.</p>
      <p sl="sv">Als niemand weet wat wodka is, kunnen we geen keus op basis van informatie maken. Consumententen hebben het recht te verwachten dat wodka gebaseerd is op bepaalde ingrediënten, net zoals we verwachten dat wijn van druiven is gemaakt en gin van jeneverbessen. Als we ermee akkoord gaan dat welke soort alcohol dan ook – gemaakt van bijvoorbeeld bananen of druiven – wodka mag heten, dan weet de consument, dat …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="1-113" speaker_id="28374" name="Wiesław Stefan Kuc" is_mep="True" mode="spoken">
      <p sl="pl">Mijnheer de Voorzitter, na vele maanden intensief werk en talrijke levendige discussies, waarbij zowel de vertegenwoordigers van de alcohol- en grondstoffenproducenten als de distributeurs en de consumenten werden gehoord, debatteren we vandaag over het verslag van de heer Schnellhardt. Jammer genoeg stuiten de in het verslag voorgestelde oplossingen op algemene kritiek en stellen ze niemand tevreden.</p>
      <p sl="pl">De producten zijn kunstmatig verdeeld in drie categorieën, waarbij wodka niet is ingedeeld bij de groep van de spiritualiën. Deze categorie bestaat daarentegen uit brandy, whisky, rum en eau-de-vie. Ook onze clandestien gestookte wodka zou probleemloos in deze groep passen. De indeling van alcoholische dranken volgens hun specifieke benamingen wekt de indruk dat dit eerder om subliminale reclame gaat dan om het vinden van een oplossing voor dit probleem. Er zit geen enkele logica in de manier waarop wij deze kwestie aanpakken. Om die reden moet ik mij, ondanks mijn oprechte bedoelingen en goede wil, aansluiten bij de negatieve stemmen in dit Parlement. Ik zal bijgevolg tegen dit verslag stemmen.</p>
    </intervention>
    <intervention id="1-114" speaker_id="2338" name="Ian Hudghton" is_mep="True" mode="spoken">
      <p sl="en">Mijnheer de Voorzitter, als Schots Parlementslid heb ik uiteraard belangstelling voor elke verordening die betrekking heeft op whisky. We hebben echter ook andere nationale dranken. Zo zijn er zeer grote economische belangen gemoeid met het distilleren en bottelen van wodka en gin. De discussies binnen de Commissie interne markt en consumentenbescherming waaraan ik heb deelgenomen, waren interessant en soms ging het er heftig aan toe. Ik heb een krachtig pleidooi gehouden voor een flexibele definitie van ‘wodka’.</p>
      <p sl="en">Sommigen zeggen dat gedistilleerde dranken op dezelfde wijze moeten worden behandeld, maar wodka en whisky zijn niet hetzelfde en dat dient in dit voorstel gewoon erkend te worden. Wodka wordt vanouds in verschillende gebieden met verschillende ingrediënten gemaakt; Schotse whisky daarentegen wordt al eeuwenlang op traditionele wijze vervaardigd. In Schotland wordt voor het eerst melding gemaakt van Schotse whisky in een Exchequer-document van 1494/1495. De eerste belastingen werden in 1644 geheven.</p>
      <p sl="en">Aan sommige gedistilleerde dranken wordt vanouds suiker toegevoegd. Dat geldt niet voor Schotse whisky en deze verordening mag de deur daarvoor niet openzetten. Bescherming van de term “Schotse whisky” en van de productiemethoden met geografische aanduidingen, is uiterst belangrijk voor Schotland om redenen die voor iedereen duidelijk zijn. In de technische dossiers moeten enkele details nog worden benadrukt en ik zie daarnaar uit.</p>
      <p sl="en">Dit compromis in eerste lezing is de uitkomst van langdurige en zeer verhitte discussies en in de geest van dit compromis ben ik nu bereid het te accepteren en ik hoop dat het Parlement dat morgen ook zal doen.</p>
    </intervention>
    <intervention id="1-115" speaker_id="37008" name="Jens Holm" is_mep="True" mode="spoken">
      <p sl="sv">We moeten nu een definitie van wodka aannemen. Mijn vraag is: waarom? Als lid van de Commissie milieubeheer, volksgezondheid en voedselveiligheid wil ik al mijn tijd en energie steken in het verbeteren van het milieu en de volksgezondheid – maar niet in de definities van soorten gedistilleerde drank.</p>
      <p sl="sv">De volksgezondheid wordt echt bedreigd. Europa is het werelddeel waar veruit de meeste alcohol ter wereld wordt geconsumeerd. In mijn eigen land, Zweden, is de consumptie met meer dan 30 procent toegenomen sinds onze toetreding tot de EU.</p>
      <p sl="sv">Een door de EU gesanctioneerde definitie zal slechts de indruk geven dat wodka iets verfijnds is. Dat is niet zo. Wodka is alcohol. Alcohol is gevaarlijk in te grote hoeveelheden. Als er een definitie van wodka moet komen, kan de bedrijfstak die toch zelf wel formuleren?</p>
      <p sl="sv">Alle respect voor rapporteur Schnellhardt, maar deze definitie zou moeten worden teruggestuurd naar de plaats waar de meeste wodka wordt geproduceerd. Daar mogen de producenten zoveel definities verzinnen als zij willen. Wij politici hebben andere dingen te doen.</p>
    </intervention>
    <intervention id="1-116" speaker_id="4516" name="Roger Helmer" is_mep="True" mode="spoken">
      <p sl="en">Mijnheer de Voorzitter, ik zal de door mij voorbereide tekst aan de kant leggen en reageren op wat enkele van mijn collega's eerder tijdens het debat hebben gezegd. Volgens mevrouw McAvan is deze maatregel bedoeld om de werkgelegenheid te beschermen. De maatregel lijkt echter precies het tegenovergestelde effect te zullen hebben, voor zover het gebruik van het woord ‘wodka’ voor bestaande merken en bestaande fabrikanten wordt verboden of beperkt.</p>
      <p sl="en">De heer Maaten vraagt of we ooit in een ambachtelijke distilleerderij zijn geweest. Ik kan u zeggen dat dat inderdaad het geval is, mijnheer Maaten. Ik heb verscheidene jaren in deze bedrijfstak gewerkt en ik kan u vertellen dat een distilleerderij waar maltwhisky wordt gemaakt, inderdaad een ambachtelijk bedrijf is. Het distilleren van wodka of graanwhisky is echter een industrieel proces en bij de vervaardiging van wodka ontstaat pure alcohol, of je deze nu maakt van suiker, aardappelen of iets anders.</p>
      <p sl="en">Al dit gepraat over consumentenbescherming is onzinnig. Het product is namelijk identiek. Wodka en whisky – of brandy, zoals mijn collega aan de andere zijde van dit Parlement terecht heeft gezegd – kunnen evenwel niet met elkaar worden vergeleken, omdat bij deze producten de ingrediënten het aroma sterk beïnvloeden. Whisky is alleen maar whisky als hij op de juiste manier wordt vervaardigd, maar wodka is gebaseerd op pure alcohol.</p>
      <p sl="en">In het algemeen wil ik stellen dat we niet moeten proberen de gevestigde betekenis van woorden via wetgeving te veranderen. In dit geval lijkt het compromis van de rapporteur echter het best haalbare resultaat en dus denk ik dat we het met enige tegenzin moeten steunen. Zoals zo vaak in de Europese Unie moeten we van twee kwaden het minste kiezen.</p>
    </intervention>
    <intervention id="1-117" speaker_id="4546" name="Struan Stevenson" is_mep="True" mode="spoken">
      <p sl="en">Mijnheer de Voorzitter, zoals de heer Helmer al zei, en voor de duidelijkheid voor het Parlement, merk ik op dat de Britse conservatieven het amendement van de heer Schnellhardt over wodka wel degelijk steunen. Het lijkt erop dat onze Scandinavische en Poolse collega’s nu inzetten op het oude argument van gelijke regels voor wodka en whisky.</p>
      <p sl="en">Ik heb vanavond sommige leden in deze vergadering horen zeggen dat er in de toekomst misschien whisky gemaakt zal worden van druiven. Ik moet u zeggen dat deze argumenten werkelijk nergens op slaan. Wij proberen een definitie van deze producten vast te stellen ten behoeve van de consumenten, teneinde ervoor te zorgen dat wat in de fles zit overeenkomt met hun verwachtingen over wat een whisky of een wodka moet zijn. Iedere distillateur kan u vertellen dat distillatie met een laag alcoholgehalte tot meer smaak leidt. Sommige sterke dranken, zoals whisky, worden met een laag alcoholgehalte gedistilleerd en ontlenen hun smaak aan de grondstoffen. Andere dranken, zoals wodka, worden gedistilleerd met een hoog alcoholgehalte en worden dan soms ook nog gefilterd over houtskool om de smaak van de grondstoffen juist laten verdwijnen .</p>
      <p sl="en">Onze noordse collega’s en hun bondgenoten proberen van twee walletjes te eten. Zij vragen ons een product te definiëren, niet door vermelding van de kenmerken of door te verwijzen naar wat de consument verwacht, maar door de grondstoffen te vermelden die tegenwoordig bij de productie worden gebruikt. Het is interessant dat zij niet hebben geprobeerd om daarbij sulfietafvalloog op te nemen, dat in de jaren twintig van de vorige eeuw in Zweden veel als grondstof werd gebruikt, evenmin als appels, of kool en koolraap, allemaal grondstoffen die in het verleden in Polen werden gebruikt. Het Parlement moet geen productdefinities vaststellen die producenten uitsluiten en de concurrentie verstoren. Wij moeten de consument beschermen, en daarom steunen wij de aanpak van dr. Schnellhardt, waarbij kunstmatige beperkingen van de productie worden vermeden, terwijl tevens wordt gegarandeerd dat de consument de juiste informatie krijgt.</p>
    </intervention>
    <intervention id="1-118" speaker_id="28318" name="Emanuel Jardim Fernandes" is_mep="True" mode="spoken">
      <p sl="pt">Mijnheer de Voorzitter, mijnheer de commissaris, beste collega’s, ik zou de heer Schnellhardt willen gelukwensen met zijn uitstekende werk, evenals al degenen die eraan hebben bijgedragen de kwaliteit van het Commissievoorstel te verbeteren. Dat voorstel had de Commissie ingediend met het doel de wetgeving voor gedistilleerde dranken te actualiseren om de tekst duidelijker, eenvoudiger en makkelijker toepasbaar te maken voor bedrijven en consumenten. Zij hebben meer en betere informatie nodig om adequate besluiten te kunnen nemen.</p>
      <p sl="pt">Het is belangrijk de twee geldende verordeningen onder te brengen in één verordening teneinde de wetgeving te vereenvoudigen en een duidelijk beleid inzake gedistilleerde dranken te voeren. De regelgeving moet voldoen aan de nieuwe vereisten van de WTO en criteria omvatten voor de erkenning van nieuwe geografische benamingen.</p>
      <p sl="pt">Tot slot zou ik willen opmerken dat de nieuwe verordening – met de bijdragen van het Parlement, die hopelijk zullen worden goedgekeurd – continuïteit zal verlenen aan de internationale bekendheid van dranken die meehelpen de identiteit van vele Europese regio’s te versterken. En, met uw welnemen, de richtlijn zal in het bijzonder de kwaliteit en waarde van de Europese rum van de overzeese gebiedsdelen en Madeira bevorderen, waardoor de promotoren …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="1-119" speaker_id="28372" name="Ryszard Czarnecki" is_mep="True" mode="spoken">
      <p sl="pl">Mijnheer de Voorzitter, denkt u dat de Fransen ermee zouden instemmen wanneer champagne in de toekomst ook uit pruimen geproduceerd zou mogen worden? Zouden de Britten tevreden zijn wanneer het toegelaten zou zijn om gin uit abrikozen en whisky uit perziken te distilleren? Natuurlijk niet. Dat zou synoniem zijn met ketterij. Het verbaast me bijgevolg niet dat de Polen, Litouwers, Letten, Esten, Zweden, Finnen en Denen niet bereid zijn om afvalproducten die afkomstig zijn van de productie van wijn, whisky of gin te erkennen als wodka.</p>
      <p sl="pl">Laten we er geen doekjes om winden. Mag het Europees Parlement zich laten gijzelen door de machtige pressiegroepen die de alcoholproducenten uit Zuid-Europa en het Verenigd Koninkrijk vertegenwoordigen? Willen we dat de publieke opinie in onze landen de indruk krijgt dat ons Parlement als stroman optreedt voor economische belangengroepen uit verschillende landen en sectoren? Als we dat willen vermijden, mogen we in geen geval akkoord gaan met deze belachelijke, veel te ruime definitie van wodka.</p>
    </intervention>
    <intervention id="1-120" speaker_id="28252" name="Richard Seeber" is_mep="True" mode="spoken">
      <p sl="de">Mijnheer de Voorzitter, geachte commissaris, allereerst wil ik de heer Schnellhardt bedanken voor het uitstekende werk dat hij geleverd heeft. Ik denk dat hij een werkelijk solide compromis tot stand gebracht heeft, dat we morgen allemaal zouden moeten steunen.</p>
      <p sl="de">Laten we voor ogen houden dat het hier niet gaat om oude tegenover nieuwe lidstaten. Het gaat ook niet om goede tegenover slechte alcohol en evenmin om kapitaal tegenover arbeid. Het gaat erom dat herziening van de verordening betreffende gedistilleerde dranken een kans is om die verordening aan de huidige omstandigheden aan te passen. Dat betekent dat we onze consumenten goede producten ter beschikking stellen, producten waarvan de aanduiding klopt.</p>
      <p sl="de">Ik vraag mij wel af of vernauwing van de discussie tot de wodkakwestie op zijn plaats is en of daar niet iets achter zit.</p>
      <p sl="de">Als je alcohol zo sterk distilleert dat er helemaal geen smaak meer overblijft, is het toch wel erg boud om te beweren dat de gebruikte grondstoffen de doorslag zouden moeten geven bij de productaanduiding. Daarom doen we er goed aan de praktijken die momenteel in Europa gebruikelijk zijn (waarmee we dus erkennen dat er overal wodka geproduceerd wordt, ook al zou de oorsprong daarvan in Polen liggen) gewoon aan te passen en het kind niet met het badwater weg te gooien.</p>
      <p sl="de">Laten we beseffen dat we zeer veel bereikt hebben. Er komt een betere consumentenbescherming en we hebben verder bereikt dat de traditionele producten beter aangeduid kunnen worden. Ik ben er dan ook van overtuigd dat we hier werkelijk met een goed compromis van doen hebben. Nogmaals dank aan de heer Schnellhardt, die we morgen allemaal zouden moeten steunen.</p>
    </intervention>
    <intervention id="1-121" speaker_id="4242" name="Karin Scheele" is_mep="True" mode="spoken">
      <p sl="de">Mijnheer de Voorzitter, ook van mijn kant felicitaties voor de rapporteur. Het compromis beoogt sterkedrank voortaan minder synthetisch te maken, wat betekent dat we bij de verschillende spiritualiën een hogere kwaliteit zullen vaststellen. Ook de nationale belangen wordt door het compromis recht gedaan en mij als Oostenrijkse is het hier natuurlijk vooral om onze ‘jagerthee’, de jagatee , te doen.</p>
      <p sl="de">Niemand hier in het Parlement kan om de discussie over de definitie van wodka heen. Ik snap nog steeds niet waarom veel van de sprekers deden alsof we nog steeds geen omschrijving van wodka hebben en het begrip bijgevolg te breed zou zijn. Het tegendeel is het geval. In de Europese Unie bestaat al een definitie van wodka en het compromis van het Europees Parlement, waarvoor in de eerste plaats onze rapporteur verantwoordelijk is, komt de traditionele wodkaproducerende landen tegemoet – en als dat nu nog slechts een paar landen zouden zijn, maar dat is niet het geval, zoals we vandaag gehoord hebben. Denkt u daar nog maar eens aan, voor u morgen gaat stemmen.</p>
    </intervention>
    <intervention id="1-122" speaker_id="28268" name="Danutė Budreikaitė" is_mep="True" mode="spoken">
      <p sl="lt">Mijnheer de Voorzitter, dames en heren, sinds 1989, toen de definitie en etikettering van alcoholhoudende dranken werden ingevoerd, is er veel veranderd. Enkele traditionele sterkedrankenproducerende landen zijn lid geworden van de Europese Unie. Eerst Zweden en Finland, en nu de landen van de op een na laatste uitbreidingsronde – de Baltische staten en Polen. De naam wodka en de traditionele bereidingswijzen voor deze drank zijn afkomstig uit het Noorden.</p>
      <p sl="lt">Traditioneel is wodka altijd gemaakt van graan. Op sommige plaatsen wordt wodka gemaakt van aardappelen en suikerbieten. Nu de traditionele wodkaproducerende landen lid van de EU zijn geworden, willen we dat alleen alcoholhoudende dranken die van graan, aardappelen en suikerbieten worden gemaakt wodka worden genoemd en als zodanig geëtiketteerd worden.</p>
      <p sl="lt">Een consument moet weten wat whisky is, en waar het van is gemaakt. Een consument heeft het recht om een product te kopen dat is gemaakt volgens de originele en traditionele recepten en van traditionele ingrediënten.</p>
      <p sl="lt">Als dit voor whisky geldt, waarom dan niet voor wodka? Ik dring er bij mijn collega’s op aan om voor een redelijk compromis te kiezen: wodka – alleen van graan, aardappelen en suikerbieten.</p>
    </intervention>
    <intervention id="1-123" speaker_id="28354" name="Jan Březina" is_mep="True" mode="spoken">
      <p sl="cs">Mevrouw de commissaris, dames en heren, graag zou ik in het kader van het debat over het voorstel voor een verordening betreffende de definitie van gedistilleerde dranken willen wijzen op een kwestie die het qua omvang niet haalt bij de twist rond wodka, maar die voor de Tsjechische burgers op zowel economisch, politiek als cultureel vlak van buitengewoon belang is. Ik heb het hier over slivovitsj, een traditionele Moravische alcoholische drank gemaakt van fruit, doorgaans van blauwe pruimen. De slivovitsj kwam in de gevarenzone toen de Commissie milieubeheer, volksgezondheid en voedselveiligheid zich op een zeer ongelukkige wijze ging bemoeien met de definitie ervan, terwijl die nota bene is vastgelegd in het toetredingsverdrag van de Tsjechische Republiek. Ik geloof niet dat hier kwaad opzet in het spel was, maar dat het eerder om een vergissing gaat, een ongelukkig voorbeeld van parlementaire geldingsdrang.</p>
      <p sl="cs">En aangezien fouten er zijn om rechtgezet te worden, zou ik bij deze een beroep op u willen doen om het amendement over slivovitsj te steunen. Ik heb er samen met de rapporteur, de heer Schnellhardt, aan gewerkt, en praktisch alle fracties hebben toegezegd het te zullen steunen. Bij deze wil ik de heer Schnellhardt hartelijk danken voor zijn toeschietelijkheid en bereidwilligheid te zoeken naar oplossingen waardoor de definitie van slivovitsj weer in overstemming komt met de traditie. Net zoals men in Scandinavië nauwlettend de ontwikkelingen rond wodka volgt, zo is het voor het Tsjechische publiek van absoluut belang dat slivovitsj ook in de toekomst kan voortbestaan als een zuiver fruitdestillaat, zonder dat de karakteristieke slivovitsj-smaak wordt aangetast door allerlei toevoegingen.</p>
      <p sl="cs">Tot slot hebben we hier nog het onmogelijk te negeren politieke feit dat de definitie van slivovitsj deel uitmaakte van de toetredingsonderhandelingen en is vastgelegd in het toetredingsverdrag. Inbreuk op een toetredingsverdrag leidt ongetwijfeld tot beschadiging van het vertrouwen tussen de instellingen van de Europese Unie en de lidstaten in kwestie, nog afgezien van het feit dat er een gevaarlijk precedent geschapen zou worden waar andere lidstaten later wel eens het slachtoffer van zouden kunnen worden. Aangezien het lot van slivovitsj onze burgers allesbehalve koud laat, zou dit ook de Europese wetgevers niet koud mogen laten. Laten we dus alles in het werk stellen om de slivovitsj te redden, en stemt u dus allemaal voor het amendement in kwestie.</p>
    </intervention>
    <intervention id="1-124" speaker_id="28373" name="Bogdan Golik" is_mep="True" mode="spoken">
      <p sl="pl">Mijnheer de Voorzitter, hoewel in het verslag aangaande de etikettering van gedistilleerde dranken meer dan dertig alcoholsoorten behandeld worden, zou ik me willen concentreren op de meest controversiële kwestie in het document, namelijk het probleem van de definitie van wodka. De geldende definitie van wodka dateert van lang voor de toetreding van de belangrijkste wodkaproducenten tot de Europese Unie. Dankzij hun aandeel is de Europese Unie uitgegroeid tot de derde grootste wodkaproducent in de wereld. Het Parlement zou bijgevolg moeten opteren voor een definitie van wodka die de reputatie van deze gedistilleerde drank en zijn sterke marktpositie verzekert.</p>
      <p sl="pl">Als we de huidige definitie van wodka handhaven en toelaten dat de drank ook van afvalproducten gemaakt mag worden, zal dit de kwaliteit van de wodka verminderen en een negatieve invloed hebben op de goede naam van het product. De verkoopbenaming ‘wodka’ zou uitsluitend van toepassing mogen zijn op wodka die uit traditionele ingrediënten wordt verkregen, namelijk graan, aardappelen en suikerbietenmelasse. De Commissie landbouw en plattelandsontwikkeling van het Europees Parlement had een gelijkaardige definitie aangenomen. Wodka die wordt verkregen uit andere dan de traditioneel gebruikte ingrediënten zou een specifieke handelsnaam moeten krijgen, zoals ‘niet-traditionele wodka’, ‘op wodka lijkende gedistilleerde drank’ of ‘niet-standaard wodka’, met een duidelijke vermelding op het etiket van de grondstoffen die gebruikt zijn voor de productie ervan. Wanneer dat niet gebeurt, bedotten we zowel onszelf als de consumenten.</p>
      <p sl="pl">Ten slotte zou ik graag van de gelegenheid gebruik willen maken om u allemaal uit te nodigen op de voedings- en wijnproeverij die vandaag georganiseerd wordt om de Poolse natuurvoeding te promoten, met verschillende soorten koud vlees, sappen en wodka gemaakt van graan en aardappelen.</p>
    </intervention>
    <intervention id="1-125" speaker_id="4340" name="Margie Sudre" is_mep="True" mode="spoken">
      <p sl="fr">Mijnheer de Voorzitter, we hebben het al veel over whisky en wodka gehad. Ik wil het nu hebben over rum. Binnen de Europese Unie wordt rum alleen geproduceerd in de Franse overzeese departementen en op Madeira. Het betreft een drank die in heel Europa veel geconsumeerd wordt en die dan ook eveneens wordt ingevoerd uit tal van derde landen, waaronder in de eerste plaats de ACS-landen, die een bijzondere behandeling genieten in het kader van de overeenkomst van Cotonou van 2000.</p>
      <p sl="fr">Voor de overzeese departementen is rum een van de belangrijkste exportproducten. De sector rietsuiker-suiker-rum alleen is goed voor 40 procent van de waarde van de export en 40 000 banen op Guadeloupe, Martinique en Réunion.</p>
      <p sl="fr">Bij het vaststellen van de communautaire definitie van rum staan dus aanzienlijke belangen op het spel. Voor wat betreft de rum uit de overzeese departementen gaat het erom een definitie te bereiken waarmee deze beter kan worden onderscheiden van concurrenten uit derde landen, met name door de vermelding "rhum agricole" (boerenrum) voor rum die uitsluitend geproduceerd is op basis van rietsuikersap, iets dat de consument als kwaliteitskenmerk herkent.</p>
      <p sl="fr">Voor de ACS-landen is het eveneens van belang dat deze definitie aansluit op het algehele beleid van de Unie ten aanzien van hun rumindustrie ter ondersteuning van hun groei en dat de vooruitgang die de producenten in het Caribisch gebied tot nu toe hebben geboekt, niet in gevaar wordt gebracht. Daarom zijn de vertegenwoordigende beroepsorganisaties van de producenten van de overzeese departementen en de Caribische landen in oktober 2006 op Barbados een gemeenschappelijk standpunt overeengekomen over de communautaire definitie van rum. Daarbij gingen zij uit van een generieke definitie, die verder werd verfijnd door onderscheid te maken tussen traditionele rum, "rhum agricole" en "rhum de sucrerie" (nevenproduct van de suikerproductie).</p>
      <p sl="fr">Ik wil Horst Schnellhardt ervoor bedanken dat hij is tegemoetgekomen aan mijn verzoek om een passende definitie van "rhum agricole" en voor zijn uiteindelijke besluit om deze definitie, die al in de compromistekst van de Raad stond, in zijn verslag op te nemen. Dankzij de aanzienlijke inspanning van de gehele sector kon de productie van "rhum agricole" worden gesteund, en nu vormt deze benaming een van de belangrijkste waarborgen voor de afzet van dit product uit de overzeese departementen. Dat is wat we mogen hopen als dit compromis, dat vandaag ter goedkeuring aan het Parlement wordt voorgelegd, in de eerste lezing wordt aangenomen.</p>
    </intervention>
    <intervention id="1-126" speaker_id="28130" name="Åsa Westlund" is_mep="True" mode="spoken">
      <p sl="sv">Wij Zweedse sociaaldemocraten steunen het compromis over de definitie van wodka, om dezelfde redenen als de centrumrechtse Zweedse regering dat in de Raad doet. Wij doen dat omdat dat de best haalbare oplossing voor Zweedse consumenten en producenten is, want daarin wordt een speciale plaats toegekend aan wodka die wordt geproduceerd op de wijze die wij Zweden normaal vinden – namelijk van aardappelen of granen.</p>
      <p sl="sv">Als het compromis het niet haalt, komt er geen speciale plaats voor wodka op basis van aardappelen of granen en zal het onduidelijk blijven voor de consumenten wat ze krijgen als ze wodka kopen.</p>
      <p sl="sv">Sommigen vragen zich misschien af waarom de EU een besluit moet nemen over de marketing van wodka. We hebben zoals bekend een gemeenschappelijke interne markt en daarom hebben we ook gemeenschappelijke regels voor de manier waarop goederen en producten op die markt moeten worden verkocht. De democratie moet grenzen stellen aan de markt, ook wat betreft de wijze van marketing van verschillende producten.</p>
      <p sl="sv">Ik betreur het echter diep dat zelfs geen meerderheid in de Milieucommissie haar steun kon geven aan mijn amendementen over het aanbrengen van waarschuwingsetiketten op alcoholische dranken. Ik ben van plan op dat punt terug te komen.</p>
    </intervention>
    <intervention id="1-127" speaker_id="28261" name="Alexander Stubb" is_mep="True" mode="spoken">
      <p sl="en">Mijnheer de Voorzitter, ik heb twee opmerkingen en één verrassing.</p>
      <p sl="en">De wodkaregio heeft drie argumenten. Het eerste is cultuur en traditie: wij maken al meer dan 500 jaar wodka van aardappelen en graan.</p>
      <p sl="en">Het tweede is gelijke behandeling: toen wij in 1995 tot de Unie toetraden, werd ons gezegd dat er een waterdichte definitie voor wodka zou komen, net als voor rum, whisky en grappa, of een definitie in de lijn van bepaalde meer traditionele geografische aanduidingen, zoals champagne en cognac. Daarom willen wij dat wodka net zo wordt behandeld als andere dranken. Wij willen niet dat wodka een soort alcoholisch afvalputje wordt.</p>
      <p sl="en">Het derde argument is consumptie en productie: wij weten waar we het over hebben – zeven landen produceren 70 procent van de wodka en consumeren 70 procent van de wodka.</p>
      <p sl="en">Ik zou de heer Stevenson, die zei dat wij alleen maar voor de industrie in ons eigen land opkomen, erop willen wijzen dat de heer Helmer hetzelfde standpunt verdedigt als de Labourpartij, dus, mijnheer Stevenson, probeert u ons nu niet wijs te maken dat u niet aanstuurt op een soort druivenwodka-industrie!</p>
      <p sl="en">Morgen zal ik, als belangenbehartiger van wodka, mijn stem uitbrengen voor het totale compromis van de heer Schnellhardt, maar tegen zijn compromis voor wodka, en voor mijn eigen amendement voor een strakkere definitie, of zelfs voor de amendementen van de liberalen. Ik hoop dat iedereen die tradities een warm hart toedraagt hetzelfde zal doen.</p>
      <p sl="en">En nu kom ik op mijn verrassing. Ik ben geen grote fan van de gebroeders Kaczynski in Polen, maar ik moet toegeven dat zij het in dit wodkadebat fantastisch hebben gedaan. Zij hebben de wodka heldhaftig verdedigd, en ik hoop dat dit bescheiden teken van waardering dat ik hun zal sturen – een fles wodka – hen zal vermurwen tot een milder standpunt over de Grondwet!</p>
    </intervention>
    <intervention id="1-128" speaker_id="28380" name="De Voorzitter" is_mep="True" mode="spoken">
      <p sl="nl">Dank u zeer. U hebt nog weer een aspect toegevoegd aan dit veelzijdige, soms technische, en gepassioneerde debat. Ik denk niet dat ik de meest geschikte ontvanger ben van dit cadeau, maar toch bedank ik u hartelijk.</p>
    </intervention>
    <intervention id="1-129" speaker_id="28636" name="Péter Olajos" is_mep="True" mode="spoken">
      <p sl="hu">De productie en consumptie van alcohol is waarschijnlijk zo oud als de mensheid zelf. De 4 000 à 5 000 jaar oude hiërogliefen in Egypte en de kleitabletten uit Mesopotamië zijn het bewijs van de inspanningen die de mensen in de Oudheid ook op dit vlak hebben geleverd. In het spoor van de Griekse god Dionysus en de Romeinse god Bacchus gaf het christelijk geloof een nieuwe impuls aan de traditie van alcoholproductie in het middeleeuwse Europa. Sindsdien zijn de technologieën op dit gebied geperfectioneerd en zijn de definities en benamingen preciezer geworden.</p>
      <p sl="hu">In mijn thuisland Hongarije was pálinka, een brandewijn die voor 100 procent uit vruchten bestaat, al tijdens de renaissance een onderdeel van de gastronomie. Al zo’n 200 à 300 jaar geleden waren door heel Europa de technologieën en producten ontstaan waarvan we ook nu nog in een onveranderde samenstelling kunnen genieten. De laatste vijftig jaar echter hebben de handel, de reclame en later ook de consumptiemaatschappij zelf het tot dan toe heldere beeld volledig vertroebeld. De moderne chemische industrie en de alcoholindustrie creëren aan de lopende band nieuwe smaken en aroma’s, waardoor een woud aan drankjes ontstaat. Tegenwoordig kun je van bijna alles wel iets brouwen. Hiermee zijn natuurlijk wel de tradities in het gedrang gekomen: vandaag de dag weten steeds minder mensen welk drankje waarom en wanneer genuttigd zou moeten worden.</p>
      <p sl="hu">Dames en heren! Zowel wat betreft mijn politieke opvattingen als mijn gastronomische gebruiken ben ik conservatief. Ik vind het belangrijk dat de dingen zijn wat ze zijn en niet wat de reclamemakers ons willen doen geloven. Daarom ben ik er voorstander van bij alle dranken een strikte definitie te handhaven, dus ook bij wodka. Pálinka wordt gemaakt van vruchten, wodka van graan, aardappelen of suikerbieten. Dat is tenminste duidelijk.</p>
      <p sl="hu">Als we de grenzen van de definities laten samenvallen, komen we niet alleen aan de kwaliteit, de ontwikkeling en onze tradities, maar maken we het toch al vertroebelde beeld nog vager. Dan kan het zomaar gebeuren dat we net als de held van George Orwell in ‘1984’ niet meer weten wat we nu eigenlijk drinken. Zoals iedereen noemt ook hij in het boek het slootwater met de verschrikkelijke smaak en geur gin.</p>
    </intervention>
    <intervention id="1-131" speaker_id="1929" name="Christa Klaß" is_mep="True" mode="spoken">
      <p sl="de">Mevrouw de Voorzitter, mevrouw de commissaris, geachte afgevaardigden, doel van het Commissievoorstel was vereenvoudiging, het bundelen van de twee bestaande verordeningen tot één enkele. Dat is gelukt. Het tweede doel, de aanpassing aan nieuwe technische vereisten en de vereisten in het kader van de WTO en de TRIPs-overeenkomst, wordt ook gehaald. Ook het derde doel, de handhaving van de bestaande geografische aanduidingen, die ook in de toekomst van aanvullende aanduidingen vergezeld mogen gaan, zal gehaald worden. Door de inschikkelijkheid van enkele lidstaten zal ook daar in de toekomst duidelijkheid over bestaan.</p>
      <p sl="de">Ik dank rapporteur Schnellhardt voor zijn inzet bij de vele, lastige onderhandelingen. Duitsland heeft in het conflict over de ‘Jägertee’ of ‘Jagertee’ bij wijze van compromis het begrip ‘Hüttentee’ als Duitse aanduiding geaccepteerd. Alle partijen moeten bereid zijn de ander tegemoet te komen.</p>
      <p sl="de">Er speelt zeer veel traditie mee en er is van alle betrokkenen tolerantie nodig. Slechts om een voorbeeld te geven: het begrip ‘champagne’ is een herkomstaanduiding en heeft dus betrekking op het gebied waar het product gemaakt is en niet zozeer op ingrediënten. Bij ons in Duitsland bestel je een ‘Klare’, waar een distillaat van agrarische producten, van fruit, graan of aardappels mee bedoeld is. Helderheid over dit product te laten bestaan en de economische basis van traditionele, vaak ook kleine stokerijen te waarborgen – dáár was het ons om te doen. Ik denk dat we ook daar in zullen slagen.</p>
      <p sl="de">De toevoeging van zoetstoffen moet geregeld worden en op het etiket duidelijk worden aangegeven. Al eeuwenlang produceren onze stokerijen zonder toevoeging van kunstmatige aroma’s en suiker spiritualiën van topkwaliteit. Etikettering is een vorm van consumenteninformatie en zorgt voor eerlijke concurrentie. Dat geldt ook voor de grondstoffen.</p>
      <p sl="de">De definitie van ‘wodka’ heeft ons heel wat moeite gekost. De keuze om alles aan te duiden wat niet van aardappels of graan gestookt is, is een werkbaar compromis en zorgt voor duidelijke productinformatie. Ik vraag de collega’s dan ook met dit compromis in te stemmen.</p>
    </intervention>
    <intervention id="1-132" speaker_id="28299" name="Bogusław Sonik" is_mep="True" mode="spoken">
      <p sl="pl">Mevrouw de Voorzitter, ik kan misschien beginnen met wat informatie die de Parlementsleden nog niet ter ore is gekomen. Vorige week heeft de Fractie van de Europese Volkspartij (Christen-democraten) en Europese Democraten het door de rapporteur voorgestelde compromis verworpen. Waarom? Een – weliswaar beperkte – meerderheid van de PPE-DE-Fractie was het niet eens met de in het voorstel opgenomen definitie van wodka. Bovendien was een meerderheid van de fractieleden er voorstander van te erkennen dat wodka traditioneel geproduceerd wordt uit graan, aardappelen en suikerbietenmelasse. Dat is de inhoud van het amendement dat ik samen met de heer Stubb heb ingediend. Ik roep u met klem op om dit amendement te steunen.</p>
      <p sl="pl">Waarom wordt er voortdurend verwezen naar traditie? Ik zou u er attent op willen maken dat landen of vertegenwoordigers van landen die absoluut niets te maken hebben met de traditie van de wodkaproductie, niet het recht hebben om zich te gedragen als de conquistadores die naar Zuid-Amerika trokken en er het goud van de Maya’s stalen. Dit is onze traditie, dit is de traditie van de landen die van oudsher wodka produceren. Dat feit zou in de verordening erkend moeten worden.</p>
      <p sl="pl">Er dient op gewezen te worden dat de Raad in deze kwestie ongekende druk heeft uitgeoefend op het Europees Parlement. Een hooggeplaatste ambtenaar heeft naar de vertegenwoordigers van 24 lidstaten een brief verstuurd, waarin hij verwijst naar het standpunt van de invloedrijke pressiegroep European Vodka Alliance . Bovendien heeft hij deze brief niet verstuurd naar de vertegenwoordigers van de landen die het sterkst bij dit conflict betrokken zijn, namelijk Polen en Litouwen. Er is geen rekening gehouden met het advies van de Commissie landbouw en plattelandsontwikkeling van het Europees Parlement en met dat van het Economisch en Sociaal Comité. Zowel COPA en COGECA, de landbouworganisaties van de Europese Unie, als de Europese landbouwers zelf zijn voorstander van de traditionele definitie van wodka. Waarom? De belangrijkste reden hiervoor is dat de kwaliteit van dit product bepaald zou moeten worden door Europese aardappelen en Europees graan, evenals door een vijfhonderd jaar lange traditie. Daar mag geen verandering in komen enkel en alleen onder druk van belangengroepen.</p>
      <p sl="pl">Wij eisen een gelijke behandeling. Wodka, die op traditionele wijze geproduceerd wordt, mag niet vergeleken worden met soortgelijke gedistilleerde dranken. Dat zou lijnrecht in strijd zijn met de basisbeginselen van de Europese Unie.</p>
    </intervention>
    <intervention id="1-133" speaker_id="1318" name="James Nicholson" is_mep="True" mode="spoken">
      <p sl="en">Mevrouw de Voorzitter, allereerst wil ik de rapporteur gelukwensen met zijn uitstekende verslag. Dit verslag en dit debat hebben, om het zachtjes uit te drukken, geleid tot forse meningsverschillen tussen veel leden, tussen fracties en binnen fracties. Ik ben van mening dat wij het compromis dat is bereikt, moeten steunen. Er zijn ook andere voorstellen, maar daarin gaat het ene specifieke gezichtspunt steeds ten koste van het andere.</p>
      <p sl="en">Het moet uiteindelijk gaan om de kwaliteit en de standaard van het product. De toevoeging van additieven moet worden gereguleerd, en dat gebeurt ook, maar je kunt producten die al heel lang worden gebruikt, niet zomaar verbieden. Wij moeten niet alleen rekening houden met de bescherming van de consument, maar ook met de behoeften van de drankindustrie.</p>
      <p sl="en">Zoals al een paar keer is opgemerkt, is dit een ingewikkeld verslag gebleken, met een aantal zeer uitgesproken en verschillende standpunten, maar wij moeten zorgen dat er een aanvaardbare overeenkomst komt. Bij compromisovereenkomsten raakt de oorspronkelijke bedoeling van de richtlijn nog wel eens wat ondergesneeuwd, maar volgens mij is dit voorstel op dit moment het maximaal haalbare. Dit is een heel belangrijk en serieus onderwerp, en wij moeten dat goed regelen. Het debat over wat wodka is, heeft het belang van deze richtlijn wat naar de achtergrond gedrongen, en dat is jammer, maar zo gaat dat soms in de politiek.</p>
      <p sl="en">Ik heb naar de verschillende bijdragen geluisterd, en ook naar mijn twee collega’s uit Schotland, die stelden dat zij de oudste whiskytraditie hebben. In de streek in Noord-Ierland waar ik vandaan kom hebben wij een bescheiden product met de naam Bushmills, en wij zouden een interessante discussie kunnen houden over de vraag wie de oudste whisky op het eiland Ierland heeft! En daarmee wil ik afronden.</p>
    </intervention>
    <intervention id="1-134" speaker_id="4442" name="Niels Busk" is_mep="True" mode="spoken">
      <p sl="da">rapporteur voor advies van de Commissie landbouw en plattelandsontwikkeling . – Mevrouw de Voorzitter, mevrouw de commissaris, ik ben rapporteur voor de Commissie landbouw en plattelandsontwikkeling, die voor dit voorstel als commissie voor advies heeft gefungeerd. We hebben bijna unaniem een duidelijke definitie aangenomen die ervan uitgaat dat wodka wordt geproduceerd uit aardappelen en graan. Het was tegelijkertijd de bedoeling dat er inzake dit onderwerp een intensievere samenwerking zou zijn tussen de Commissie milieubeheer, volksgezondheid en voedselveiligheid en de Commissie landbouw en plattelandsontwikkeling. Ik moet helaas zeggen dat we daar in de Commissie landbouw en plattelandsontwikkeling niet zo heel veel van hebben gemerkt.</p>
      <p sl="da">Wodka is een kwaliteitsproduct met een heel lange geschiedenis en dat moeten we beschermen. We moeten de wodkaproductie op precies dezelfde manier beschermen als we de productie van whisky, cognac en alle andere sterke dranken in Europa beschermen. Hier in deze kring – in dit Parlement – wordt niet erg veel respect getoond voor de mensen en de landen die een cultuur hebben waarvan de wodkaproductie een onderdeel is. Het kan ook niet anders of er ligt een kortetermijnbelang ten grondslag aan het feit dat men wodka produceert als een product zonder definitie en waarvoor men zonder problemen afvalproducten als ingrediënten kan gebruiken. Dat het de consumenten onverschillig zou laten waar wodka van wordt gemaakt is heden ten dage een enorme misvatting. Consumenten willen informatie, informatie en nog eens informatie!</p>
    </intervention>
    <intervention id="1-135" speaker_id="photo_generic" name="Viviane Reding" is_mep="True" mode="spoken">
      <p sl="fr">lid van de Commissie . Mevrouw de Voorzitter, staat u mij toe om tot slot nogmaals de rapporteur te bedanken voor het werk dat hij gedaan heeft. Het was een moeilijke klus maar het is hem desondanks gelukt dat er nu een compromis op tafel ligt dat, als ik goed begrepen heb wat er in de loop van dit debat allemaal gezegd is, op brede steun zal kunnen rekenen.</p>
      <p sl="en">Ik wil graag terugkomen op een van de genoemde onderwerpen, hoewel ik het met u eens ben dat hierdoor de zeer belangrijke onderdelen van deze wetgeving wat op de achtergrond zijn geraakt.</p>
      <p sl="en">Zoals verwacht, is verschillende keren gesproken over de compromistekst over wodka. Aan het begin van dit debat heb ik gezegd dat de Commissie haar bedenkingen had. Deze betreffen de rechtsgrondslag en niet de inhoud van de compromistekst. Technisch gezien staat de Commissie volledig achter het compromis, omdat daarin naar onze mening het juiste evenwicht is gevonden tussen de traditionele wodkaproducenten en degenen die wodka uit andere grondstoffen produceren. Veel producenten maken nu eenmaal al jarenlang en volkomen legaal wodka uit andere grondstoffen dan aardappelen en granen, en u begrijpt natuurlijk dat de Commissie niet om de legitieme rechten en verwachtingen van die producenten heen kan.</p>
      <p sl="en">Anderzijds hebben wij ook heel goed geluisterd naar de argumenten die traditie en kwaliteit benadrukken. De Commissie is niet doof voor die argumenten. Ik denk dat met het gevonden compromis het juiste evenwicht is gevonden en de Commissie kan zich er dan ook, afgezien van enkele juridische aspecten, helemaal in vinden. Dat gezegd hebbende, zal de Commissie zich actief blijven inzetten voor de uiteindelijke aanneming van dit voorstel zodra aan de basisvoorwaarden is voldaan.</p>
    </intervention>
    <intervention id="1-137" speaker_id="4453" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt dinsdag 19 juni plaats.</p>
      <p sl="nl">Schriftelijke verklaring (artikel 142)</p>
    </intervention>
    <intervention id="1-138" speaker_id="4260" name="Eija-Riitta Korhola" is_mep="True" mode="written">
      <p sl="nl">Het debat over de verordening betreffende gedistilleerde dranken is geculmineerd in een onderwerp dat de Commissie in haar voorstel heeft gebagatelliseerd, namelijk de gelijkwaardige behandeling van wodka ten opzichte van andere sterkedrank.</p>
      <p sl="nl">Het zou echter nauwkeuriger zijn te zeggen dat het gaat om de gelijkwaardige behandeling van de Europese culturen. Behalve dat het onderhavige debat ons herinnert aan het multiculturele karakter van Europa, toont het tegelijkertijd aan dat er nog veel moet worden gedaan in het kader van eenheid die verschillen respecteert.</p>
      <p sl="nl">De definitie van wodka, waar wij nu over twisten, is in werkelijkheid slechts een technische herziening van iets wat al bekend en goed bevonden is: al eeuwenlang wordt wodka vrijwel alleen van graan en aardappelen gemaakt. In de Europese Unie wordt 90 procent van alle wodka van deze grondstoffen gemaakt. Bij het bepalen van de ingrediënten is er dus niet alleen sprake van de belangen van de producenten of kunstmatige belemmeringen op de markt, maar ook van tradities. De wodkaproducerende landen, waar 70 procent van de wodka wordt geproduceerd en geconsumeerd, weten wel waarover zij spreken.</p>
      <p sl="nl">Het compromis van de rapporteur, de heer Schnellhardt, dat in de praktijk toestaat dat wodka van welk landbouwproduct dan ook wordt gemaakt, mits hierover op het etiket achter op de fles een kleine vermelding staat, is ontoereikend. Als wij uiteindelijk een compromis willen bereiken, moet dit de traditionele bereidingswijze meer steunen.</p>
      <p sl="nl">De gemeenschappelijke identiteit van de Europese Unie en de regelgeving die deze ondersteunt, moeten op wederzijds respect zijn gebaseerd, waarbij historische aspecten worden erkend. Onze huidige wetgeving inzake gedistilleerde dranken komt uit een tijd waarin de wodkaproducerende landen nog geen lid waren van de Europese Unie en daarom moet zij geactualiseerd worden. In de toetredingsonderhandelingen met Finland, Zweden en de landen die later lid werden van de Europese Unie, zoals Polen, werd de definitie van wodka overgeslagen en werd beloofd dat dit in de nabije toekomst zou worden rechtgezet. Daar is het nu tijd voor.</p>
    </intervention>
  </section>
  <section id="creitem16" title="16. Economische en commerciële betrekkingen EU-Rusland (debat)">
    <intervention id="1-140" speaker_id="4453" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0206/2007) van Godelieve Quisthoudt-Rowohl, namens de Commissie internationale handel, over de economische en commerciële betrekkingen van de EU met Rusland (2006/2237(INI)).</p>
    </intervention>
    <intervention id="1-141" speaker_id="1055" name="Godelieve Quisthoudt-Rowohl" is_mep="True" mode="spoken" role="rapporteur">
      <p sl="de">Mevrouw de Voorzitter, de veelsoortige betrekkingen tussen de EU en Rusland beginnen intensiever te worden, daarvoor hoef je alleen maar te kijken naar het handelsvolume en de groeicijfers, maar ook de kapitaalstromen getuigen ervan, zowel van het westen naar het oosten als in omgekeerde richting. Rusland is onze buur, Rusland staat op het punt toe te treden tot de WTO en is een belangrijke energieleverancier voor de EU. Redenen te over om een verslag op te stellen en daarin de hamvraag te stellen: waar staan we nu en waar willen we naartoe?</p>
      <p sl="de">Ik wil hier slechts een paar punten nader toelichten. Ten eerste: je kunt niet zeggen dat er in Rusland de laatste tijd vorderingen gemaakt zijn ten aanzien van democratie, mensenrechten, rechtsstaat en persvrijheid. Aanvankelijk dacht ik nog dat we een overwegend handelseconomisch verslag zouden kunnen schrijven. Echter, in de commissie moesten we vaststellen – en op deze plaats dank ik de collega’s voor hun ondersteuning – dat we hier en daar toch kritische vraagtekens moesten plaatsen. Rusland is lid van de Raad van Europa. In die hoedanigheid heeft het land het nodige onderschreven en vooral toegezegd voor democratische verhoudingen te zullen zorgen. Ik denk dat we Rusland daar aan moeten herinneren.</p>
      <p sl="de">Momenteel verkeren de betrekkingen tussen Rusland en de EU in een moeilijke fase. Dat hebben de gebeurtenissen uit het recente verleden keer op keer duidelijk gemaakt. Ik zou commissaris Mandelson willen citeren, die stelt dat de psychologische erfenis van de neergang van de Sovjet-Unie en het daarmee gepaard gaande verlies van de status van supermacht een zware hypotheek vormt. Wat wij als overwinning van de vrijheid vierden, werd in Rusland anders ervaren. De juiste omgang met de recentere geschiedenis moet de politieke elite in Rusland nog leren. Dat doet echter niets af aan het feit dat de EU en Rusland op elkaar aangewezen zijn. Wij hebben het gas en de olie van Rusland nodig, terwijl Ruslands economie drijft op de uitvoer van energie. Daarnaast zit de Russische economie dringend om directe investeringen uit het buitenland verlegen, om ook op langere termijn te kunnen blijven groeien. De EU is verreweg de grootste afnemer, maar tegelijk ook de belangrijkste bron van directe investeringen in Rusland. Dat maakt dat wij in onze handelsbetrekkingen met dit grote land eerbiediging van de rechtsstaat, betrouwbaarheid en voorspelbaarheid mogen verwachten.</p>
      <p sl="de">Wat betekent deze situatie nu voor de opstelling van de EU? Het is van groot belang dat de Europese Unie één lijn trekt en met één stem spreekt. Als Rusland met een van onze lidstaten iets afspreekt en zich vervolgens niet houdt aan zo’n afspraak, betekent dat een onrechtmatige daad jegens de hele Europese Unie, waar wij vervolgens niet de ogen voor mogen sluiten.</p>
      <p sl="de">Een tweede punt: Rusland moet een beter investeringsklimaat voor Europese ondernemingen scheppen, zij het niet door aanpassing van zijn wetgeving, maar door een betere aanwending ervan en vooral een betere handhaving. De Russische wetgeving inzake de intellectuele eigendom dient in overeenstemming met internationale verdragen gebracht te worden.</p>
      <p sl="de">Een belangrijk aspect van onze betrekkingen met Rusland is het Energiehandvest. Rusland heeft dat ondertekend, zonder zich er echter aan gebonden te voelen. Dat is betreurenswaardig. De EU moet het Energiehandvest niet opgeven, maar proberen om de belangrijkste elementen eruit in het nieuwe partnerschaps- en samenwerkingsverdrag te verankeren. Hopelijk gaan de onderhandelingen over dit verdrag zeer spoedig van start.</p>
      <p sl="de">Ten aanzien van Ruslands WTO-lidmaatschap moeten we vaststellen dat het ook in het belang van de Europese Unie is als Rusland tot de WTO toetreedt. Rusland zou daarmee een hele reeks internationale verplichtingen op zich nemen. Dat zorgt er mede voor dat Rusland als economische en handelspartner aan alle gangbare afspraken gebonden is en niet langer alleen de krenten uit de pap kan zoeken. We moeten daar echter niet tot elke prijs mee instemmen. Kortom: ondanks enkele schaduwkanten kunnen we de toekomst toch met vertrouwen tegemoet zien.</p>
    </intervention>
    <intervention id="1-142" speaker_id="photo_generic" name="Neelie Kroes" is_mep="True" mode="spoken">
      <p sl="en">lid van de Commissie . Mevrouw de Voorzitter, ik wil allereerst de rapporteur, mevrouw Quisthoudt-Rowohl, gelukwensen met dit voortreffelijke verslag. Ik wil de rapporteur ook bedanken voor de uitstekende samenwerking met de Commissie bij het opstellen van dit verslag.</p>
      <p sl="en">In de afgelopen jaren heeft in Rusland een indrukwekkende economische ontwikkeling plaatsgevonden. Dit is deels het gevolg van de hoge energieprijzen, maar het is ook voor een groot deel te danken aan verstandig macro-economisch beleid. Rusland is bezig een steeds belangrijkere economische speler in de wereld te worden. De Russische economie is sinds 1999 met gemiddeld 6-7 procent gegroeid; Rusland kent een fors begrotingsoverschot, het is een belangrijke bestemming voor directe buitenlandse investeringen en heeft de op twee na grootste voorraad buitenlandse deviezen.</p>
      <p sl="en">Wij mogen niet vergeten hoe belangrijk Rusland is voor de EU, en hoe belangrijk de EU is voor Rusland. Economisch gezien is het beeld volstrekt duidelijk: wij zijn voor Rusland verreweg de belangrijkste handelspartner, en Rusland is op zijn beurt onze op twee na belangrijkste partner. De EU is verreweg de belangrijkste investeerder in Rusland. Kortom, wij hebben elkaar nodig en wij moeten nauw met elkaar samenwerken; dat is in ons beider belang.</p>
      <p sl="en">Tegelijkertijd is het ook duidelijk dat er problemen zijn. Zo zijn er vragen rond specifieke problemen op het gebied van het ondernemingsklimaat, zoals het aanhoudend hoge corruptieniveau. Maar er is ook sprake van een reeks specifieke problemen, zoals het importverbod voor landbouwproducten uit Polen, de oliebevoorrading van Litouwen via de oliepijpleiding Droezjba en de geplande verhoging van de belastingen op de export van hout. Ondanks al deze uitdagingen moeten wij echter ook de totale situatie en de zeer grote mogelijkheden in het oog houden.</p>
      <p sl="en">Uw verslag komt dan ook op een heel goed tijdstip. Het geeft een totaaloverzicht van alle vraagstukken die in de betrekkingen tussen de EU en Rusland spelen. Ik wil mij concentreren op vier punten betreffende onze economische betrekkingen, die u ook in uw verslag aan de orde hebt gesteld.</p>
      <p sl="en">In de eerste plaats wijst u terecht op het grote belang van de rechtsstaat. Dit is niet alleen van belang voor de economische actoren die in Rusland willen investeren: het is ook onontbeerlijk voor de economische en politieke ontwikkeling op de lange termijn van Rusland zelf. Het is absoluut noodzakelijk – en dit geldt niet alleen voor Rusland – dat wetten en regels op een verstandige en doeltreffende wijze worden toegepast en dat de rechterlijke macht volledig onafhankelijk kan opereren. Alleen zo kan een voorspelbaar en stabiel economisch klimaat worden gegarandeerd. Regels zijn cruciaal voor het aantrekken van investeringen. Maar we hebben ook regels nodig op andere terreinen, zoals de intellectuele eigendomsrechten.</p>
      <p sl="en">Het tweede punt betreft de basis voor onze toekomstige samenwerking. Allereerst is er het lidmaatschap van de WTO. Dit is geen abstract doel op zichzelf. Het lidmaatschap van de WTO is een essentiële voorwaarde voor een succesvolle en duurzame economische ontwikkeling. De Commissie werkt er samen met Rusland hard aan om dit zo snel mogelijk te realiseren, maar voor een aantal kwesties moet nog een oplossing worden gevonden. Wij moeten ook zo snel mogelijk onderhandelingen beginnen over een nieuwe kaderovereenkomst tussen de EU en Rusland teneinde de huidige partnerschaps- en samenwerkingsovereenkomst te actualiseren. Ook moeten wij ons beraden over een verdere verdieping en versterking van onze bilaterale economische en handelsbetrekkingen zodra Rusland tot de WTO is toegetreden.</p>
      <p sl="en">In dit verband wil ik het Parlement bedanken voor zijn steun bij de jongste ontwikkelingen op het gebied van de heffingen voor vluchten boven Siberië. Het feit dat wij over deze kwestie een helder een eensgezind standpunt hadden, heeft tot een goed resultaat geleid. De ondertekening van deze overeenkomst – die tot op heden alleen nog maar is geparafeerd – is een van onze prioriteiten. Deze kwestie moet opgelost worden voordat Rusland toetreedt tot de WTO. Voorzitter Barroso heeft dat tijdens de recente Top EU-Rusland in mei heel duidelijk gemaakt. Bij die gelegenheid heeft de Russische regering haar voornemen om de overeenkomst in de komende maanden te ondertekenen, bevestigd.</p>
      <p sl="en">Het derde punt betreft de energie. Terecht zegt u in uw verslag dat de belangrijkste doelstelling van het energiebeleid van de EU niet beperkt kan worden tot het vermijden van verdere energieafhankelijkheid van Rusland. We hebben eerlijke regels nodig, geen politiek gesteggel – regels die zorgen voor voorspelbaarheid en zekerheid voor beide partijen. De roep om leveringszekerheid betekent ook vraagzekerheid. Ons doel moet onder andere zijn het bevorderen van wederzijdse investeringen door zowel producenten en leveranciers als afnemers van energie. In dit verband moeten wij ook goede afspraken maken over heldere, uitvoerbare criteria voor de doorvoer van energie.</p>
      <p sl="en">Als laatste wil ik nog iets zeggen over mijn eigen beleidsterrein: de mededinging. In de afgelopen jaren heeft de Commissie een nauwe samenwerking opgebouwd met de Russische federale antimonopoliedienst. Ik ben van mening dat wij deze dialoog verder moeten versterken door terreinen aan te wijzen waarop wij nauwer kunnen samenwerken en verder kunnen bouwen aan steeds een grotere convergentie tussen onze systemen. Mededingingswetgeving is een essentieel kenmerk van goed economisch bestuur. Met de nieuwe wet die in oktober vorig jaar is aangenomen, heeft men bij het Russische mededingingsbeleid de middelen in handen gekregen om werkelijk doeltreffend te zijn. Wij zullen onze samenwerking met de Russische mededingingsautoriteit in het kader van de Gemeenschappelijke Economische Ruimte en toekomstige bilaterale overeenkomsten met Rusland dan ook voortzetten.</p>
      <p sl="en">Tot slot wil ik nogmaals de rapporteur gelukwensen met zijn voortreffelijke en evenwichtige verslag. De Commissie zal daar bij haar huidige en toekomstige samenwerking met Rusland zeker rekening mee houden.</p>
    </intervention>
    <intervention id="1-143" speaker_id="1952" name="Jan Marinus Wiersma" is_mep="True" mode="spoken">
      <p sl="nl">rapporteur voor advies van de Commissie buitenlandse zaken . – Mevrouw de Voorzitter, luisterend naar de rapporteur en ook naar mevrouw Kroes, de commissaris, moet ik zeggen dat ik een beetje tussen beiden in zit. Ik deel de zorgen van de rapporteur, maar ik stel ook wel prijs op het pragmatisme van de commissaris, want het is inderdaad waar dat de economische relaties tussen de EU en Rusland bloeien. Zoals gezegd, de EU is de belangrijkste handelspartner van Rusland en die handel blijft groeien, net zoals investeringen steeds maar toenemen.</p>
      <p sl="nl">Vorig weekend werden tijdens het economisch forum in St. Petersburg nog goede zaken gedaan en was volgens de berichten weinig te merken van de kille sfeer die in mei de Top EU-Rusland overheerste. Maar we kunnen politiek en economie niet zo maar los van elkaar zien en namens de Commissie buitenlandse zaken heb ik speciaal gekeken naar de politieke dimensie van de handelsbetrekkingen en de economische relaties tussen de Europese Unie en Rusland. Ik heb daarbij de politieke betekenis van economische betrekkingen willen benadrukken.</p>
      <p sl="nl">Economie heeft invloed op de politieke betrekkingen en sterkere economische banden kunnen mijns inziens bijdragen aan de onderlinge sfeer waarin heikele politieke kwesties makkelijk kunnen worden opgelost. Dat gaat echter niet vanzelf. Energie is daarvan misschien wel het belangrijkste voorbeeld. Het is enerzijds een van de belangrijkste pilaren van de bijzondere politieke band tussen de Europese Unie en Rusland, maar tegelijk geven de huidige strubbelingen aan dat er hoognodig een aantal afspraken gemaakt moet worden.</p>
      <p sl="nl">In dat kader ondersteunen wij de toetreding van Rusland tot de Wereldhandelsorganisatie. Het zou een bijzonder grote bijdrage leveren aan de transparantie van Russische marktregels en het investeringsklimaat sterk verbeteren. Tegelijk zou het Rusland binden aan een aantal mondiaal geldende regels en daarmee het gevaar verkleinen dat handelspolitiek als politiek wapen wordt ingezet. De Russen zelf beseffen wel degelijk dat ze belang hebben bij goede handelsrelaties met de Europese Unie. Economische betrekkingen leggen een stabiele basis onder onderlinge politieke relaties en er zit nog een enorme potentie in de groei.</p>
      <p sl="nl">Dat zal ook in Rusland bijdragen aan het besef dat men ook op politiek vlak common ground zal moeten vinden binnen Europa. Niet alleen op het vlak van de handel, maar ook als het gaat om mensenrechten, democratie en sluimerende conflicten bij de gezamenlijke buren. Het is absoluut nodig hier een balans te vinden. De EU moet deze afspraken vastleggen in een verbeterd akkoord dat het huidige partnerschaps- en samenwerkingsakkoord gaat opvolgen. Hier blijkt weer de innige relatie tussen economie en politiek.</p>
      <p sl="nl">Tenslotte zitten de onderhandelingen hierover vast vanwege een handelsconflict dat zich politiek vertaalt als conflict tussen de Europese Unie en Rusland. Kortom, we zijn vóór een pragmatische insteek, maar het politieke kan niet los gezien worden van het economische, ook als het gaat om de handelsbetrekkingen.</p>
    </intervention>
    <intervention id="1-144" speaker_id="4429" name="Robert Goebbels" is_mep="True" mode="spoken">
      <p sl="fr">rapporteur voor advies van de Commissie economische en monetaire zaken . – Mevrouw de Voorzitter, de Europese Unie en de Russische Federatie zijn er geografisch toe veroordeeld elkaars buren te zijn. In die wetenschap kunnen we maar beter zorgen voor een zo coöperatief mogelijk nabuurschapsbeleid tussen deze twee politieke entiteiten. In haar advies moedigt de Commissie economische en monetaire zaken de Commissie vurig aan om met Rusland te onderhandelen over een regionale vrijhandelsovereenkomst die aansluit bij de regels van de WTO.</p>
      <p sl="fr">Ons Parlement maakt zich er boos over dat Rusland het Energiehandvest en het Doorvoerprotocol nog niet heeft geratificeerd, terwijl Noorwegen deze instrumenten evenmin geratificeerd heeft. Het ligt dus niet aan Rusland alleen dat ze niet in werking treden. Vandaar het belang van een nieuw strategisch partnerschapsakkoord met Rusland. De Unie wordt echter tegengehouden door het Polen van de gebroeders Kaczynski. Dat is des te meer onaanvaardbaar daar de noodzaak van een gemeenschappelijk energiebeleid met de dag duidelijker wordt. Door de tegenwerking van Polen loopt de Unie het risico een goede kans te laten schieten om onderhandelingen aan te knopen die voor beide partijen gunstige resultaten kunnen opleveren.</p>
      <p sl="fr">Europa zal steeds afhankelijker worden van de olie en het gas uit Rusland, terwijl de Russen van hun kant solvabele klanten nodig hebben. Voor 2012 kunnen ze hun gas niet aan Azië kwijt, want dan is de gaspijplijn naar Azië die op dit moment wordt aangelegd waarschijnlijk pas klaar. Daarbij is de Russische begroting voor de helft van de inkomsten afhankelijk van de energiesector. En tot slot heeft Rusland een enorme behoefte aan investeringen in zijn energiesector om aan een groeiende vraag te kunnen voldoen.</p>
      <p sl="fr">Alle voorwaarden voor een evenwichtig akkoord zijn dus aanwezig, maar de Poolse regering houdt verdere vorderingen op dit terrein tegen. Deze situatie zal de verschillende lidstaten van de Unie ertoe brengen om meer bilaterale akkoorden met Rusland te tekenen. De Unie zelf zal de verliezer zijn en ook Polen zal hier nadeel van ondervinden.</p>
    </intervention>
    <intervention id="1-145" speaker_id="1122" name="Ria Oomen-Ruijten" is_mep="True" mode="spoken">
      <p sl="nl">namens de PPE-DE-Fractie . – Mevrouw de Voorzitter, mevrouw de rapporteur, mevrouw de commissaris, we bespreken vandaag op een cruciaal moment een goed en belangrijk verslag. Rusland is – zoals de rapporteur dat al zegt – een van onze belangrijkste handelspartners en ze toont dat met cijfers aan. Er is echter ook nog veel potentie in onze betrekkingen met Rusland. Eigenlijk als je kijkt naar de handelsbetrekkingen, is er sprake van een paradox: bilateraal heeft een aantal lidstaten goede betrekkingen, maar de betrekkingen EU-Rusland moeten beter. Beide partners moeten daarbij overigens een rol spelen. De lidstaten moeten dan ook een gezamenlijk antwoord vinden voor de uitdagingen. Daarom, Voorzitter, moeten de onderhandelingen over een nieuwe partnerschapsovereenkomst zo snel mogelijk beginnen. Een nieuw verdrag dat gebaseerd is op de ervaringen van het afgelopen decennium en ook een nieuwe dialoog voor de komende jaren vorm geeft. Er zijn een aantal belangrijke elementen die daarin zouden moeten staan: wederkerigheid en transparantie. President Poetin zei twee weken geleden op het economisch forum in St. Petersburg:</p>
      <p sl="en">‘Economische partners kunnen zich alleen zeker voelen als zij betrouwbare en voorspelbare relaties hebben.’</p>
      <p sl="en">Ja, Voorzitter, maar ook onze ondernemers willen ervan op aan kunnen dat ze in een helder en wettelijk kader zaken kunnen doen. Er moet een verbeterd investeringsklimaat komen dat transparante ondernemingsvoorwaarden heeft en in het kader waarvan ook intellectuele eigendomsrechten worden gegarandeerd. Ik ben dan ook heel benieuwd – en misschien kan de commissaris daar iets over zeggen – naar de nieuwe buitenlandse investeringswet.</p>
      <p sl="en">Voorzitter, versterkte economische samenwerking kan overigens ook bijdragen tot een beter gediversifieerde economische ontwikkeling in Rusland zelf.</p>
      <p sl="en">Voorzitter, dan de WTO. Goed dat we dat doen. Het is de enige manier om ook counter feiting aan te pakken.</p>
      <p sl="en">Over energie is alles al gezegd, dus daarom stop ik nu. Voorzitter, ik wil alleen mijn waardering uitdrukken aan het adres van mevrouw Quisthoudt-Rowohl die met haar collega's uitstekend werk heeft verricht.</p>
    </intervention>
    <intervention id="1-148" speaker_id="28580" name="Panagiotis Beglitis" is_mep="True" mode="spoken">
      <p sl="el">namens de PSE-Fractie. – Mevrouw de Voorzitter, ik beschouw het als mijn plicht om alvorens van wal te steken de rapporteur geluk te wensen met haar verslag over de economische en commerciële betrekkingen van de Europese Unie met Rusland. Dit is inderdaad een volledig, evenwichtig en realistisch verslag, omdat hierin goed wordt weergegeven op welk niveau de betrekkingen tussen de Europese Unie en Rusland zich momenteel bevinden.</p>
      <p sl="el">Collega’s, niemand betwist het specifieke strategische belang van de betrekkingen tussen de EU en Rusland, noch de noodzaak deze verder te ontwikkelen en uit te diepen. De huidige situatie vereist dat Rusland een strategische partner van Europa wordt. Dit blijkt niet alleen uit de statistische gegevens met betrekking tot de economische en handelsbetrekkingen en het feit dat Rusland grote energievoorraden heeft, maar eerst en vooral, geachte collega’s, uit de geschiedenis van het Europees vasteland en zijn geografie. Deze dwingen ons om, zelfs in de huidige omstandigheden, een nieuw, geïntegreerd en evenwichtig partnerschap tussen Europa en Rusland tot stand te brengen.</p>
      <p sl="el">Dat partnerschap moet gegrondvest zijn op wederzijds respect en wederzijds nut. De betrekkingen tussen de EU en Rusland moeten toekomstgericht zijn en worden afgestemd op de gemeenschappelijke uitdagingen die wij het hoofd moeten bieden en op de gemeenschappelijke mogelijkheden die wij hebben om niet alleen de veiligheid, de stabiliteit, de ontwikkeling en de welvaart van onze volkeren, maar ook de samenwerking met het oog op de oplossing van ernstige mondiale en regionale problemen te bevorderen.</p>
      <p sl="el">In dit kader is het, geachte collega’s, noodzakelijk het historisch verleden van confrontatie en wederzijdse achterdocht achter ons te laten. Wij moeten samen ijveren voor de totstandkoming van een nieuw klimaat van wederzijds vertrouwen. Ik zeg dit omdat er zich boven onze bilaterale betrekkingen reeds donkere wolken van wantrouwen, spanning en crisis samenpakken. Niemand heeft er belang bij dat er een nieuwe confrontatie, een nieuwe koude oorlog ontstaat, en dit geldt voor beide partijen.</p>
      <p sl="el">De Europese Unie moet een gemeenschappelijke strategische visie met betrekking tot Rusland tot stand brengen, op alle samenwerkingsgebieden. Zij moet met één stem spreken en haar collectieve solidariteit betuigen met elke lidstaat. Bijzonder dringend is echter de uitwerking van een gemeenschappelijk Europees beleid op energiegebied. Alleen onder die voorwaarde zal de Europese Unie mijns inziens in staat zijn gewicht in de schaal te leggen bij de onderhandelingen en te voorkomen dat de afzonderlijke landen afhankelijk worden van Russische energie en dat Rusland zijn energiebronnen gebruikt als een politiek wapen.</p>
      <p sl="el">In de betrekkingen tussen de Unie en Rusland zijn de laatste jaren belangrijke stappen vooruit gezet. Wij moeten toegeven dat de brede hervormingen en de totstandkoming van een nieuwe, stabiele macro-economische omgeving in Rusland onder leiding van president Poetin daar ook aan hebben bijgedragen.</p>
      <p sl="el">Onze strategische prioriteit, dames en heren, moet de onmiddellijke opening van onderhandelingen over de sluiting van een nieuwe partnerschaps- en samenwerkingsovereenkomst zijn.</p>
    </intervention>
    <intervention id="1-149" speaker_id="28268" name="Danutė Budreikaitė" is_mep="True" mode="spoken">
      <p sl="lt">namens de ALDE-Fractie . Mevrouw de Voorzitter, dames en heren, als we het over de betrekkingen van de EU met Rusland hebben, houden we in gedachten dat Rusland een strategische partner van de EU is. De EU exporteert 7,3 procent van haar goederen naar Rusland, terwijl Rusland 53 procent van zijn goederen naar de EU exporteert. Het zou daardoor kunnen lijken dat Rusland zeer afhankelijk van de EU is. Echter, 65 procent van de invoer van de EU uit Rusland is energiegerelateerd. Sommige landen voeren 100 procent van hun aardgas in uit Rusland. In werkelijkheid is de EU afhankelijk van Russische exporten en het Russische energiebeleid op mondiaal, EU- en nationaal niveau.</p>
      <p sl="lt">Rusland gebruikt zijn energiebeleid als politiek instrument, waarbij het politieke voorwaarden aan voormalige Sovjetrepublieken en EU-lidstaten probeert te dicteren, in het bijzonder aan de Baltische staten. Het duurt nu al bijna een jaar en nog steeds is er geen besluit genomen over de reparatie van de Droezjba-oliepijplijn, waarmee altijd olie naar Litouwen werd getransporteerd.</p>
      <p sl="lt">Rusland is de solidariteit tussen de lidstaten van de EU aan het afbreken door voorstellen te doen voor bilaterale energievoorzieningsprojecten die kunnen worden uitgebuit voor politieke doeleinden, met treurige gevolgen voor het gemeenschappelijk energiebeleid van de EU. Ik heb het over Nord Stream, het Duits-Russische project, dat Duitsland rechtstreeks afhankelijk zal maken van de politieke belangen van Rusland, en over Blue Stream, dat het door de EU geplande Nabucco-project moet vervangen.</p>
      <p sl="lt">Vandaag bespreken we de ideeën die in het verslag naar voren worden gebracht en die inhouden dat de belangrijkste doelstelling van het energiebeleid van de EU uit meer moet bestaan dan alleen het vermijden van energieafhankelijkheid van Rusland. Ik wil echter beklemtonen dat dit de voornaamste manier zou zijn om een van de belangrijkste doelen van het gemeenschappelijk energiebeleid van de EU te verwezenlijken – energiezekerheid.</p>
    </intervention>
    <intervention id="1-150" speaker_id="28616" name="Ģirts Valdis Kristovskis" is_mep="True" mode="spoken">
      <p sl="lv">namens de UEN-Fractie. – Dames en heren, het lijdt geen twijfel dat de lidstaten op een constructieve manier samenwerken met Rusland. Helaas blijkt uit ons verslag echter nog steeds dat Rusland de instrumenten van zijn handelsbeleid gebruikt om buitenlandpolitieke doelstellingen te realiseren op een manier die niet verenigbaar is met de regels van de Wereldhandelsorganisatie. Het is daarom prijzenswaardig dat in het verslag wordt geëist dat er in de gesprekken in het kader van de partnerschaps- en samenwerkingsovereenkomst onverkort wordt vastgehouden aan de normen en waarden van de EU. Rusland moet dat begrijpen en moet transparante en voorspelbare handelsvoorwaarden aanbieden die zijn gebaseerd op strikt democratische waarden en betrouwbaarheid. Zonder dat is er weinig hoop dat Rusland zal ophouden de Baltische staten en andere landen in de regio te discrimineren op het gebied van de spoorwegtarieven en de uitvoertarieven voor hout of op het gebied van de beperkingen op de uitvoer van vis, vlees en zuivelproducten. Tot slot wil ik aandacht vragen voor de dringende noodzaak om de problemen rond de verbetering van de infrastructuur van de Lets-Russische grensovergangen op te lossen.</p>
    </intervention>
    <intervention id="1-151" speaker_id="28330" name="Vladimír Remek" is_mep="True" mode="spoken">
      <p sl="cs">namens de GUE/NGL-Fractie . – Mevrouw de Voorzitter, geachte aanwezigen, aan de ene kant wordt in het verslag geconstateerd dat de betrekkingen tussen de EU en Rusland zich in een moeilijke, ja zelfs kritieke fase bevinden, maar aan de andere kant wordt toegegeven dat wederzijdse samenwerking zowel voor de Unie als Moskou van wezenlijk belang is.</p>
      <p sl="cs">Wat mij betreft is de oplossing als volgt: de EU dient zich opnieuw grondig te beraden over zowel de energievraagstukken als over andere problematische aspecten van de economische betrekkingen met Rusland. Dat dient dan te gebeuren zonder de vooringenomenheid en de psychologische last waar met name de leiders van de nieuwe lidstaten onder gebukt gaan. Rusland is vandaag de dag mede dankzij de hoge olieprijzen economisch gezien sterker, en om die reden verdedigt het zijn belangen op ietwat luidere toon. Dat is volkomen begrijpelijk. Ook dient niet uit het oog te worden verloren dat Rusland al bevangen is door verkiezingskoorts. Veel zaken op het gebied van het buitenlands beleid worden op dit moment gedaan met het oog op een bepaald effect in het binnenland. Dat neemt echter niet weg dat Rusland ietwat minder arrogant zou kunnen optreden. En op het moment dat beide partijen zich beter bewust worden van een aantal andere omstandigheden, zoals de groeiende economische kracht en energiebehoefte van China en India, dan bestaat er hoop op werkelijke samenwerking. Anders komen zowel de EU als Rusland aan de verkeerde kant te staan.</p>
    </intervention>
    <intervention id="1-152" speaker_id="4507" name="Bastiaan Belder" is_mep="True" mode="spoken">
      <p sl="nl">namens de IND/DEM-Fractie . – Mevrouw de Voorzitter, mevrouw de commissaris, mevrouw de rapporteur, de analyse van de problemen van de economische en commerciële betrekkingen met Rusland is eerlijk. Dit verslag geeft echter geen bevredigend antwoord op de vraag hoe Europa zich tegen de groeiende politisering van de Russische economie moet wapenen. Bij gebrek aan een helder antwoord gaat Rusland verder met het aanhalen van bilaterale betrekkingen met individuele lidstaten. Het enthousiasme waarmee deze lidstaten hieraan meewerken, verraadt niet alleen de onmacht om tot één Europese politiek te komen, maar evenzeer de politieke onwil.</p>
      <p sl="nl">In dit verslag wordt het gebrek aan anticipatie op WTO-regelgeving door Rusland gehekeld. In dat licht ben ik verbaasd dat er in paragraaf 15 reeds gesproken wordt over een mogelijke vrijhandelsovereenkomst. Ik ben van mening dat na de Russische toetreding tot de WTO een periode van consolidatie in acht dient te worden genomen om de gevolgen van deze toetreding te analyseren. De Commissie doet er goed aan haar krachten aan zo'n analyse te besteden in plaats van nu reeds een vrijhandelsovereenkomst te overwegen.</p>
    </intervention>
    <intervention id="1-153" speaker_id="28572" name="Georgios Papastamkos" is_mep="True" mode="spoken">
      <p sl="el">Mevrouw de Voorzitter, ik wil de rapporteur van harte gelukwensen met haar uitermate belangrijke verslag.</p>
      <p sl="el">Geachte collega’s, het tienjarig partnerschap tussen de Europese Unie en Rusland is een toereikende grondslag voor de verdere uitdieping en uitbreiding van de betrekkingen tussen beide partijen.</p>
      <p sl="el">De doelstellingen die beoogd werden met de totstandbrenging van vier gemeenschappelijke ruimten moeten, ondanks de vertrouwenscrisis die zich begint af te tekenen, politieke verbintenissen blijven gedurende de onderhandelingen over het nieuwe kader na 2007.</p>
      <p sl="el">De totstandkoming van een geïntegreerde, open markt in het kader van een gemeenschappelijk economische ruimte tussen de Unie en Rusland en de opneming van Rusland in de Wereldhandelsorganisatie zullen elkaar wederzijds beïnvloeden en bevorderen. Degenen die voorbehouden hebben bij de toetreding van Rusland tot het wereldhandelsstelsel wil ik erop wijzen dat een dermate grote markt als Rusland beter deel kan uitmaken van de WTO-procedures, -regels en -disciplines dan dat het een soort verstekeling is, een free rider .</p>
      <p sl="el">Ik wil daar nog aan toevoegen dat de Unie het initiatief moet nemen tot het openen van onderhandelingen over de volledige opneming van de handel en de investeringen in de energiesector in het multilaterale handelsstelsel.</p>
      <p sl="el">Continue energievoorziening is een topprioriteit van de Unie. Daaraan moeten ook bilaterale overeenkomsten tussen EU-lidstaten en Rusland een bijdrage leveren. De overeenkomst tussen Rusland, Griekenland en Bulgarije inzake de bouw van de oliepijpleiding Burgas-Alexandroupolis is een bijdrage van strategisch belang aan de Europese energie-infrastructuur. De Commissie was bovendien van oordeel dat dit een project van pan-Europees belang is, in het kader van het Inogate-programma.</p>
      <p sl="el">Geachte collega’s, in haar betrekkingen met Rusland moet de Unie streven naar politiek overleg en institutionele toenadering, en niet naar een ongeregeld internationaal systeem.</p>
    </intervention>
    <intervention id="1-154" speaker_id="1898" name="Erika Mann" is_mep="True" mode="spoken">
      <p sl="de">Mevrouw de Voorzitter, onze behandeling van het verslag van collega Quisthoudt-Rowohl komt op een zeer ongelukkig tijdstip. De partnerschaps- en samenwerkingsovereenkomst met Rusland is feitelijk opgeschort. Tussen een aantal van onze lidstaten en Rusland verlopen de betrekkingen stroef. De uitkomst van de onderhandelingen over de WTO is zeer ongewis. Ook in dit opzicht zijn er allerlei frustraties. Het vrijhandelsverdrag, dat wij na toetreding van Rusland tot de WTO af willen sluiten, is een project dat we ons al lang geleden voorgenomen hebben en dat voortdurend op de lange baan geschoven werd.</p>
      <p sl="de">De collega’s Wiersma en Oomen-Ruijten wezen op een belangrijk punt, namelijk dat we in een merkwaardige situatie verkeren. Enerzijds vordert de economische integratie en je voelt een zekere intensiteit en bereidheid aan Russische zijde om de westerse normen aangaande investeringen en productiemogelijkheden over te nemen. Anderzijds kun je in politiek opzicht aan Russische zijde iets bespeuren wat je evengoed onzekerheid als snoeverij zou kunnen noemen.</p>
      <p sl="de">Het is goed een gezond pragmatisme te bewaren, zoals collega Quisthoudt-Rowohl in haar verslag gedaan heeft, en te herhalen dat deze betrekkingen nodig en gewenst zijn. Rusland is onze buur, het is een belangrijke politieke macht en zal dat ook in de toekomst zijn. We hebben het land ook nodig voor de interne stabiliteit van het gehele Europese gebied. Laten we daarom gepaste economische betrekkingen tot stand brengen en laten we ook op energiegebied samenwerken! Ik denk dat dat de juiste weg is.</p>
      <p sl="de">Mevrouw de commissaris, we dienen echter wel aanvullende maatregelen te nemen om te voorkomen dat Rusland telkens weer in de verleiding komt om economisch beleid als politiek wapen te hanteren. Daarvoor dienen we verstandige mechanismen te ontwikkelen, die werkelijke dialoog mogelijk maken. In de omgang met veel andere landen hebben we daar al een fijn vertakte structuur voor ontwikkeld, maar in het geval van Rusland staat die nog in de kinderschoenen. Een dialoog der economieën, een waar het MKB aan deelneemt, politieke samenwerking, maatschappelijke dialoog – dat alles is nodig om een betrouwbare democratie op te bouwen, een democratie die niet bij elk conflict bang is voor escalatie.</p>
    </intervention>
    <intervention id="1-155" speaker_id="34930" name="Hanna Foltyn-Kubicka" is_mep="True" mode="spoken">
      <p sl="pl">Mevrouw de Voorzitter, het is algemeen bekend dat Rusland in zijn economische contacten weinig respect aan den dag legt voor ethische normen en mensenrechten. Dit is een probleem dat alle lidstaten van de Europese Unie aangaat, zoals duidelijk wordt in het geval van de vluchten over Siberië. Ondanks de recente beloften van Rusland moeten de Europese luchtvaartmaatschappijen die gebruik maken van het Russische luchtruim nog steeds speciale taksen betalen, die niets te maken hebben met de prijs die normaal verbonden is aan de controle van het luchtvaartverkeer. Het gaat om een transitbelasting die niet alleen in strijd is met de algemeen aanvaarde praktijken, maar die ook indruist tegen het internationale recht.</p>
      <p sl="pl">De kwestie van het Poolse vlees is een vergelijkbaar voorbeeld. Hoewel dit vlees aan alle Europese normen beantwoordt, is het niet toegelaten op de Russische markt om redenen die geen enkel verband houden met een markteconomie. Om dezelfde redenen hebben de Russische consumenten geen toegang tot Georgisch water of tot Moldavische wijn. Deze houding is even cynisch als het Russische optreden in de zaak-Kasparov. De heer Kasparov werd op de luchthaven aangehouden toen hij op weg was naar een protestmanifestatie die tijdens de top in Samara plaatsvond. Hij werd net zo lang vastgehouden tot hij zijn bestemming niet meer kon bereiken, hoewel hij officieel gezien nooit aangehouden werd. Dat is de manier waarop de overheid van de Russische Federatie te werk gaat. Voor de buitenwereld lijkt er niets aan de hand. Schijn bedriegt helaas. Europa zou er goed aan doen dat niet te vergeten.</p>
    </intervention>
    <intervention id="1-156" speaker_id="2304" name="Esko Seppänen" is_mep="True" mode="spoken">
      <p sl="fi">Mevrouw de Voorzitter, mevrouw de commissaris, de Europese Unie noemt zichzelf Europa, maar daar is geen geografisch argument voor. Een groot deel van Rusland is immers ook Europa. Rusland is een buurland van veel EU-lidstaten en zodoende onze partner op veel gebieden, niet alleen op het gebied van energie. Ik wil erop wijzen dat de economie van Rusland meer is dan energie. Van de economische groei van vorig jaar was slechts een derde toe te schrijven aan energie.</p>
      <p sl="fi">De partnerschapsovereenkomst tussen de Europese Unie en Rusland loopt ten einde. Terwijl 26 lidstaten bereid zijn de economische en handelsbetrekkingen met Rusland te verbeteren, staat één land, Polen, op de rem. Wij moeten ons afvagen of het acute handelsprobleem van dat land niet beter kan worden opgelost door op georganiseerde wijze te onderhandelen dan door gezamenlijke onderhandelingen te verhinderen. Polen belemmert de Europese Unie om met één stem te spreken. Als vertegenwoordiger van een buurland van Rusland moet ik echter zeggen dat wij zaken in feite beter bilateraal kunnen regelen dan door met één stem te spreken.</p>
    </intervention>
    <intervention id="1-157" speaker_id="28142" name="Nils Lundgren" is_mep="True" mode="spoken">
      <p sl="sv">Mijnheer de Voorzitter, economische betrekkingen bevorderen niet alleen onze welvaart, maar ook de vrede. Rusland is de grote mogendheid die het dichtst bij de EU ligt. Als Rusland weer een bedreiging voor de vrede en de democratie zou worden, zou dat rampzalig zijn voor de toekomst van Europa.</p>
      <p sl="sv">Daarom moeten wij ons inzetten voor meer handel met Rusland. Daarom moeten we ons ervoor inzetten Rusland op te nemen in de WTO. We moeten echter ook de juiste signalen afgeven. Rusland heeft onlangs de levering van kolen en olie aan Estland afgebroken. Het doel daarvan was Estland te dwingen om zich aan Moskou te onderwerpen in een kwestie op het gebied van het binnenlands beleid. De reacties van de EU waren lauw. Russische olie en Russisch gas voor grote EU-landen waren belangrijker.</p>
      <p sl="sv">“Erst kommt das Fressen, dann kommt die Moral”, ofwel “Eerst het eten, dan de moraal”, luidde de boodschap. De EU maakte niet voldoende duidelijk dat Estland een lidstaat van de EU is, dat de Russische maatregelen dus tegen de hele EU waren gericht en dat dat niet door de EU wordt geaccepteerd. Zo mag het niet gaan.</p>
    </intervention>
    <intervention id="1-158" speaker_id="28126" name="Christofer Fjellner" is_mep="True" mode="spoken">
      <p sl="sv">Juist nu staan er zeer veel belangrijke kwesties op de agenda die betrekking hebben op de economische betrekkingen van de EU met Rusland, vooral de partnerschapsovereenkomst en de onderhandelingen over een Russisch lidmaatschap van de WTO.</p>
      <p sl="sv">In het debat over de economische betrekkingen met Rusland lijken twee extremen tegenover elkaar te staan. Sommigen zien de opkomst van Rusland als een economische wereldmacht als een bedreiging. Zij willen die opkomst verhinderen en willen ons onafhankelijk maken van Rusland. Anderen willen tot elke prijs handel drijven met Rusland, en zijn bereid om wat dan ook te doen om een wit voetje te halen bij de leiders in Moskou. Zij doen alles om een eigen toegang tot de natuurlijke hulpbronnen in Rusland veilig te stellen.</p>
      <p sl="sv">Ik schaar mij achter geen van deze beide perspectieven. We hebben veel te winnen bij meer handel met Rusland en bij meer economische integratie. Rusland van zijn kant heeft echter nog meer te winnen. Het gaat niet alleen om de economie. Het gaat erom dat de handel ons nader tot elkaar brengt en de democratie en het rechtsstaatbeginsel in het land versterkt. Op die manier verankeren wij Rusland in de Europese belangengemeenschap.</p>
      <p sl="sv">We moeten echter ook eisen aan Rusland stellen. We moeten eisen dat de Russen de democratie, de markteconomie en het rechtsstaatbeginsel respecteren. Veel te veel mensen lijken tegenwoordig te geloven dat Rusland voorbestemd is om universele beginselen te verwerpen. Zij accepteren blindelings dat Rusland die beginselen schendt, maar dat is verkeerd. Bezwijken voor Russische druk of Russische provocaties leidt nergens toe. Dat verzwakt zelfs de goede krachten in het land. Als we daarentegen gezamenlijk optreden in de EU, met een verenigd front, dan zullen we ze dwingen te luisteren. Dan moeten ze wel luisteren. Rusland is weliswaar een belangrijke handelspartner voor ons, maar velen vergeten dat wij een nog belangrijker handelspartner voor hen zijn.</p>
      <p sl="sv">Ook aan een Russisch lidmaatschap van de WTO moeten we eisen verbinden. Dat lidmaatschap is belangrijk. De Russen worden dan geïntegreerd in de gereguleerde wereldhandel. We moeten ons er echter wel van verzekeren dat het hun bedoeling is zich aan de regels te houden, ook als ze eenmaal lid zijn. Het mag niet zo gaan als in de Raad van Europa, waarvan ze eerst lid zijn geworden, maar waarin ze zich vervolgens niet om mensenrechten bekommeren. Dat kunnen we ons niet permitteren. De WTO kan het zich niet permitteren dat Rusland zich daar net zo gedraagt.</p>
      <p sl="sv">Dat geldt last but not least ook voor het Europees Energiehandvest. Ik zou daar bij een andere gelegenheid graag nader op ingaan. Daarbij moet de EU één front vormen en Rusland dwingen om te luisteren.</p>
    </intervention>
    <intervention id="1-159" speaker_id="31730" name="Joel Hasse Ferreira" is_mep="True" mode="spoken">
      <p sl="pt">Europa heeft stabiele grenzen in het oosten nodig. We dienen te benadrukken dat we het over een belangrijk punt met Rusland eens zijn: in onze noch in Ruslands ogen is een Russisch lidmaatschap van de Europese Unie wenselijk.</p>
      <p sl="pt">Aan de andere kant worden de economische betrekkingen tussen Rusland en talrijke landen van de Europese Unie op energiegebied steeds belangrijker. In die sector zijn stabiele overeenkomsten nodig en moet degelijk onderhandeld worden over de levering van energie. Er moet ook onderhandeld worden om tot duidelijke oplossingen te komen voor de Russische investeringen in de Europese Unie. Tegelijkertijd investeren ondernemingen uit de lidstaten fors in de bronnen voor energievoorziening van Rusland.</p>
      <p sl="pt">De Europese Unie dient een meer evenwichtige ontwikkeling in Rusland te blijven steunen. Daarvoor is niet alleen de buitenlandse handel dienstig maar ook de herziening van Europese samenwerkingsprogramma’s als TACIS. Rusland beschikt zowel over financiële en economische middelen als over menselijk kapitaal. Zonder onze partner in het oosten – die niet op lange ervaring inzake politiek pluralisme kan bogen – de les te willen lezen, kunnen we stellen dat de versterking van de handel met Rusland een zeer positieve rol kan spelen.</p>
      <p sl="pt">Dit verslag is een belangrijke bijdrage aan het debat over de economische en handelsbetrekkingen met Rusland. We weten dat we door het aanhalen van die betrekkingen elkaar beter leren kennen en de sociale en regionale ongelijkheden kunnen verminderen, vooral als dat proces gepaard gaat met een openhartige en diepgaande dialoog.</p>
      <p sl="pt">Voorts ben ik van mening dat toetreding tot de WTO de economische integratie tussen de EU en Rusland verder zal verdiepen. Tegelijkertijd dienen we een gunstig investeringsklimaat in Rusland te bevorderen en de Russische Federatie aan te moedigen fatsoenlijke arbeidsvoorwaarden en eerbiediging van de vakbondsrechten van de werknemers te garanderen. Het is natuurlijk ook noodzakelijk betere Russische wetgeving te steunen en daar een bijdrage aan te leveren teneinde de toepassing van de wet te verzekeren op het vlak van de bescherming van intellectuele, commerciële- en industriële-eigendomsrechten.</p>
      <p sl="pt">Ik sluit af met de opmerking dat al deze contacten met Rusland ook een bijdrage kunnen en moeten leveren aan de verbetering van de bewegingsvrijheid, de vrijheid van meningsuiting en de eerbiediging van de rechten van de nationale minderheden in de hele Federatie. Met goede vrienden is het goed zaken doen.</p>
    </intervention>
    <intervention id="1-160" speaker_id="33946" name="Andrzej Tomasz Zapałowski" is_mep="True" mode="spoken">
      <p sl="pl">Mevrouw de Voorzitter, de grootste lidstaten van de Europese Unie hebben er jarenlang mee ingestemd dat Rusland er een gewoonte van maakte om in zijn betrekkingen met kleine en middelgrote landen gebruik te maken van politieke en economische chantage. Aangezien de Europese grootmachten enkel waarschuwingen hebben geformuleerd en nooit concrete stappen hebben gezet om de politieke en economische samenwerking aan banden te leggen, kon Rusland dergelijke tactieken gemakkelijk toepassen en doet het dat ook vandaag nog.</p>
      <p sl="pl">Het Europees Voedsel- en Veterinair Bureau heeft na tal van onderzoeken bevestigd dat het Poolse vlees aan alle gezondheids- en veiligheidsnormen beantwoordt. Tijdens mijn verblijf in Ierland heb ik persoonlijk advies ingewonnen bij de inspecteurs. Met het oog hierop is het ronduit schandalig dat de Russische regering openlijk liegt en beweert dat de testen andere resultaten aan het licht hebben gebracht. Rusland maakt gebruik van dezelfde aanpak als ten tijde van het bloedbad dat werd aangericht onder Tsjetsjeense burgers. Terwijl de hele wereld het over moord heeft, houdt Rusland dapper vol dat dergelijke beweringen propaganda zijn.</p>
      <p sl="pl">Ik kan me vandaag niet van de indruk ontdoen dat een aantal collega’s in dit Parlement de Poolse belangen willen verkopen in ruil voor Russisch gas. Ik bedank hen van harte voor dit blijk van solidariteit.</p>
    </intervention>
    <intervention id="1-161" speaker_id="28300" name="Zbigniew Zaleski" is_mep="True" mode="spoken">
      <p sl="pl">Mevrouw de Voorzitter, economische samenwerking heeft een kans van slagen wanneer er een belangrijke rol is weggelegd voor de handel. Wanneer er politiek in het spel is of wanneer een regering of een staat betrokken partij is, bestaat het gevaar dat de economie wordt aangewend als een middel om politieke en zelfs militaire doelstellingen te bereiken.</p>
      <p sl="pl">Rusland beschikt vandaag allicht voor het eerst in zijn geschiedenis over voldoende financiële middelen om het inkomen van zijn burgers en hun levensstandaard aanzienlijk te verhogen. Maar zal het land de winst uit zijn handel in mineralen hiervoor gebruiken of eerder om zijn militaire en andere doelstellingen te verwezenlijken? Daar hebben we het raden naar. Nu en dan verrast president Poetin Europa met schokkende verklaringen, die de Westerse leiders de stuipen op het lijf jagen. We weten evenmin hoe de Russische bevolking zal reageren op het feit dat er steeds meer nationale goederen in handen komen van een kleine groep adviseurs. We moeten toegeven dat het bijzonder moeilijk is om met zo’n onvoorspelbare partner samen te werken.</p>
      <p sl="pl">Hoe moeten we deze situatie aanpakken? Ik denk dat we Rusland duidelijk moeten maken dat we in het land een vredelievende economische en politieke partner zien en dat we willen dat de Russische bevolking een gelukkig leven kan leiden volgens de Europese normen voor levenskwaliteit. We dienen er echter eveneens voor te zorgen dat Rusland de Europese Unie – en elk van haar lidstaten – als een bevriende partner beschouwt. Tegelijkertijd moet het land wel beseffen dat deze partner, de Europese Unie, ook besluitvaardig en coherent uit de hoek kan komen.</p>
      <p sl="pl">Elke vorm van verdeeldheid in de Europese Unie zal Rusland in de verleiding brengen om een selectieve economische strategie aan te wenden, die nadelig is voor onze samenwerking en voor de cohesie van de Europese Unie. Het verslag van mevrouw Quisthoudt-Rowohl zou Rusland moeten doen inzien dat wij ons door gezonde economische beginselen laten leiden, dat wij onze partners respecteren en dat wij in ruil daarvoor van hen hetzelfde verwachten. Enkel een dergelijke samenwerking kan bewerkstelligen dat het economische peil voor de burgers stijgt. Ten slotte ben ik van mening dat er geen sprake kan zijn van samenwerking wanneer deze voorwaarde niet wordt vervuld. In dat geval zullen er opnieuw spanningen de kop opsteken. Ik hoop dat beide partijen dat begrijpen.</p>
    </intervention>
    <intervention id="1-162" speaker_id="37524" name="Маруся Иванова Любчева" is_mep="True" mode="spoken">
      <p sl="nl">Уважаема г-жо председател, колеги, можем да определим този доклад като успешна, прагматична стъпка в установяването на по-трайни търговски и икономически отношения с Русия. Важният раздел за енергетиката следва да бъде разглеждан и като подкрепа на отделни споразумения на страни-членки на Европейския съюз с Русия, какъвто е случаят с петролопровода Бургас-Александруполис, който ще транспортира енергийни суровини. В този проект се включват две страни-членки на Европейския съюз, България и Гърция. Той е от изключителен интерес за страните, които са го подписали, но и за Европейския съюз като цяло. По тази причина проектът трябва да получи подкрепата на съюза. Много е важно, обаче, да се подчертае, че и Русия, и Европейският съюз трябва да направят сериозна оценка на въздействието на проекта върху околната среда и да вложат инвестиции в технологии за опазването й, тъй като петролопроводът преминава през чувствителната в това отношение Черноморска зона. Проектът ще носи икономически растеж за региона, но в никакъв случай не трябва да затваря други сектори, като например туризма, в зоната на Бургаския залив, през който ще се осъществява прехвърлянето на суровината. Трябва сериозно да се прецизира и трасето на петролопровода, да бъдат защитени пластове от културно-историческо наследство. Това ще повиши неговата обща сигурност.</p>
      <p sl="nl">Подкрепата на Европейския съюз ще бъде гаранция за неговата перспектива с оглед устойчивото развитие на региона. Черноморската зона се явява изключително интересна за развитието на други отношения с Русия, каквито са икономическите зони. Това са инвестиции, в които ще се допринесе за голям икономически растеж, особено инвестициите в търговия и производствен капацитет. Сътрудничеството с Европейския съюз и Русия трябва да премине и през партньорство в създаването и прилагането на нови технологии, нови материали, които са от изключителен интерес и за двете страни.</p>
      <p sl="nl">Благодаря за вниманието.</p>
    </intervention>
    <intervention id="1-163" speaker_id="28615" name="Roberts Zīle" is_mep="True" mode="spoken">
      <p sl="lv">Dank u, mevrouw de Voorzitter. Dames en heren, in de betrekkingen met Rusland worden we voortdurend met situaties geconfronteerd waarbij visproducten uit de Baltische staten of vlees uit Polen opeens heel ongezond wordt voor de Russische bevolking, die er een zeer gezonde levensstijl op na houdt. Datzelfde geldt voor oliepijplijnen – de technische staat daarvan verslechtert altijd heel snel wanneer olieverwerkende bedrijven in de Baltische staten een andere eigenaar krijgen. Het beleid inzake de spoorwegtarieven maakt nu al vele jaren het verschepen van vrachten naar havens van de landen rond de Baltische Zee 2,7 maal zo duur als die naar Russische havens. Daarom denk ik dat het in de context van de WTO enorm belangrijk is om tot een situatie te komen waarbij geen enkele vorm van discriminatie is toegestaan in de handelsbetrekkingen tussen Rusland en de lidstaten van de EU, in het bijzonder de lidstaten waarvan Rusland nog steeds vindt dat ze binnen zijn invloedssfeer vallen. Dank u.</p>
    </intervention>
    <intervention id="1-165" speaker_id="33964" name="Roberta Alma Anastase" is_mep="True" mode="spoken">
      <p sl="nl">În primul rând, aş dori să felicit raportorul pentru munca laborioasă şi pentru deschiderea manifestată în abordarea tuturor faţetelor pe care le implică relaţiile economice şi comerciale dintre Uniunea Europeană şi Rusia. Una dintre aceste faţete, la care aş dori să mă refer, este poziţia geopolitică a Rusiei. După aderarea României şi Bulgariei, la 1 ianuarie 2007, graniţa de est a Uniunii Europene o reprezintă regiunea Mării Negre, din care Rusia face parte şi unde joacă un rol foarte important, atât din punct de vedere economic şi comercial, cât şi bineînţeles din punct de vedere politic. Regiunea Mării Negre este o zonă cu un potenţial de dezvoltare imens, dar în acelaşi timp o zonă care trebuie să găsească răspunsurile adecvate la provocările existente. Printre ele, asigurarea securităţii şi stabilităţii regiunii în ansamblu, dar şi a fiecărei ţări în parte, constituie prima prioritate. În acest context, găsirea şi aplicarea unei soluţii pentru rezolvarea conflictelor îngheţate este imperios necesară. Acesta continuă să fie un obstacol important în calea dezvoltării regionale şi a prosperităţii economice, iar poziţia şi implicarea constructivă a Rusiei în această direcţie trebuie să fie o tematică mereu prezentă în dialogul Uniunii Europene cu această ţară.</p>
      <p sl="nl">Tot în contextul Mării Negre, dar şi separat de ea, trebuie abordată tema energetică. Aici trebuie punctat că relaţiile Uniunii Europene cu Rusia nu se pot dezvolta fără a ţine cont de necesitatea de a le baza pe încredere reciprocă, precum şi pe respectarea obligaţiilor internaţionale şi principiilor democratice de către ambii parteneri. Şi, pentru a introduce în context şi regiunea, cred că diversificarea surselor de energie trebuie să rămână o prioritate a Uniunii Europene.</p>
      <p sl="nl">În sfârşit, sper ca noua iniţiativă a Uniunii Europene de consolidare a cooperării la Marea Neagră să ajute la realizarea obiectivelor menţionate mai sus şi mai ales la dezvoltarea unui dialog sincer între partenerii din regiune, ce astfel ar putea învăţa să asculte, să aibă încredere şi să coopereze cu vecinii lor, în conformitate cu standardele democratice recunoscute la nivel internaţional.</p>
    </intervention>
    <intervention id="1-166" speaker_id="28279" name="Justas Vincas Paleckis" is_mep="True" mode="spoken">
      <p sl="lt">In de bus naar Straatsburg heb ik de prognose van Goldman Sachs gelezen dat de Russische economie over veertig jaar een van de sterkste economieën van de wereld zal zijn en dat het bbp van Rusland dan hoger zal zijn dan dat van grote Europese landen. Deze voor Rusland gunstige prognose zou enige basis kunnen hebben als Rusland zich zou houden aan de regels op het gebied van economie en handel waaraan de rest van de wereld zich wel al heel lang houdt en als Rusland de weg van de democratie zou bewandelen, zelfs als dat een democratie met een Russisch sausje is.</p>
      <p sl="lt">Voorlopig is er echter nog een lange weg te gaan – zowel in de tijd als wat betreft de afstand tot de werkelijkheid van vandaag – voordat deze voorspellingen zullen uitkomen. De economie van Rusland mag dan een indrukwekkende groei doormaken, maar de hervormingen gaan langzaam, de corruptie neemt niet af en het rechtsstelsel wordt niet betrouwbaarder. De rechtszaken tegen Chodorkovski en Lebedev, die binnenkort worden heropend, kunnen gemakkelijk parodieën op een eerlijk proces worden. Investeerders uit Europa hebben niet dezelfde adequate rechtszekerheid die de EU garandeert voor investeerders uit Rusland.</p>
      <p sl="lt">De voorliefde van Moskou om de handel in petroleum, aardgas en vlees te kruiden met hete politieke specerijen is zorgwekkend. De nieuwe lidstaten van de EU hebben schade geleden toen Rusland in aanvaring kwam met Oekraïne en Wit-Rusland en de toevoer van olie via de Droezjba-pijplijn afsloot vanwege vermeende technische problemen, en doen dat nog steeds zolang Rusland de Gordiaanse knoop van de affaire rond de invoer van Pools vlees niet heeft doorgehakt.</p>
      <p sl="lt">De handelsbetrekkingen tussen de EU en Rusland zouden gebaat zijn bij een strategie voor samenwerking tussen de landen rond de Baltische Zee, in de context van de noordelijke dimensie, in het bijzonder met betrekking tot het gebied Kaliningrad. De mate waarin dit gebied gesloten of open is, is een barometer van de Russische bedoelingen. Op dit moment geeft de barometer “veranderlijk” aan, want de richtsnoeren voor investeringen en handel zijn nog niet helemaal duidelijk en datzelfde geldt voor het belastingbeleid, en zakenmensen uit Europese landen die daar werken voelen zich niet veilig.</p>
      <p sl="lt">Desondanks willen we graag geloven dat de barometer op een goede dag “mooi weer” zal aangeven. Handelsbetrekkingen tussen de EU en Rusland die voor beide partijen goed zijn, zullen Rusland helpen om de gunstige economische prognoses om te zetten in werkelijkheid en om een goede en betrouwbare partner van de EU te worden.</p>
    </intervention>
    <intervention id="1-167" speaker_id="28332" name="Dariusz Maciej Grabowski" is_mep="True" mode="spoken">
      <p sl="pl">Mevrouw de Voorzitter, ik zou de rapporteur van harte willen bedanken omdat ze een zo belangrijk onderwerp aan de orde heeft gesteld en ons op een eerlijke manier attent heeft gemaakt op de grootste problemen en gevaren. Een ander sterk punt van dit verslag is dat het wordt voorgesteld op een moment waarop Rusland een glorietijd doormaakt dankzij de stijging van de grondstofprijzen.</p>
      <p sl="pl">Deze ontwikkeling uit zich in een kwalitatieve verandering in de houding en in het economische en handelsbeleid van Rusland. Ik wil graag de meest opvallende kenmerken van deze wijzigingen onder de aandacht brengen. De eerste verandering betreft de permanente inspanningen van Rusland om de markten en het transport van grondstoffen te controleren, met als voornaamste doel om aardolie en gas als politiek drukmiddel te gebruiken.</p>
      <p sl="pl">De tweede wijziging is de door Rusland aangewende tactiek om voortdurend speciale relaties aan te knopen en privileges toe te kennen aan bepaalde lidstaten van de Europese Unie, terwijl andere landen eenvoudigweg gediscrimineerd worden, volgens het beginsel “verdeel en heers”. Een duidelijk voorbeeld van dit beleid was de toespraak van de heer Goebbels in het Europees Parlement. Ondanks voldoende bewijs van het tegendeel beweerde de heer Goebbels, met evenveel verve als een Russische woordvoerder dat zou doen, dat Rusland het in het conflict met Polen bij het rechte eind had. Ik wil hem van harte feliciteren met deze vooringenomenheid.</p>
      <p sl="pl">Kortom, Rusland maakt consequent gebruik van zijn gunstige positie op de grondstoffenmarkt om een internationale economische en handelsstructuur te creëren, die het land in staat zal stellen om zijn politieke doelstellingen te bereiken. De Unie zou een dergelijk beleid moeten beantwoorden met een vastberaden aanpak. In dat licht zou de Europese Unie in alle gemeenschappelijke aangelegenheden met één stem moeten spreken, teneinde de zwakste landen in de Gemeenschap te verdedigen en de landen en sectoren die het sterkst afhankelijk zijn van Rusland te beschermen en te ondersteunen.</p>
    </intervention>
    <intervention id="1-168" speaker_id="23707" name="Libor Rouček" is_mep="True" mode="spoken">
      <p sl="cs">Dames en heren, de Europese Unie en Rusland zijn sterk van elkaar afhankelijk. Beide liggen op het Europese continent en zonder wederzijdse overeenstemming kan geen enkel groot wereldwijd probleem worden opgelost en zonder wederzijdse samenwerking op het gebied van de handel en economie krijgen we ook niks voor elkaar. Ik ben een van de fervente voorstanders in dit Parlement van de creatie van een gemeenschappelijke economische ruimte, van een open en geïntegreerde markt tussen de EU en Rusland, in het belang van beide partijen. Zo ook is de toetreding van Rusland tot de WTO in het belang van beide partijen. De Europese Unie dient open te staan voor investeringen uit Rusland, maar Rusland dient evenzeer dezelfde toegangsrechten voor Europese ondernemingen te garanderen, ook voor ondernemingen die actief zijn in de grondstoffensector. Als ons dat lukt, dan weet ik zeker dat zowel de economische welvaart alsook de stabiliteit met betrekking tot alle aspecten van de wederzijdse belangen en de betrekkingen tussen de EU en Rusland an sich , zullen worden versterkt.</p>
    </intervention>
    <intervention id="1-169" speaker_id="28389" name="Zbigniew Krzysztof Kuźmiuk" is_mep="True" mode="spoken">
      <p sl="pl">Mevrouw de Voorzitter, in het kader van dit debat zou ik twee kwesties onder de aandacht willen brengen. Eerst en vooral liep de aardgasvoorziening van de EU-lidstaten rond de jaarwisseling 2006-2007 ernstig gevaar door het geschil tussen Rusland en Oekraïne. Vervolgens staakte Rusland in januari 2007 de aardolietoevoer naar West-Europa ten gevolge van een conflict met Wit-Rusland.</p>
      <p sl="pl">Op dit moment steekt Rusland een stokje voor de aardoliebevoorrading van de Mazeikiu-raffinaderij, die onlangs aan de Poolse firma Orlen werd verkocht. Jammer genoeg zijn dit slechts enkele voorbeelden van de manier waarop Rusland de toevoer van grondstoffen voor de energieproductie aanwendt als een politiek instrument tegenover de EU-lidstaten en derde landen. Deze praktijken laten er bovendien geen twijfel over bestaan dat Rusland een onbetrouwbare energieleverancier is.</p>
      <p sl="pl">Ten tweede geldt er al meer dan achttien maanden een verbod op de invoer van Poolse voedingswaren naar Rusland. De Europese Unie heeft pas aan het begin van dit jaar erkend dat dit probleem niet alleen Polen, maar de volledige Europese Unie aangaat. Hoewel er intussen alweer meerdere maanden verstreken zijn en ondanks de steeds nadrukkelijkere bewijzen dat dit embargo van louter politieke aard is, is zelfs de Europese Unie er nog niet in geslaagd dit probleem de wereld uit te helpen. Ik hoop derhalve dat de Unie zich bij het oplossen van deze kwestie niet alleen vastberaden zal tonen, maar dat ze eveneens doeltreffend zal zijn.</p>
    </intervention>
    <intervention id="1-170" speaker_id="28307" name="Francisco Assis" is_mep="True" mode="spoken">
      <p sl="pt">Onze betrekkingen met Rusland maken ongetwijfeld moeilijke tijden door. We zijn verplicht een bijdrage te leveren aan de verbetering van die betrekkingen. Tussen “Realpolitik”, die er naar neigt de principes te negeren, en “Irrealpolitik” – een term die onlangs is geïntroduceerd in de internationale betrekkingen door de voormalige Franse minister Védrine –, die ernaar neigt de complexiteit van de werkelijkheid te negeren, bestaat ongetwijfeld een tussenweg: de weg van een veeleisend en verantwoordelijk pragmatisme.</p>
      <p sl="pt">Ik geloof dat die weg ons gewezen wordt in dit verslag, waarmee ik de rapporteur feliciteer. Die weg richt zich op versterking van de samenwerking op economisch en handelsgebied en het creëren van de voorwaarden voor de toetreding van Rusland tot de Wereldhandelsorganisatie, als uitgangspunt voor een betere integratie van Rusland in de internationale handel. Tegelijkertijd dienen we ook eisen te stellen op het vlak van de bescherming van de grondrechten, de fundamentele rechten van de mens en de basisprincipes van de democratie en de rechtsstaat. Op basis van dat evenwicht moeten we zoeken naar oplossingen op termijn voor de problemen die ons nog scheiden van Rusland.</p>
    </intervention>
    <intervention id="1-171" speaker_id="photo_generic" name="Neelie Kroes" is_mep="True" mode="spoken">
      <p sl="en">lid van de Commissie . Mevrouw de Voorzitter, ik wil de geachte leden bedanken voor hun opmerkingen en voor het interessante debat. Ik heb goed naar uw woorden geluisterd en ik zal uw boodschap overbrengen aan mijn collega, de heer Mandelson, zodat hij daar ook zijn voordeel mee kan doen. Ik weet zeker dat hij net als ik onder de indruk zal zijn van de grote mate van eensgezindheid in dit Parlement.</p>
      <p sl="en">Ik zal niet ingaan op de details van de verschillende punten die vanavond naar voren zijn gebracht, maar ik wil wel graag het volgende zeggen. Het klopt dat er veel problemen bestaan en dat onze betrekkingen gecompliceerd zijn. Dat hoeft ons echter niet echt te verbazen, gezien de enorme breedte en diepte van de samenwerking tussen de Russische Federatie en de EU.</p>
      <p sl="en">Ondanks een aantal moeilijke problemen moeten wij niet vergeten dat onze samenwerking met Rusland op veel terreinen zeer succesvol is. Ik noemde al het voorbeeld van het mededingingsbeleid, waar wij een goede samenwerking hebben opgebouwd, en waar wij goede vooruitgang hebben geboekt op het punt van het op één lijn brengen van onze regelgevingen. En ik kan nog veel meer voorbeelden noemen.</p>
      <p sl="en">Tegelijkertijd is het ook duidelijk dat wij de problemen op het gebied van onze betrekkingen moeten aanpakken. Wij willen actief en samen met Rusland werken aan oplossingen voor de huidige vraagstukken, en daarbij is een constructieve betrokkenheid noodzakelijk: alleen door een actieve dialoog met de Russen, ook over moeilijke onderwerpen, kunnen wij oplossingen vinden die in ons beider belang zijn.</p>
      <p sl="en">Verschillende leden vroegen wanneer de EU van plan is onderhandelingen over de nieuwe overeenkomst te starten. De onderhandelingen over de nieuwe overeenkomst zullen beginnen zodra wij het mandaat hebben gekregen van de lidstaten. De Commissie werkt actief samen met het voorzitterschap, de lidstaten en Rusland aan een oplossing voor de problemen die nog bestaan.</p>
      <p sl="en">Rusland en wij hebben beide belang bij een nieuwe overeenkomst tussen de EU en Rusland ter vervanging van de bestaande partnerschaps- en samenwerkingsovereenkomst. Onze betrekkingen met Rusland zijn in de afgelopen tien jaar immers veranderd. Een nieuwe overeenkomst zou die betrekkingen op een nieuw plan brengen, zodat de potentiële mogelijkheden ervan ten volle kunnen worden benut. Er is echter geen sprake van tijdsdruk: de huidige partnerschaps- en samenwerkingsovereenkomst blijft van kracht en met de routekaart voor de totstandbrenging van de ‘gemeenschappelijke ruimten’ hebben wij een uitgebreide agenda voor de korte en middellange termijn. Er zal geen juridisch vacuüm ontstaan.</p>
      <p sl="en">Mevrouw Foltyn-Kubicka en de heer Seppänen noemden het Poolse vlees. De Commissie werkt samen met Polen en Rusland aan de opheffing van het Russische invoerverbod voor Pools vlees en bepaalde plantaardige producten. Wij hebben ons op alle niveaus zeer ingespannen om Rusland ervan te overtuigen dat Polen volledig voldoet aan de Europese wetgeving en aan de eisen voor de veterinaire en fytosanitaire certificaten die benodigd zijn voor de handel tussen de EU en Rusland, en dat de verbodsbepalingen derhalve dienen te worden opgeheven. Hierover is het laatste woord zeker nog niet gezegd.</p>
      <p sl="en">Mevrouw Budreikaitė en de heer Paleckis noemden het probleem van de oliepijpleiding Droezjba. Deze kwestie is aangekaart door de Litouwse regering. De Commissie onderhoudt nauwe contacten met de Russische minister van Energie, de heer Kristenko, en wij dringen er bij de Russische autoriteiten op aan om Litouwen volledig te informeren over de situatie met betrekking tot de pijpleiding, zodat er een bevredigende oplossing kan worden gevonden.</p>
      <p sl="en">Verschillende leden spraken meer in het algemeen over de energiebetrekkingen tussen de EU en Rusland. Energie is een terrein dat onze wederzijdse afhankelijkheid heel zichtbaar maakt. Rusland heeft de Europese markten, investeringen en knowhow even hard nodig als Europa de Russische olie en het Russische gas. Wij blijven van mening dat het Verdrag inzake het Energiehandvest een goed multilateraal kader biedt voor de internationale handel en investeringen in energie.</p>
      <p sl="en">Tijdens de jongste Top is besloten tot de instelling van een mechanisme voor vroegtijdige waarschuwing. Hierdoor kunnen wij de energiedialoog tussen de EU en Rusland beter van de grond laten komen. Energie zal uiteraard een belangrijke plaats innemen in de nieuwe overeenkomst tussen de EU en Rusland.</p>
      <p sl="en">President Poetin heeft ons tijdens de jongste Top verzekerd dat Rusland de basisbeginselen van het Verdrag inzake het Energiehandvest eerbiedigt, en wij verwachten dat dit tot uiting zal komen in de nieuwe overeenkomst.</p>
      <p sl="en">Mevrouw Oomen-Ruijten informeerde naar de ontwikkelingen in de Russische investeringswetgeving. Ik moet benadrukken dat dit momenteel een wetsontwerp is dat betrekking heeft op bepaalde strategische sectoren van de economie. De Commissie volgt de ontwikkelingen op de voet. Binnenkort zullen wij een investeringsdialoog met Rusland starten en dan kunnen wij dat verder met u bespreken.</p>
      <p sl="en">Tot slot kan ik u op het punt van de rechtsstaat, de mensenrechten en de democratie verzekeren dat de Commissie zal blijven aandringen op het belang van eerbiediging van gemeenschappelijke waarden en ervoor zal zorgen dat deze waarden ook in de nieuwe overeenkomst tot uiting komen.</p>
      <p sl="en">Ter afsluiting wil ik de rapporteur nogmaals bedanken voor haar voortreffelijke verslag. Wij zullen daar zoveel mogelijk rekening mee houden bij onze werkzaamheden met betrekking tot Rusland.</p>
    </intervention>
    <intervention id="1-172" speaker_id="1237" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt morgen, 19 juni, plaats.</p>
    </intervention>
  </section>
  <section id="creitem17" title="17. Mededingingsbeleid 2005 (debat)">
    <intervention id="1-174" speaker_id="1237" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0176/2007) van Elisa Ferreira, namens de Commissie economische en monetaire zaken, inzake het verslag over het mededingingsbeleid 2005 (2007/2078(INI)).</p>
      <p sl="nl">Er is mij medegedeeld dat de rapporteur kampt met vervoersproblemen en te laat zal arriveren. Ik stel derhalve voor dat we beginnen met de Commissie en daarna doorgaan met de overige sprekers. Wanneer de rapporteur arriveert, krijgt zij het woord.</p>
    </intervention>
    <intervention id="1-175" speaker_id="photo_generic" name="Neelie Kroes" is_mep="True" mode="spoken">
      <p sl="en">lid van de Commissie . Mevrouw de Voorzitter, ik wil de rapporteur, mevrouw Ferreira, en de commissie bedanken voor dit voortreffelijke verslag. Dit jaarlijkse verslag bewijst opnieuw de meerwaarde die het Parlement biedt voor de ontwikkeling van het mededingingsbeleid, en daar dank ik u voor.</p>
      <p sl="en">Zoals u terecht in het verslag opmerkt, speelt een doeltreffend mededingingsbeleid een sleutelrol bij het bereiken van de doelstellingen van de Lissabon-agenda. Om doeltreffend te blijven, moet het mededingingsbeleid meegaan met de ontwikkelingen in de wereld. Ik ben zeer ingenomen met de steun van het Parlement voor de inspanningen van de Commissie om het mededingingsbeleid te moderniseren, en in het bijzonder voor de activiteiten die wij in 2005 hebben ontplooid op het gebied van een meer verfijnde economische aanpak.</p>
      <p sl="en">Ik ben het op veel punten met het verslag eens, dus ik zal alleen drie opmerkingen daarin noemen die mij in het bijzonder zijn opgevallen.</p>
      <p sl="en">In de eerste plaats is, zoals u opmerkt, staatssteuncontrole van essentieel belang voor het behoud van gelijke kansen op de interne markt. Met onze huidige hervormingen willen wij onze voorschriften eenvoudiger, transparanter, gebruikersvriendelijker, coherenter en voorspelbaarder maken. Onze voorschriften richten zich op gebieden waar met beperkte steunbedragen de meeste meerwaarde wordt gerealiseerd – concurrentiekracht, het milieu, opleiding, regionale cohesie, onderzoek, ontwikkeling en innovatie. Wij hebben goede vooruitgang geboekt met de hervormingen, maar ook de lidstaten moeten hun steentje bijdragen, zoals u stelt, met name waar het gaat om het snel en doeltreffend terugvorderen van onrechtmatige staatssteun.</p>
      <p sl="en">Het tweede punt dat mij opviel was het feit dat wij in 2005 twee grote sectorale onderzoeken zijn gestart. Ik deel uw mening over de waarde van deze instrumenten voor een voorwaarts gericht beleid. Wat de energiesector betreft, bent u terecht bezorgd over het feit dat uit deze onderzoeken is gebleken dat er sprake is van ernstige belemmeringen voor de concurrentie. De Commissie zal zich in individuele zaken op het gebied van de mededingingsregels actief blijven inzetten, in nauwe samenwerking met onze collega’s van de nationale mededingingsautoriteiten. De regelgeving in deze sector moet worden verbeterd, met als eerste prioriteit de eis van eigendomsontvlechting.</p>
      <p sl="en">In de derde plaats hebt u gelijk wanneer u stelt dat in de huidige geglobaliseerde wereld de mededingingsautoriteiten meer dan ooit moeten samenwerken. Europa moet een sleutelrol vervullen bij het stimuleren van krachtige mededingingsculturen elders in de wereld. Tegelijkertijd moet Europa kunnen reageren op oneerlijke buitenlandse subsidies. De gemeenschappelijke handelspolitiek, en niet matching-steun, is het juiste instrument om dit probleem aan te pakken. Subsidieconcurrentie zou de cohesie binnen Europa ondermijnen, schadelijke subsidiewedlopen binnen onze interne markt uitlokken en een ernstig risico van WTO-procedures tot gevolg hebben.</p>
      <p sl="en">Ik zie uit naar het debat.</p>
    </intervention>
    <intervention id="1-176" speaker_id="1985" name="Pervenche Berès" is_mep="True" mode="spoken">
      <p sl="fr">namens de PSE-Fractie . – Mevrouw de Voorzitter, mevrouw de commissaris, deze ontmoeting tussen het Europees Parlement en de Commissie in het kader van het mededingingsbeleid vormt, zoals u weet, een belangrijk moment, aangezien dit het moment is waarop we een van de belangrijkste beleidsterreinen evalueren die tot het takenpakket van de Commissie behoren, terwijl we voor het overige slechts het algemene kader vaststellen waarbinnen u zelf bepaalde besluiten neemt.</p>
      <p sl="fr">Het verslag dat wij u dit jaar voorleggen is weliswaar een evenwichtig verslag, maar het behoeft toch enige aanvullingen, met name als het gaat om de volgende vraag: wat is die "eerlijke en onvervalste concurrentie" waar in het Verdrag zelf naar verwezen wordt? De manier waarop het er in de particuliere sector aan toe gaat, waar op steeds slinksere wijze een vorm van werk wordt gecreëerd waarbij – ongetwijfeld omwille van de flexibiliteit – stagecontracten steeds maar weer voor een maand verlengd worden en de verhouding tussen enerzijds stageairs, die stage moeten lopen om een beroepsopleiding te kunnen volgen, en anderzijds degenen die onder het arbeidsrecht vallen, steeds schever wordt, vormt een heuse uitdaging in termen van concurrentie, een uitdaging waar u zich over moet buigen.</p>
      <p sl="fr">Daarnaast wachten wij in de Commissie economische en monetaire zaken met bezorgdheid af welke conclusies getrokken gaan worden uit de sectoriële onderzoeken die u hebt uitgevoerd, met name wat betreft de potentiële effecten op de structuur van bepaalde marktsegmenten. Ik denk bijvoorbeeld aan de situatie van plaatselijke bankkantoren, de sector van de onderlinge verzekering en de particuliere bankdiensten. We hopen echter eveneens dat u ook naar andere sectoren kijkt, die misschien minder gemakkelijk aan te pakken zijn. Ik wil er drie noemen, die onze bijzondere aandacht hebben: de investeringsbanken, de kredietbeoordelaars en de accountantskantoren. Als de concurrentie vrij en onvervalst moet zijn, moet er onzes inziens ook naar deze sectoren gekeken worden, wat de Commissie soms al gelukt is met marktdeelnemers van even grote omvang.</p>
      <p sl="fr">Wat dat aangaat kunt u op onze steun rekenen, waarbij echter nooit vergeten mag worden dat het mededingingsbeleid geen doel op zich mag zijn: het staat in dienst van een strategie van de Europese Unie. Die strategie van de Europese Unie is op dit moment vastgelegd in zowel de strategie van Lissabon als door de doelstellingen die op 8 maart jongstleden zijn vastgesteld, te weten de strijd tegen de gevolgen van de klimaatverandering en het streven om de Europese Unie in staat te stellen een onafhankelijk energiebeleid te voeren.</p>
    </intervention>
    <intervention id="1-177" speaker_id="28266" name="Sophia in 't Veld" is_mep="True" mode="spoken">
      <p sl="nl">namens de ALDE-Fractie . – Voorzitter, ik zou allereerst lof willen toezwaaien aan de afwezige rapporteur die, wat mij betreft, een uitstekend stuk heeft opgesteld en daarvoor ook brede steun in onze commissie heeft gekregen; ook lof voor het werk van mevrouw Kroes, want mevrouw Berès zei daarnet zeer terecht dat mededingingsbeleid geen doel op zich is, en ik denk, dat de Europese Commissie juist onder mevrouw Kroes een nieuwe pragmatische aanpak is gestart, waarvoor we grote waardering hebben.</p>
      <p sl="nl">Het wordt wel eens vergeten, maar mededingingsregels zijn er niet om bedrijven te pesten en ook niet om nationale overheden dwars te zitten; mededingingsregels zijn er om ervoor te zorgen dat iedereen onder gelijke regels en met gelijke kansen in de interne markt kan opereren; die mededingingsregels zijn er dus ook om ervoor te zorgen dat Europa sterk staat in de wereld, in de mondiale concurrentie. We moeten dus niet onderling concurreren, we moeten ervoor zorgen dat we een goed functionerende interne markt hebben.</p>
      <p sl="nl">Ook ik ben een groot voorstander van de sector inquiries en als het gaat over het energiebeleid, dan heeft u de steun van dit Parlement. Maar ik zou toch wel één kanttekening willen maken. Op dit moment is iedereen druk doende vanuit de lidstaten om de top van het komend weekend voor te bereiden en ook daar staat het energiebeleid als een van de nieuwe speerpunten op de agenda. Een van de weinige positieve punten in de hele discussie. Tegelijkertijd zie ik dat, terwijl de leiders van de nationale regeringen zeggen, "we moeten een gezamenlijk energiebeleid hebben", ze niet bereid zijn om hun protectie van de nationale kampioenen op te geven. Misschien zouden zij dat wat ze met de mond belijden eens in de praktijk moeten brengen.</p>
      <p sl="nl">Wat betreft de staatssteun: als rapporteur voor staatssteun voor publieke diensten en voor innovatie hebben wij al eerder met elkaar in discussie mogen gaan. Ik ben eigenlijk heel benieuwd of er al een eerste evaluatie is van de impact van die exemption regulations en of er meer in het algemeen een evaluatie wordt gemaakt van de doelmatigheid, of niet, van staatssteun.</p>
      <p sl="nl">Tenslotte, wat betreft de matching clause . Ook daar hebben we het al eerder over gehad. Natuurlijk is het een probleem als er buiten de Europese Unie ruimhartig staatssteun ter beschikking wordt gesteld. Tegelijkertijd zou ik liever de Europese concurrentiekracht met andere middelen versterken. Ik vind het heel oneigenlijk om heel ruimhartig staatssteun, subsidies te gaan geven, terwijl we andere maatregelen zoals bijvoorbeeld het patent, flexibilisering van de arbeidsmarkt, opening van de markt voor diensten en nog meer van dat soort zaken niet op orde hebben; dat soort fouten kunnen we niet met staatssteun recht breien.</p>
    </intervention>
    <intervention id="1-178" speaker_id="4515" name="Jeffrey Titford" is_mep="True" mode="spoken">
      <p sl="en">namens de IND/DEM-Fractie . – Mevrouw de Voorzitter, ik ben altijd van mening geweest dat de Europese Unie in haar zucht naar de mythische ‘gelijke spelregels’ mededinging volkomen wil uitroeien in plaats van stimuleren. Dit verslag verandert weinig aan dat beeld.</p>
      <p sl="en">Paragraaf 13 steunt een gemeenschappelijke geconsolideerde heffingsgrondslag voor de vennootschapsbelasting, een volgende stap in de richting van een verplichte vennootschapsbelasting op Europees niveau, die in wezen strijdig is met het beginsel van mededinging. Dit idee wordt geestdriftig gesteund door Frankrijk en Duitsland, twee landen met hogere vennootschapsbelastingtarieven, die wel zullen watertanden bij de gedachte dat de belastingtarieven van andere landen net zo hoog worden als die van hen.</p>
      <p sl="en">Een van de meest onzinnige staaltjes Europees jargon die ik ooit gehoord heb, is ‘oneerlijke belastingconcurrentie’, en dat is precies waar deze paragraaf over gaat. Er is niets oneerlijks aan het feit dat sommige lidstaten een voor het bedrijfsleven gunstiger belastingklimaat hebben dan andere. Dit werkt mededinging in de hand. Zoals te verwachten was, krijgt staatssteun er in dit verslag van langs, maar het verslag gaat uit van de foutieve veronderstelling dat alle staatssteun slecht is. In Groot-Brittannië zijn we door Europese beperkingen op staatssteun in rap tempo de postdienst Royal Mail aan het kwijtraken, ten nadele van de consumenten, met name degenen in afgelegen gebieden.</p>
    </intervention>
    <intervention id="1-179" speaker_id="1992" name="José Manuel García-Margallo y Marfil" is_mep="True" mode="spoken">
      <p sl="es">Mevrouw de Voorzitter, mevrouw de commissaris, ik zal in mijn interventie de zogeheten casestudymethode gebruiken, dat wil zeggen dat ik ga proberen om uit één specifieke en concrete gebeurtenis conclusies te trekken die algemeen geldig zijn.</p>
      <p sl="es">Zoals de geachte afgevaardigde weet, heb ik me meerdere malen bezig gehouden met het onderwerp van de overnamebiedingen die in Spanje zijn gedaan op het elektriciteitsbedrijf Endesa. Mijn collega van de liberale fractie heeft de term nationale kampioenen gebruikt en ik denk dat die term exact van toepassing is op dit geval.</p>
      <p sl="es">Zoals u weet heeft de huidige regering van Spanje er alles aan gedaan om te voorkomen dat een Duits bedrijf, E.ON, een aandeel in het kapitaal van Endesa zou nemen, wat al tot de opening van twee procedures door de Commissie heeft geleid. Eén tegen het algemene besluit om een commissie in te stellen die specifieke voorwaarden moest vaststellen, en de andere vanwege die specifieke voorwaarden. De commissaris weet waarover ik het heb.</p>
      <p sl="es">Daarna heeft een Italiaans bedrijf een aandeel in het kapitaal van Endesa genomen, een bedrijf dat overigens gedeeltelijk in handen van de staat is. Ik heb de commissaris een vraag gesteld, waarop ik het antwoord vandaag gekregen heb en dat antwoord is dat ze de beperkingen op het gebied van het stemrecht die de Spaanse regering heeft opgelegd aan het onderzoeken is.</p>
      <p sl="es">Het derde hoofdstuk van deze zaak is dat de verantwoordelijke persoon, de voorzitter van de nationale energiecommissie, de Spaanse regulerende instantie, die door de socialistische regering is benoemd, zijn ontslag heeft ingediend bij diezelfde socialistische regering als protest tegen wat hij beschouwt als schendingen van zijn onafhankelijkheid. Dat is wat hij in het Spaanse parlement heeft verklaard. Helaas is het ons niet gelukt om hem dit ook in dit Parlement te laten verklaren, hoewel ik de hoop nog niet heb opgegeven dat we ook hier volledige openheid en transparantie zullen krijgen. Ik zou graag willen weten of de commissaris, of de Commissie niet verontrust is over deze kwestie, die een nadelig effect heeft op de werking van de hele Europese markt en daarom een Europese kwestie is, en die, als u mijn toestaat, ook een nadelig effect heeft op de rechtszekerheid, op de goede naam en op de kredietwaardigheid van mijn land in de internationale markten, en gelooft u mij, mevrouw de commissaris, dat is waar ik me de meeste zorgen over maak.</p>
      <p sl="es">Ik zou willen dat de commissaris mij vertelt of ze al onderzoek heeft gedaan, of ze overweegt om onderzoek te doen, of ze overweegt om de socialistische regering hierover aan te spreken en of ze overweegt om hervormingen door te voeren om dit soort acties tegen te gaan.</p>
      <p sl="es">Dank u, mevrouw de Voorzitter, ik ben enigszins over mijn spreektijd heengegaan omdat mijn woordvoeder, de heer Evans, er niet is en ik dacht dat ik goed gebruik kon maken van zijn tijd; in ieder geval bedank ik u voor uw coulance.</p>
    </intervention>
    <intervention id="1-180" speaker_id="photo_generic" name="Neelie Kroes" is_mep="True" mode="spoken">
      <p sl="en">lid van de Commissie . – Mevrouw de Voorzitter, ik ben net zo onder de indruk van het verslag als de voorgaande sprekers. Ik heb grote waardering voor het verslag zelf, maar waardeer de jaarlijkse debatten zelfs nog meer, vooral de debatten met de geachte afgevaardigden die bij deze vergadering aanwezig zijn.</p>
      <p sl="en">Het verslag zelf levert een essentiële bijdrage aan de verdere ontwikkeling van dit beleid. Ik kan u verzekeren dat ik niet alleen naar u luister, maar dat ik veel van uw opmerkingen – die zeer zinnig zijn – in aanmerking neem. Sterker nog, wil het mededingingsbeleid werkelijk economische groei en werkgelegenheid tot stand brengen in Europa, dat moeten we blijven samenwerken. Dat houdt in dat alle belanghebbenden – zowel het Parlement als de buitenwereld – erbij betrokken moeten worden en er rekening moet worden gehouden met het punt dat Sophia in ’t Veld aanstipte. Het is geen kwestie van de draak steken met wie dan ook, maar van het instellen van gelijke spelregels waardoor iedereen, zowel de consument als het bedrijfsleven, eindelijk kan meedelen in de voordelen.</p>
      <p sl="en">Ik wil reageren op enkele specifieke kwesties die u vanavond in dit debat naar voren bracht. Mevrouw Berès had interessante ideeën over nieuwe sectoronderzoeken en ik zal de onderwerpen die zij aanhaalde zeker in aanmerking nemen: kredietbeoordelaars, accountantbureaus en grote investeringsbanken. De kogel is nog niet door de kerk en we zijn de zaak nog altijd aan het bespreken, dus ik zal deze punten op de lijst zetten. Het is eerder een kwestie van middelen dan een gebrek aan sectoren waarin het zinnig zou zijn een sectoronderzoek in te stellen. Momenteel ziet de Commissie geen reden voor een breed opgezette beoordeling van de mededinging in deze sectoren, maar dat betekent niet dat we er niet een paar punten kunnen uitlichten. Ik juich verdere bespreking van deze kwesties met het Parlement toe. De Commissie is uiteraard altijd bereid om zich te buigen over bewijzen van concurrentiebeperkend gedrag die in afzonderlijke situaties bij ons onder de aandacht worden gebracht.</p>
      <p sl="en">Mevrouw Berès sprak ook over mededinging op niet-traditionele gronden, bijvoorbeeld salarissen. Het verslag noemt daarnaast nog belasting. Ik merk dat vele van u ongerust zijn over zogenaamde concurrentie op belastinggebied tussen de lidstaten. Het klopt dat de Commissie over de bevoegdheden beschikt om fiscale maatregelen te onderzoeken die de mededinging beïnvloeden. Echter, en ik wil dat dit glashelder is, dit is alleen het geval wanneer die maatregelen als staatssteun worden beschouwd en zij in wezen selectief van aard zijn, wat inhoudt dat het geen algemene maatregelen zijn.</p>
      <p sl="en">Ik ben nu aangeland bij het punt dat Sophia in ’t Veld aanstipte. De afgelopen tien jaar heeft de Commissie potentieel schadelijke fiscale regelingen beoordeeld. We hebben vraagtekens gezet bij een reeks nationale maatregelen die onder andere gericht zijn op de offshore-activiteiten binnen concerns.</p>
      <p sl="en">Wat concurrentie op het gebied van salaris betreft, kan ik heel duidelijk zijn in mijn antwoord: als maatregelen met betrekking tot salarissen als staatssteun kunnen worden beschouwd, zal de Commissie haar bevoegdheden aanwenden.</p>
      <p sl="en">Dan de kwesties rond staatssteun, in het bijzonder in reactie op Sophia in ’t Veld: zoals we allemaal weten, wordt staatssteun door het Verdrag in principe verboden om concurrentievervalsing binnen onze interne markt te voorkomen. Staatssteun kan zeker een legitiem instrument zijn om resultaten te behalen die in ieders belang zijn, zoals regionale cohesie, onderzoek en ontwikkeling, alsook innovatie en openbare diensten van hoge kwaliteit die de markten zelf niet zullen leveren. Daarom willen we een nieuwe reeks regels ontwikkelen met betrekking tot staatssteun, en dat hebben we met de beoordeling gedaan. Die volgt een meer economische benadering om te onderzoeken waar er op de markt tekortkomingen bestaan om daar vervolgens geschikte steunmaatregelen op te richten. Dat is een evenwichtig en realistisch standpunt. Het weerspiegelt de noodzaak om lidstaten te helpen bepalen hoe ze belastinggeld optimaal kunnen benutten – want staatssteun is uiteindelijk belastinggeld.</p>
      <p sl="en">Twee keer per jaar publiceert de Commissie haar scorebord voor staatssteun. Zoals u weet, worden hierin gegevens en analyses gepresenteerd van de manier waarop de lidstaten staatssteun besteden. Ook wordt de vooruitgang onder de loep genomen die de lidstaten hebben geboekt op het gebied van de Lissabon-doelstellingen van minder en betere steun. In de volgende uitgave zal veel aandacht worden besteed aan terugvordering. Bovendien biedt een reeks indicatoren en statistische tabellen op onze Europa-website stof voor verder discussie. Maar Sophia in ’t Veld heeft gelijk: we moeten meer doen om te evalueren wat de resultaten van staatssteun zijn, of het zinnig is steun te bieden en waarom. Daar kan de nieuwe, meer economische benadering ons bij helpen.</p>
      <p sl="en">In mijn antwoord op de vragen van de heer García-Margallo y Marfil kan ik kort zijn: we hebben dit al eerder besproken en we weten precies waar het dossier over gaat. We hebben de lidstaat in kwestie voor de rechter gedaagd wegens het niet naleven van onze twee besluiten in het kader van artikel 21 van de concentratieverordening. Mijn collega Charlie McCreevy treft parallelle maatregelen in het kader van de internemarktregels.</p>
      <p sl="en">Ik sta altijd open voor suggesties van uw kant om de manier waarop het mededingingsbeleid markten beter kan laten functioneren verder te verbeteren. Er is grote behoefte aan uw ideeën en creativiteit. We doen ons uiterste best om dit proces te voltooien, en ik ben u dankbaar voor uw niet aflatende steun en waardevolle bijdrage. Er moet nog heel wat gebeuren, maar we zijn op de goede weg.</p>
    </intervention>
    <intervention id="1-181" speaker_id="1237" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt morgen, 19 juni, plaats.</p>
      <p sl="nl">Schriftelijke verklaring (artikel 142)</p>
    </intervention>
    <intervention id="1-182" speaker_id="28308" name="Elisa Ferreira" is_mep="True" mode="written">
      <p sl="pt">Mevrouw de Voorzitter, mevrouw de commissaris, beste collega’s, in het verslag van het Europees Parlement over het mededingingsbeleid 2005 erkennen wij de aanzienlijke inspanningen van de Commissie voor de modernisering van het concurrentiebeleid.</p>
      <p sl="pt">Staat u het mij toe de belangrijkste aanbevelingen van het verslag te belichten.</p>
      <p sl="pt">Op het fundamentele terrein van energie steunen we het beleid van de Commissie om te komen tot de ontvlechting van eigendomsrelaties.</p>
      <p sl="pt">We herhalen de oproep aan de Commissie om op communautair niveau duidelijkheid te verschaffen over de openbaredienstverplichtingen, die wat betreft strategische zekerheid en universele dekking bindend dienen te zijn voor de leveranciers van diensten van algemeen economisch belang.</p>
      <p sl="pt">We achten het tevens van belang in het kader van de onderhandelingen over bilaterale handelsovereenkomsten samenhang te verzekeren tussen de externe dimensie van de EU en het concurrentiebeleid.</p>
      <p sl="pt">Ondanks het streven van de Commissie om praktijken te harmoniseren en transparantie te garanderen is het een feit dat er concurrentie bestaat voor het geven van steun tussen EU-regio’s en lidstaten. Samen met de ontbrekende harmonisatie op fiscaal vlak stimuleert dat de kunstmatige verplaatsing van bedrijven.</p>
      <p sl="pt">Deze en andere uitdagingen tonen de noodzaak aan de capaciteit van de EU te vergroten om de effectiviteit van de mededingingsregels te verzekeren en de flexibiliteit bij het reageren op nieuwe uitdagingen te verfijnen. Daarom is het belangrijk de Europese Mededingingsautoriteit de middelen te blijven verschaffen die in verhouding staan tot de omvang van haar opdracht.</p>
    </intervention>
  </section>
  <section id="creitem18" title="18. Katten- en hondenbont (debat)">
    <intervention id="1-184" speaker_id="1237" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0157/2007) van Eva-Britt Svensson, namens de Commissie interne markt en consumentenbescherming, over het voorstel voor een verordening van het Europees Parlement en de Raad houdende een verbod op het in de handel brengen, de invoer in en de uitvoer uit de Gemeenschap van katten- en hondenbont en van producten die dergelijk bont bevatten (COM(2006)0684 – C6-0428/2006 – 2006/0236(COD)).</p>
    </intervention>
    <intervention id="1-185" speaker_id="photo_generic" name="Markos Kyprianou" is_mep="True" mode="spoken">
      <p sl="en">lid van de Commissie . – Mevrouw de Voorzitter, we hebben in het verleden de gelegenheid gehad om dit voorstel te bespreken in commissies en interfractiewerkgroepen. U zult begrijpen dat ik zeer verheugd ben vanavond dit debat met u te kunnen voeren.</p>
      <p sl="en">Allereerst wil ik alle leden van het Europees Parlement mijn oprechte dank betuigen voor het werk dat zij hebben verzet, met name de rapporteur, die zich uitstekend van haar taak heeft gekweten. Daarnaast gaat mijn dank uit naar de rapporteurs voor advies van de andere commissies, mevrouw Lucas en de heer Stevenson.</p>
      <p sl="en">Toen ik er voor het eerst mee werd geconfronteerd toen ik mijn ambt aanvaardde, stelde deze kwestie me voor een echte uitdaging. In mijn ogen was het meest frustrerende het feit dat deze kwestie de burgers van Europa zeer na aan het hart lag en dat zij gesteund werd door de Raad en uiteraard het Europees Parlement, maar ook door de Commissie, en dat we toch nog problemen hadden om vorderingen te maken met dit voorstel. Uiteraard waren de problemen juridisch van aard, en niet het resultaat van een gebrek aan politieke wil.</p>
      <p sl="en">Ik ben verheugd dat we nu een punt hebben bereikt waarop we, met behulp van enkele vindingrijke en constructieve benaderingen, erin zijn geslaagd tot oplossingen te komen, en dat we nu in eerste lezing tot een akkoord kunnen komen, wat ik zeer belangrijk vind. We zijn allemaal bekend met deze kwestie, en weten dat het verontrustende bewijs van de barbaarse behandeling van katten en honden, die voornamelijk worden gefokt en gedood om hun bont, vooral in Azië, ervoor heeft gezorgd dat men er bij de Commissie sterk op heeft aangedrongen om op te treden.</p>
      <p sl="en">Zoals ik al zei, moesten we manieren vinden waarop we niet alleen op tastbare wijze uitdrukking konden geven aan de politieke wil van alle betrokken instellingen en burgers, maar ook om dit op een juridisch verantwoorde manier te doen zodat die politieke wil eventuele toekomstige uitdagingen het hoofd zou kunnen bieden en zou kunnen weerstaan. Ik ben zeer verheugd dat we er, door het voorstel en met name door de diverse trialogen, in zijn geslaagd om tot een compromis te komen. Dit is een juridisch solide compromis dat ervoor zal zorgen dat het verbod effectief zal zijn in de praktijk.</p>
      <p sl="en">Voor ons is het van belang om resultaten te behalen, en niet alleen een politieke verklaring af te leggen of uitdrukking te geven aan politieke wil, wat uiteindelijk zijn effectiviteit zou verliezen. Politiek gezien zou het correct zijn, maar het zou niet de gewenste resultaten opleveren: bescherming van katten en honden, en, nog belangrijker, van de Europese consument die geen bont wil worden aangeboden van katten en honden, die hij als zijn huisdieren beschouwt.</p>
      <p sl="en">Ik wil graag twee van mijn collega’s bij naam noemen, de heer Mandelson en de heer McCreevy. Beiden hebben ons werk op dit gebied uitvoerig gesteund. Zoals u weet, houdt de rechtsgrondslag die we gebruiken verband met de interne markt en handel. Dit was noodzakelijk omdat het Verdrag helaas niet voorziet in een rechtsgrondslag die het de Europese Unie toestaat een wetgevingsinitiatief goed te keuren om een specifieke branche te verbieden op grond van dierenwelzijn of ethische bezwaren. Bovendien voorziet het Verdrag niet in een rechtsgrondslag op zich voor de bescherming van dieren, dus moesten we gebruik maken van deze twee rechtsgrondslagen, en mijn collega’s hebben dit werk uitvoerig gesteund.</p>
      <p sl="en">Daarnaast hadden we nog een andere juridische uitdaging: de kwestie van evenredigheid. Uit het oogpunt van evenredigheid was het noodzakelijk te overwegen een bepaling toe te voegen die mogelijke afwijkingen van het verbod toestaat. We konden ons geen van allen vinden in dit idee, en de enige reden was zoals ik al zei om dit voorstel juridisch meer solide te maken. Ik ben van mening dat we erin geslaagd zijn een passend compromis te bereiken. Zoals u weet, werd deze aanpak ook duidelijk gesteund door de juridische diensten van alle drie de instellingen: de Commissie, het Parlement en de Raad. Maar het compromis dat we vandaag hebben bereikt is het goede. Daarin ligt de mogelijkheid – en ik zeg met nadruk de ‘mogelijkheid’ – besloten om bij hoge uitzondering van het handelsverbod af te wijken voor het opzetten van dieren of educatieve doeleinden.</p>
      <p sl="en">We hebben gebruik gemaakt van de beschreven rechtsgrondslagen en weten dat niet alleen de Europese consument, maar ook het dierenwelzijn van deze aanpak zal profiteren, vooral omdat we onze regelgeving op het gebied van dierenwelzijn niet kunnen invoeren buiten de Europese Unie. We kunnen die regels niet internationaal stimuleren, maar door de markt te sluiten voor de gewetenloze personen die deze handel drijven, laten we niet alleen een duidelijke boodschap uitgaan, maar helpen we ook deze praktijk aan banden te leggen.</p>
      <p sl="en">Ten slotte wil ik nog zeggen dat het Parlement, de Raad en de Commissie zeer hard hebben gewerkt om het wetgevingsvoorstel op dit punt te krijgen en tot een aanvaardbaar compromis te komen. Ik hoop van harte dat de stemming morgen deze positieve en constructieve houding zal weerspiegelen, zodat we deze wetgeving zo spoedig mogelijk ten uitvoer kunnen leggen.</p>
    </intervention>
    <intervention id="1-186" speaker_id="28134" name="Eva-Britt Svensson" is_mep="True" mode="spoken" role="rapporteur">
      <p sl="sv">Mevrouw de Voorzitter, geachte collega’s, als wij morgen stemmen over dit verslag, hebben we de kans om een grote bijdrage te leveren aan het stopzetten van de verschrikkelijke dierenmishandeling waaraan onze gezelschapsdieren, honden en katten, kunnen worden blootgesteld.</p>
      <p sl="sv">Als verantwoordelijk rapporteur ben ik heel blij met het verslag waarover wij – het Parlement, de Raad en de Commissie – het thans eens zijn geworden. Ik wil de Commissie en de Raad bedanken voor de constructieve samenwerking. Mijn dank ook aan de voorzitter van de Commissie interne markt en consumentenbescherming, mevrouw McCarthy, en aan mijn collega’s. Ook dank ik mijn collega, de heer Stevenson, van wie ik weet dat hij zich jarenlang heeft ingespannen om voortgang te boeken op dit punt. Iedereen heeft een grote betrokkenheid betoond en de wil om een resultaat te bereiken dat goed is voor onze gezelschapsdieren.</p>
      <p sl="sv">Het was zeer interessant werk, vooral gezien de belangstelling die het grote publiek in dezen heeft getoond. Ik ben er volstrekt van overtuigd dat de steun van de publieke opinie en van de dierenrechtenorganisaties zeer belangrijk is geweest voor het bereiken van deze overeenkomst. Ik wil een woord van grote dank richten tot alle geëngageerde burgers die hebben deelgenomen aan handtekeningenacties en allerlei campagnes. Zij hebben laten zien dat we deze dierenmishandeling niet langer accepteren. Dank aan u allen – uw protesten hebben resultaat gehad.</p>
      <p sl="sv">Velen van ons hebben documentaires, films en foto’s gezien, die laten zien hoe zelfs levende dieren van hun pels werden ontdaan. Men hoeft slechts één zo’n foto of documentaire over deze dierenmishandeling te zien om te beseffen dat al het mogelijke moet worden gedaan om daar een eind aan te maken.</p>
      <p sl="sv">De organisatie The Human Society schat dat meer dan twee miljoen katten en honden onder afschuwelijke omstandigheden gevangen worden gehouden om later te worden gedood omwille van hun bont. Hun bont en huid wordt later verkocht onder valse namen zoals “China wolf” en “Asian wolf”, en gebruikt voor knuffels voor kinderen, voor decoratieve doeleinden, kleren en tassen.</p>
      <p sl="sv">We moeten nu een eind maken aan deze handel, vooral vanwege de extreme wreedheid van de bontproductie. Die reden is voldoende, maar ik kan eraan toevoegen dat er ook geen behoefte is aan katten- of hondenbont in welk product dan ook, omdat het bont kan worden vervangen door andere, synthetische materialen.</p>
      <p sl="sv">Met de gehanteerde valse materiaalaanduiding worden de consumenten op grote schaal bedrogen. Nietsvermoedende consumenten kunnen te goeder trouw een knuffel voor hun kinderen kopen, zonder een flauw idee te hebben dat misschien een kat levend gevild is om voor die knuffel te worden gebruikt.</p>
      <p sl="sv">In het debat is naar voren gebracht dat we dit bont nodig hebben voor het verminderen van gewrichtspijn, dus om medische redenen. Mijn antwoord is dat geen enkele patiënt in 2007, als hij of zij een arts bezoekt, kattenvel krijgt voorgeschreven ter bestrijding van reumatische pijnen. Dat stadium zijn we gepasseerd.</p>
      <p sl="sv">Ik als rapporteur en alle geëngageerde burgers hadden dus grote verwachtingen toen het Commissievoorstel werd aangenomen. We vonden dat er een totaalverbod moest komen, terwijl het oorspronkelijke Commissievoorstel bepaalde uitzonderingen mogelijk maakte, bijvoorbeeld als op het etiket wordt aangegeven dat het bont van katten of honden komt die niet zijn gefokt of gedood voor productie of die worden gehouden als persoonlijk bezit of voor huishoudelijke doeleinden.</p>
      <p sl="sv">Ik heb steeds gevonden dat de verordening een slag in de lucht wordt als men ruimte openlaat voor dergelijke uitzonderingen. Dit is volstrekt oncontroleerbaar, en de uitzonderingen zouden de deur hebben opengezet voor verdere handel en voor deze verschrikkelijke dierenmishandeling. Dat was niet het soort verordening dat de burgers vroegen of eisten van de EU.</p>
      <p sl="sv">Ik ben dan ook blij te kunnen zeggen dat er na overleg met de Commissie en de Raad een voorstel ligt voor een totaalverbod. Ik hoop dat het Parlement het voorstel morgen aanneemt door te stemmen voor de amendementen waar de Commissie interne markt het unaniem eens is geworden. Wij hebben ook voorstellen over de wijze waarop de regels in de lidstaten moeten worden toegepast en wij stellen voor dat de lidstaten ook aan de Commissie moeten rapporteren hoe de controle op de toepassing van de regels plaatsvindt.</p>
      <p sl="sv">Ik ben ervan overtuigd dat de ogen van het grote publiek op ons gericht zullen zijn als wij morgen stemmen, want men eist daadwerkelijk op dit gebied.</p>
    </intervention>
    <intervention id="1-187" speaker_id="4524" name="Caroline Lucas" is_mep="True" mode="spoken">
      <p sl="en">rapporteur voor advies van de Commissie internationale handel . – Mevrouw de Voorzitter, ik juich het verslag van mevrouw Svensson van harte toe, en feliciteer haar met het uitstekende werk dat zij heeft verzet. Ze was een fantastische rapporteur en we hebben een zeer positief resultaat gekregen. Het is overduidelijk dat het Parlement onverdeeld stelt dat er geen afwijkingen moeten komen die de integriteit en doeltreffendheid van een verbod in gevaar zouden kunnen brengen.</p>
      <p sl="en">Ik moet echter zeggen dat we erg lang hebben moeten wachten op deze nieuwe wetgeving van de Commissie. Ik herinner me dat ik commissaris Byrne in 2002 schriftelijk om een verbod op katten- en hondenbont heb verzocht. Er werd ons simpelweg verteld dat het een zeer ingewikkelde kwestie was en dat de Commissie erover nadacht.</p>
      <p sl="en">Het baart me zorgen dat deze traagheid in zekere zin wordt herhaald met betrekking tot een andere kwestie waar ik uw aandacht voor wil vragen, namelijk de kwestie rond een verbod op het invoeren van zeehondenproducten. Wederom wordt het Parlement verteld dat het een ingewikkelde kwestie is. Er worden nu met betrekking tot zeehondenproducten weer precies dezelfde bewoordingen gebruikt als in 2002, toen het over katten- en hondenbont ging.</p>
      <p sl="en">Als de rapporteur voor advies van de Commissie internationale handel heb ik amendementen op het katten- en hondenvoorstel ter tafel gebracht, waarmee ik niet wil voorstellen dat we moeten proberen hier ook zeehonden onder te laten vallen – dat zou te ver voeren – maar dat we op zijn minst de Commissie moeten vragen met soortgelijke wetgeving te komen om de invoer van zeehondenproducten aan te pakken. De Commissie internationale handel stemde hiermee in.</p>
      <p sl="en">De commissaris zei eerder al dat het met betrekking tot de katten- en hondenkwestie niet ontbrak aan politieke wil, maar aan een vindingrijke rechtsgrondslag. Ik dring er bij de commissaris en zijn diensten op aan om buitengewoon vindingrijk te zijn en te erkennen dat de burgers van Europa dezelfde afkeer hebben van katten- en hondenbont als van de invoer van zeehondenproducten. Ook voor die kwestie moet zeer dringend wetgeving komen.</p>
    </intervention>
    <intervention id="1-188" speaker_id="4546" name="Struan Stevenson" is_mep="True" mode="spoken">
      <p sl="en">rapporteur voor advies van de Commissie landbouw en plattelandsontwikkeling . – Mevrouw de Voorzitter, allereerst wil ik mijn grote dank betuigen aan mevrouw Svensson voor het uitstekende werk dat zij heeft verricht, en het geweldige verslag. Ook wil ik mevrouw McCarthy bedanken voor haar toewijding en betrokkenheid bij het door het Parlement loodsen van dit zeer belangrijke verslag. Maar bovenal ben ik commissaris Kyprianou dankbaar voor zijn grote moed, want, zoals mevrouw Lucas zojuist al zei, de vorige commissaris vertelde ons dat het onmogelijk was en er nooit een rechtsgrondslag zou komen. Ik herinner me nog dat commissaris Kyprianou tegen me zei: “Als ik als advocaat tegen cliënten zou gaan zeggen dat iets onmogelijk was, zou ik geen cent verdienen!” Hij heeft woord gehouden.</p>
      <p sl="en">Het debat van vanavond klinkt mij als muziek in de oren, want we hebben er, met de hulp van Humane Society International, acht jaar over gedaan om op dit punt te komen. Betsy Dribben, die voorheen voor Humane Society International werkte, is uit Washington overgevlogen en vanavond aanwezig op de tribune, en we zijn haar veel dank verschuldigd voor haar vasthoudende campagnevoering.</p>
      <p sl="en">Humane Society International schat dat er alleen al in China elk jaar circa twee miljoen katten en honden worden gedood om de modemarkt in Europa te voorzien van kleine artikelen als dit kleine speeltje, waar de rapporteur al naar verwees: kleine katjes, die vaders en moeders kopen voor hun kinderen omdat ze katten- en hondenliefhebbers zijn, en zich niet realiseren dat deze van echt katten- en hondenbont gemaakt zijn, afkomstig van dieren die op brute wijze om het leven zijn gebracht. De branche koopt deze kattenhuiden om sierkragen voor parkajassen, voeringen voor skilaarzen en skihandschoenen en allerlei modeartikelen te maken.</p>
      <p sl="en">Het publiek is de dupe geworden van deze bedriegerij. Het publiek wordt nooit verteld dat het artikelen koopt die zijn gemaakt van echt katten- en hondenbont. Soms wordt het zelfs geverfd zodat het eruit ziet als nepbont en voorzien van valse etiketten om het publiek te misleiden. Ik ben verheugd dat er nu eindelijk op zeer korte termijn een verordening voor alle 27 lidstaten zal komen die deze afschuwelijke handel zal verbieden. Mijn dank aan de commissaris en eenieder die betrokken was bij het bereiken hiervan.</p>
    </intervention>
    <intervention id="1-189" speaker_id="28352" name="Zuzana Roithová" is_mep="True" mode="spoken">
      <p sl="cs">namens de PPE-DE-Fractie . – Dames en heren, het verbod op de handel in katten- en hondenbont in de EU is om meerdere redenen belangrijk.</p>
      <p sl="cs">Allereerst is er de absoluut onaanvaardbare zogeheten kattenindustrie in Azië, die Europa per jaar naar het schijnt voorziet van bont van zo’n twee miljoen katten. Het is deerniswekkend dat deze katten levend van hun vel worden ontdaan, de goedkoopste en meest gruwelijke manier. Ik besef terdege dat een EU-verordening geen verandering kan brengen in het gedrag van intensieve fokkerijen in derde landen, maar wel kan er het aantal verhandelde dieren in sterke mate mee worden teruggebracht.</p>
      <p sl="cs">De tweede reden ligt in het feit dat de Europese consumenten domweg niet in de gaten hebben dat zij deze producten kopen. Was dat wel zo, dan zouden ze dat zeker niet doen, want voor de Europeaan zijn honden en katten echte huisdieren. De meeste Europeanen hebben er geen flauw benul van dat honden- en kattenbont optisch gezien een goede vervanging zijn voor bont van andere dieren, maar ook van kunstbont. De producten in kwestie zijn echter niet goed gelabeld. Het gaat dus niet zozeer om een ethisch probleem, zoals wordt gesteld door tegenstanders van de richtlijn, maar eerst en vooral om consumentenbedrog, al dan niet opzettelijk. Een van de basistaken van de Unie is nu juist het voorkomen van dit soort praktijken. Daarvoor is het natuurlijk wel van belang dat de douane in de lidstaten gebruik maakt van doeltreffende methodes om op een veilige en goedkope manier na te gaan of een importproduct al dan niet katten- of hondenbont bevat.</p>
      <p sl="cs">Het belangrijkste feit echter dat pleit voor goedkeuring van deze verordening is de versnippering van de markt. Bijna de helft van de lidstaten heeft wetgeving ter regulering van de handel in katten- en hondenbont, of om die te verbieden, maar in de overige ontbreekt zulke wetgeving volledig. Uitgekookte handelaren maken misbruik van deze scheve situatie op de Europees markt om producten met honden- en kattenbont door ze naar die landen te vervoeren waar ze nog niet verboden zijn. Met deze verordening wordt het dus veel makkelijker om de naleving van deze wetgeving af te dwingen. Het Parlement brengt een kleine wijziging in de verordening aan, in die zin dat er uitsluitend een uitzondering wordt gemaakt voor niet-commerciële toepassingen. Want we willen natuurlijk vermijden dat burgers onnodig worden gecriminaliseerd.</p>
      <p sl="cs">Ik doe een beroep op iedereen die hier zegt dat de EU niet de bevoegdheid heeft om in deze kwestie op te treden om zich ervan te laten overtuigen dat dit niet waar is! Uit hoofde van artikel 95 heeft de EU wel degelijk de bevoegdheid om op te treden. Het is namelijk ons gemeenschappelijk belang een goed functionerende markt te hebben waarin geen illegale goederen worden verhandeld. Mijn dank aan de Commissie en mijn complimenten voor het werk van de rapporteurs.</p>
    </intervention>
    <intervention id="1-190" speaker_id="2173" name="Arlene McCarthy" is_mep="True" mode="spoken">
      <p sl="en">namens de PSE-Fractie . – Mevrouw de Voorzitter, in feite heeft de heer Stevenson gelijk: acht jaar geleden riepen de Labour-leden van het Europees Parlement op tot het aan banden leggen van de wrede handel in katten- en hondenbont.</p>
      <p sl="en">Commissaris, u zult zich waarschijnlijk nog wel kunnen herinneren dat wijlen Phillip Whitehead, de voormalige voorzitter van de Commissie interne markt en consumentenbescherming, u als Commissie vroeg actie te ondernemen. Op 30 december vorig jaar ontving ik namens verontruste burgers een petitie die was ondertekend door ruim een kwart miljoen mensen die ons opriepen dat verbod in te voeren. Wij hebben actie ondernomen, maar ik ben van mening dat we de vastberaden burgers en de mensen die campagne voeren voor het welzijn van dieren lof moeten toezwaaien voor deze nieuwe wet en voor het feit dat ze ons hebben geholpen u, commissaris, ervan te overtuigen ons de juridische bevoegdheid te verlenen deze handel te verbieden.</p>
      <p sl="en">Er bestaat genoeg bewijs voor de wrede behandeling van katten en honden die voor hun bont worden gefokt. Organisaties voor het welzijn van dieren hebben contact opgenomen met mijn kantoor en juichten de wet toe. Hun enige punt van kritiek is dat we er te lang over hebben gedaan. Maar deze wet is er ook om consumenten te beschermen die ongewild zijn misleid en kleding, speelgoed en huishoudartikelen hebben gekocht die van katten- en hondenbont waren gemaakt. Ik ben van mening dat het volk het kan winnen van bureaucratie en juridische hindernissen.</p>
      <p sl="en">Ik wil bij de Commissie en de lidstaten benadrukken dat het onderhandelingsteam van de commissie wilde dat de Europese Unie de strengste internationale normen en optimale werkmethoden zou toepassen om ervoor te zorgen dat we deze obscene handel verbieden en dat producten met katten- en hondenbont niet via de achterdeur alsnog in de winkels terechtkomen.</p>
      <p sl="en">Ik kan dus glashelder zijn: we staan erop dat er geen mazen worden gecreëerd, niet door mogelijke afwijkingen, en niet door uitzonderlijke afwijkingen. Dat is de taal van het akkoord dat we bereikten met de Commissie en de lidstaten. We eisen dat er verslag wordt uitgebracht over de manier waarop het verbod ten uitvoer wordt gelegd en welke acties er worden ondernomen wanneer het verbod niet werkt. We verwachten van de lidstaten dat zij hun verantwoordelijkheden serieus nemen bij zowel de tenuitvoerlegging van het verbod als bij het toezien op de naleving ervan. Er moeten strenge en afschrikwekkende straffen komen om de handelaars in katten- en hondenbont te ontmoedigen. Om kort te gaan, een verbod moet een verbod zijn, zowel in theorie als in de praktijk: niet een beperking waarmee de handel kan blijven doorgaan via de achterdeur.</p>
    </intervention>
    <intervention id="1-191" speaker_id="4560" name="Toine Manders" is_mep="True" mode="spoken">
      <p sl="nl">namens de ALDE-Fractie . – Voorzitter, ik wil mevrouw Svensson bedanken voor haar inzet en haar werk. Wij als ALDE-Fractie steunen dit compromis. Het heeft mij enorm bevreemd waarom het zo lang heeft geduurd, voordat we met de Raad en met de Commissie dit compromis konden bereiken, want als parlementaire vertegenwoordiging hebben we heel veel werk moeten verzetten om tot dit compromis te komen. Ik ben er uiteindelijk blij mee, met name met het feit dat wij een met de Verenigde Staten en met Australië compatibele uitzonderingspositie innemen; aldus kunnen wij als westerse beschaafde wereld, een blok vormen tegen de dieronvriendelijke manier van handelen van bepaalde landen.</p>
      <p sl="nl">Ik wil me aansluiten bij wat mevrouw Lucas zei: wanneer komt er een verbod op zeehondenbont? Ik wil daar nog verder in gaan; ik denk namelijk dat er nog veel meer zaken zijn die wij ons als beschaafde wereld zouden moeten aantrekken, als het gaat over dieren. Ik wil daar op dit moment niet inhoudelijk op ingaan, maar ik denk dat daar heel veel over te zeggen is en ik denk dat de commissaris daar wellicht ideeën over heeft in toekomstige voorstellen.</p>
      <p sl="nl">Voorzitter, het zal wel ten koste gaan van een aantal Nederlandse uitdrukkingen, zoals de hond in de pot of de kat in de zak vinden. Een en ander betekent dat wij huisdieren die ons aangaan, graag willen beschermen en het kan niet zo zijn dat onze kinderen worden geconfronteerd met delen van hun huisdieren in hun speelgoed.</p>
      <p sl="nl">Tot slot, Voorzitter, wil ik nog benadrukken dat de ALDE-Fractie het compromisvoorstel in zijn geheel steunt; wij hebben er als ALDE-Fractie geen probleem mee.</p>
      <p sl="nl">Ik wil wèl de andere kant van de medaille enigszins belichten. In China vindt men regelmatig de hond in de pot, die eet men daar namelijk. Het bont is dan voor hen een restproduct met economische waarde; door dit verbod zal de economische waarde van de huid aanzienlijk verminderen.</p>
      <p sl="nl">Als ik verder redeneer betekent het regelmatig nuttigen van varkensvlees en rundvlees feitelijk ook dat ook huiden van runderen en varkens niet meer zouden mogen worden gebruikt. Wellicht een reden om hierover na te denken en te zien wat we daaraan in de toekomst gaan doen.</p>
    </intervention>
    <intervention id="1-192" speaker_id="23784" name="Janusz Wojciechowski" is_mep="True" mode="spoken">
      <p sl="pl">namens de UEN-Fractie . – Mevrouw de Voorzitter, ik sta volledig achter het verbod op de invoer van katten- en hondenbont. Op dit moment is dit wel het minste wat we kunnen doen om dierenmishandeling tegen te gaan.</p>
      <p sl="pl">Honden en katten hebben een bijzonder nauwe band met de mens. Ze dienen de mens en zijn aan hem gehecht. Het mishandelen van deze dieren is bijzonder pijnlijk. We weten dat het wreed is om honden en katten voor hun bont te doden. De lidstaten van de Europese Unie zouden bijgevolg niet onverschillig mogen blijven voor dit soort praktijken. We kunnen geen invloed uitoefenen op de manier waarop dieren in andere culturen worden behandeld, maar kunnen op zijn minst “nee” zeggen tegen goederen waarvoor dieren onvoorstelbaar hebben moeten lijden.</p>
      <p sl="pl">We zouden “nee” moeten zeggen tegen elke vorm van wreedheid, ongeacht het slachtoffer. Gevoeligheid is universeel. Een gevoelig iemand zou nooit akkoord gaan met het lijden van een ander wezen, of het nu om een mens of een dier gaat. De Europese Unie zal pas echt zinvol zijn wanneer ze uitgroeit tot een gemeenschap van mensen die gevoelig is voor elke vorm van pijn, voor elke vorm van lijden.</p>
      <p sl="pl">Ik ben het volledig eens met het standpunt van de rapporteur. Ik zou eveneens gebruik willen maken van de gelegenheid om mijn waardering uit te drukken voor haar verslag, evenals voor het werk van de rapporteurs van de adviserende commissies, de heer Stevenson en mevrouw Lucas. Het Parlement zet een belangrijke stap in de goede richting om verandering te brengen in de manier waarop wij dieren behandelen.</p>
    </intervention>
    <intervention id="1-193" speaker_id="4294" name="Heide Rühle" is_mep="True" mode="spoken">
      <p sl="de">namens de Verts/ALE-Fractie. – Mevrouw de Voorzitter, mijnheer de commissaris, geachte collega’s, ook ik ben mevrouw de rapporteur dank verschuldigd. Beste mevrouw Svensson, het is aan uw vasthoudendheid te danken dat het Parlement morgen al in eerste lezing zijn goedkeuring kan hechten aan een verordening tegen de handel en verwerking van honden- en kattenbont. U hebt zich in de gesprekken met Raad en Commissie met succes ingezet voor een algeheel verbod op het verhandelen en verwerken van dit bont en daarmee duidelijk “nee” gezegd tegen alle door de Europese Commissie oorspronkelijk voorgestelde uitzonderingsregelingen.</p>
      <p sl="de">Nu moeten we ervoor zorgen dat de lidstaten deze verordening ook volledig omzetten. Dit is een groot succes voor de dierenbescherming. Deze verordening maakt eindelijk een eind aan een misstand waarbij miljoenen honden en katten onder vaak erbarmelijke omstandigheden gehouden en gedood worden, om hun bont te kunnen verwerken en naar Europa exporteren. Dit is ook een succes voor de democratie in Europa, want talloze burgers hebben ons via handtekeningenacties en petities tot een dergelijk verbod opgeroepen. Bovendien komt de verordening de consument tegemoet, want veel burgers hadden bij de aanschaf van bijvoorbeeld speelgoedbeesten, kledingsstukken of sleutelhangers helemaal niet door dat ze een product kochten waar honden- of kattenbont in verwerkt was. Maar al te vaak onttrok de detailhandel zich aan de bestaande, vrijwillige gedragscode en bracht hij honden- en kattenbont onder misleidende aanduidingen op de markt.</p>
      <p sl="de">Deze stap is van groot belang voor de internationale dierenbescherming en het is de hoogste tijd dat Europa die zet en daarmee landen als de VS en Australië volgt, die al jaren geleden een dergelijk verbod ingesteld hebben. Nu moet er door een scherpe douanecontrole, nieuwe analysemethoden en strafrechterlijke maatregelen voor gezorgd worden, dat de bepalingen die we vandaag aannemen in heel Europa effectief gehandhaafd en alle mazen in de wet gedicht worden.</p>
    </intervention>
    <intervention id="1-194" speaker_id="28211" name="Lydia Schenardi" is_mep="True" mode="spoken">
      <p sl="fr">namens de ITS-Fractie . – Mevrouw de Voorzitter, dames en heren, de vraag die ons werd voorgelegd behelsde de keuze tussen het verbieden of het beperken van de handel in honden- of kattenbont in de EU. Ik complimenteer en bedank de rapporteur, mevrouw Svensson, maar ook de Commissie juridische zaken, waaraan om advies over dit onderwerp is gevraagd, omdat zij voor de eerste oplossing hebben gekozen.</p>
      <p sl="fr">Het werd namelijk hoog tijd de lidstaten eraan te herinneren dat honden en katten gezelschapsdieren zijn en dat de handel in hun bont en in producten die daarvan zijn afgeleid onaanvaardbaar, ja zelfs onduldbaar is. Het instellen van een dergelijk wettelijk verbod in Europa en het vaststellen van doeltreffende, ontmoedigende sancties op overtreding van het verbod, is het minste wat vandaag gedaan kan worden. Want de frauduleuze en leugenachtige praktijken vanuit met name Azië zijn aan de orde van de dag. Zo staat op de etiketten van de meeste in Azië gefabriceerde kleding, zoals jassen, hoeden, handtassen, handschoenen, schoenen, maar ook speelgoed, decoraties of kleine lederwaren, de misleidende vermelding "leder" of "echt bont".</p>
      <p sl="fr">Om deze weerzinwekkende handel te doen stoppen moet iedere burger in Europa zich verantwoordelijk en ethisch opstellen door de etikettering te eisen van alle artikelen van leer, huid of bond, evenals alle verdachte voedingsmiddelen of geneesmiddelen. Laten we gezamenlijk weigeren om landen aan te moedigen die noch de mensenrechten noch de menselijke waardigheid in acht nemen en die bovendien geen greintje verantwoordelijkheidsgevoel jegens dieren hebben.</p>
    </intervention>
    <intervention id="1-195" speaker_id="28173" name="Zita Pleštinská" is_mep="True" mode="spoken">
      <p sl="sk">Ik wil beginnen met op te merken dat de bontindustrie altijd belangrijk is geweest in Slowakije, maar pas na 1990 echt is gaan groeien. Na de toetreding van Slowakije tot de EU hebben Slowaakse bonthandelaren uitsluitend bontmaterialen ingevoerd van kopers in EU-lidstaten. Als directe importeurs kunnen deze kopers de volledige rechtmatigheid en legitimiteit van de importen garanderen, onder andere met behulp van certificaten.</p>
      <p sl="sk">Ik begrijp de rapporteur, mevrouw Svensson, en deel haar mening dat het grote aantal verzoekschriften en uitingen van bezorgdheid van consumenten en burgers uit de hele EU moet betekenen dat de Commissie niet werkloos kan blijven toekijken bij de kwestie van het verbod op de handel in katten- en hondenbont. Er moet inderdaad meer duidelijkheid komen over de geldende wettelijke vereisten in alle lidstaten. We moeten een antwoord geven op de ethische zorgen van burgers met betrekking tot de mogelijke aanwezigheid van katten- en hondenbont in de Gemeenschap, vooral gelet op de aanwijzingen dat deze dieren mogelijk op onmenselijke manier worden gefokt en gedood.</p>
      <p sl="sk">Consumenten zijn bang dat katten- en hondenbont niet direct kan worden onderscheiden van andere bontsoorten of synthetische materialen die als imitatiebont dienstdoen, en dit kan aanleiding zijn voor oneerlijke en frauduleuze praktijken met bontproducten, waaronder frauduleuze of misleidende aanduidingen. De Gemeenschap heeft geen traditie in het fokken van katten en honden voor de productie van bont en in feite is de overgrote meerderheid van de producten van katten- en hondenbont in de Gemeenschap afkomstig uit derde landen. Om de interne markt te beschermen moet het douanetoezicht op de invoer van goederen uit derde landen in de Europese Unie worden aangescherpt.</p>
      <p sl="sk">De illegale invoer kan worden aangepakt door strengere straffen tegen de daders, zoals zware boetes of het intrekken van licenties. Ik ben ervan overtuigd dat we Europese wetgeving moeten aannemen om eenheid te scheppen in de marktregels in de EU-lidstaten. Tegelijk moeten EU-initiatieven geen rem vormen en geen problemen veroorzaken voor de bontindustrie door de legitieme bonthandel te verstoren. We moeten voorkomen dat we belemmeringen opwerpen voor het functioneren van de interne markt en het vrije verkeer van legaal verhandeld bont en bontproducten in het algemeen.</p>
    </intervention>
    <intervention id="1-196" speaker_id="37312" name="Christel Schaldemose" is_mep="True" mode="spoken">
      <p sl="da">Mevrouw de Voorzitter, ik wil net als mijn collega’s beginnen met de rapporteur, mevrouw Eva-Britt Svensson, oprecht te danken voor het uitstekende werk en de bijzonder goede samenwerking op dit gebied. De verordening die we vandaag behandelen is een goed, belangrijk en zeer noodzakelijk stuk wetgeving.</p>
      <p sl="da">Het is goede wetgeving, omdat we er een duidelijk signaal mee afgeven aan de vele burgers in de EU die ons hebben gevraagd iets te doen om te verhinderen dat honden en katten worden gebruikt voor de bontproductie. We laten nu zien dat we echt luisteren naar hun zorgen en een actieve inspanning leveren om dierenmishandeling te stoppen.</p>
      <p sl="da">Het is ook een belangrijk stuk wetgeving, omdat is gebleken dat wij de verkoop van honden- en kattenbont niet alleen kunnen stoppen met behulp van een verbod in de afzonderlijke lidstaten. Tijdens de behandeling van de verordening in de commissie liet de heer Stevenson ons in de Commissie interne markt en consumentenbescherming talrijke huiden van honden en katten zien die in Europa waren gekocht, o.a. een huid die was gemaakt van vier golden retrievers. Deze huiden waren gekocht in Kopenhagen, waar ik vandaan kom. In Denemarken hebben we al een verbod, maar dat werkt blijkbaar niet goed genoeg. Daarom hebben we een effectief verbod op EU-niveau nodig.</p>
      <p sl="da">Het voorstel is ook noodzakelijke wetgeving omdat enorm veel honden en katten een ellendig leven hebben en hun leven dan ook nog eindigen onder het afschuwelijkste lijden dat men zich kan voorstellen – en dat allemaal omdat ze bont moeten leveren voor kleding en speelgoed. Met een gezamenlijk EU-verbod verkleinen we de markt voor honden- en kattenbont en we geven tegelijkertijd het signaal af dat dierenmishandeling ons moreel tegenstaat.</p>
      <p sl="da">Het verheugt mij daarom zeer dat het ons gelukt is een zo streng en goed verbod te creëren. De uitzonderingen die erin zijn opgenomen zullen zo exceptioneel zijn dat ze elk afzonderlijk moeten worden beargumenteerd en goedgekeurd. We zitten zo dicht bij een totaalverbod als juridisch gezien mogelijk is op dit moment en dat is goed. Maar de wettekst op zich is niet voldoende. Het is essentieel dat we verdergaan en methoden ontwikkelen waarmee we nog effectiever de herkomst van bont kunnen achterhalen en de handel in illegaal bont stoppen, bont dat gewetenloze oplichters niet zullen aarzelen te verkopen.</p>
    </intervention>
    <intervention id="1-197" speaker_id="28305" name="Mojca Drčar Murko" is_mep="True" mode="spoken">
      <p sl="sl">Geen enkele bewering die we gewoonlijk aanhalen als verontschuldiging voor onze wrede omgang met dieren, kunnen we aanhalen in het geval van handel in honden- en kattenbont. Die dieren worden niet gedood voor kleding of voedsel, zelfs niet in het kader van de jacht.</p>
      <p sl="sl">De aanzet tot deze slachtpartij wordt gegeven door de wereldmarkt, door de vraag van bepaalde industrieën naar grondstoffen die goedkoper zijn dan synthetische materialen. De mensen die in andere werelddelen in totale armoede leven, krijgen immers maar weinig geld voor de verkoop van dergelijke artikelen.</p>
      <p sl="sl">De Europese markt veroorzaakt nu door zijn vraag een wereldwijd aanbod. Het is tijd om daar paal en perk aan te stellen om ethische redenen, maar ook om een einde te maken aan het bedrog van de consumenten, die niet weten dat ze kleding of speelgoed kopen dat gemaakt is van honden- of kattenbont. Het zou beter zijn indien er geen uitzonderingen bestonden op het invoerverbod. Als we echter het hoofddoel voor ogen houden, is ook een compromis zinvol.</p>
      <p sl="sl">Een doeltreffende tenuitvoerlegging van de verordening is van het grootste belang. We verwachten hier ook veel van de Commissie en vooral van de heer Kyprianou. Ik bedank hem, evenals rapporteur Svensson, voor zijn inzet.</p>
    </intervention>
    <intervention id="1-198" speaker_id="28139" name="Carl Schlyter" is_mep="True" mode="spoken">
      <p sl="sv">Mevrouw de Voorzitter, ik dank de heer Kyprianou en mevrouw Svensson voor hun fantastische werk. De meeste katten en honden die in Europa opgroeien, kunnen erop rekenen dat ze worden gestreeld, gevoed, uitgelaten en goed worden verzorgd. Die mensen die echter knuffels of modieuze tassen kopen die van katten- en hondenbont zijn gemaakt, dragen bij aan een handel waarvoor dieren worden gekweld, geslagen, en levend worden gevild.</p>
      <p sl="sv">Dit is een ongewoon wetsvoorstel. Ten eerste heeft de EU eindelijk geluisterd naar de stem van het volk, die deze weerzinwekkende handel wil verbieden. Ten tweede vond men dat de interne markt het best fungeerde als we deze handel verboden. Voor deze ene keer heeft dierenbescherming de voorrang gekregen op de interne markt.</p>
      <p sl="sv">Ik wil er met nadruk op wijzen hoe belangrijk het is dat de uitzonderingen het verbod niet mogen ondermijnen. Eindelijk hebben we een precedent dat de weg wijst voor handel die is gebaseerd op andere waarden dan het marktfundamentalisme. Ik hoop en eis dat er, als we hiermee klaar zijn, een verbod op de invoer van zeehondenbont komt. Nog steeds worden honderdduizenden zeehonden doodgeslagen op de ijsvlakten van Canada en Noorwegen.</p>
    </intervention>
    <intervention id="1-199" speaker_id="966" name="Jean-Claude Martinez" is_mep="True" mode="spoken">
      <p sl="fr">Mevrouw de Voorzitter, we komen terug op de invoer van de huiden van twee miljoen geslachte honden en katten uit China, zoals we in de jaren negentig van de vorige eeuw driemaal zijn teruggekomen op de invoer van bont uit het hoge noorden van dieren die met wildklemmen gevangen werden. Iedere keer, of het nu ging om zeehonden, honden, katten of vossen, heeft de Commissie – het spijt me het u te moeten zeggen – tijd gerekt en de handel laten voortduren uit naam van de religie van de markt.</p>
      <p sl="fr">Laten we nooit vergeten dat de Commissie in maart 1996, zelfs toen het bewijs geleverd was dat de gekkekoeienziekte overdraagbaar was op de mens, vier Duitse deelstaten met sancties dreigde omdat ze de import van verdachte runderen weigerden. De les die daaruit te trekken valt, is dat er een marktlogica bestaat op basis waarvan alles verkocht en gekocht moet kunnen worden en dat overal winst op gemaakt moet kunnen worden, ongeacht of het gaat om honden, katten, nieren, ogen, vrouwen, kinderen, slaven of arbeiders. Daarom moet de politiek de economie beteugelen: om die grote waarden te herstellen die iedere prijs te boven gaan.</p>
    </intervention>
    <intervention id="1-200" speaker_id="4545" name="Catherine Stihler" is_mep="True" mode="spoken">
      <p sl="en">Mevrouw de Voorzitter, meer dan een miljoen Europeanen hebben gelobbyd vóór een verbod op de invoer van katten- en hondenbont in de Europese Unie. De Commissie heeft naar het Europees Parlement geluisterd en gereageerd met juridische maatregelen de invoer van katten- en hondenbont te verbieden. Ik juich dit toe en hoop dat er een einde komt aan deze barbaarse handel die elk jaar verantwoordelijk is voor het afmaken van ruim twee miljoen katten en honden.</p>
      <p sl="en">We willen echter niet alleen mooie woorden. Sommige kiezers hebben hun zorgen kenbaar gemaakt over het feit dat er vanwege mazen in het voorstel van de Commissie invoer via de achterdeur kan plaatsvinden. Ik heb onlangs een schriftelijke vraag ingediend waarin ik de Commissie vroeg naar afwijkingen waardoor de handel kon blijven doorgaan. Het antwoord dat ik kreeg, ging in op twee afwijkingen, waarvan de ene betrekking had op bont dat deel uitmaakte van persoonlijke bezittingen of huisraad die de Europese Unie werden binnengebracht, en waarvan de ander betrekking had op bont of producten die bont bevatten van dieren die niet zijn gefokt of gedood voor de productie van bont.</p>
      <p sl="en">Ik juich het feit toe dat het verslag van het Europees Parlement deze afwijkingen schrapt en dring er bij mijn collega’s op aan om hun volledige steun te verlenen aan dit verslag. We willen er zeker van kunnen zijn dat er geen katten- en hondenbont wordt ingevoerd in de Europese Unie.</p>
    </intervention>
    <intervention id="1-201" speaker_id="4541" name="Elizabeth Lynne" is_mep="True" mode="spoken">
      <p sl="en">Mevrouw de Voorzitter, ik juich het feit toe dat diverse landen binnen de Europese Unie – Frankrijk, Italië, Denemarken, Griekenland en België – eensgezind maatregelen hebben getroffen om de handel te verbieden. Er bestaan echter verschillen in de benaderingen van andere lidstaten, die variëren van verboden op het fokken en afmaken tot etiketteringsvoorschriften. Deze verschillen kunnen problemen veroorzaken voor zowel consumenten, winkeliers als handelaars. Daarom is, zoals we allemaal weten, een verbod dat van kracht is in de gehele Europese Unie zo belangrijk als we een einde willen maken aan deze walgelijke handel.</p>
      <p sl="en">We hoorden al dat er elk jaar twee miljoen honden en katten worden afgemaakt om hun bont en dat er om een enkele jas te maken minstens tien honden en wel 24 katten nodig zijn. Deze dieren leven in afschuwelijke omstandigheden en vele worden levend gevild. Sinds de Verenigde Staten een verbod hebben ingevoerd, komt er steeds meer katten- en hondenbont de Europese Unie in. Het probleem is dat veel klanten niet weten wat ze kopen, omdat katten- en hondenbont heel vaak wordt voorzien van etiketten waarop staat vermeld dat het om nepbont gaat. Behalve in kleding wordt het ook in een verscheidenheid aan andere producten gebruikt, zoals homeopathische medicijnen, kinderspeelgoed en accessoires.</p>
      <p sl="en">Ik juich het debat dat we vanavond voeren en de stemming van morgen toe en feliciteer de commissaris met zijn engagement.</p>
    </intervention>
    <intervention id="1-202" speaker_id="photo_generic" name="Markos Kyprianou" is_mep="True" mode="spoken">
      <p sl="en">lid van de Commissie . Mevrouw de Voorzitter, voordat ik enkele punten bespreek, wil ik graag eerst kort twee praktische kwesties noemen.</p>
      <p sl="en">Ten eerste ben ik me bewust van de noodzaak van toezicht en rapportage, en daarom zijn wij het wat dit betreft ook eens met het Parlement. We beschikken over effectieve en analytische methoden, die zeer nuttig zullen zijn bij de implementatie van deze wetgeving.</p>
      <p sl="en">Ten tweede is het altijd al discutabel geweest of etikettering alleen voldoende zou zijn. Wij hebben besloten, en volgens mij was het Parlement het daarmee eens, dat etikettering onvoldoende was en dat is ook de reden dat wij wetgeving voorstelden. Wat het vraagstuk van etikettering in het algemeen betreft, schenken wij echter zorgvuldig aandacht aan reeds bestaande vrijwillige initiatieven, programma's en regelingen die van toepassing zijn op andere bontproducten en ervoor zorgen dat de consument juist wordt geïnformeerd.</p>
      <p sl="en">Wat betreft de zeehondenkwestie moet ik allereerst zeggen dat dit niet mijn verantwoordelijkheid is. Mijn collega, de heer Dimas, heeft al een verklaring over deze zaak afgelegd voor het Parlement. Ik had deze vraag verwacht en kan u dus melden dat de Europese Autoriteit voor voedselveiligheid, EFSA, al door de Europese Commissie is gevraagd om een volledig objectieve beoordeling te geven van de aspecten van dierenwelzijn bij het doden en villen van zeehonden, zoals commissaris Dimas u heeft beloofd.</p>
      <p sl="en">Wij verwachten dit rapport in november te hebben en op basis daarvan zal de Commissie zo snel mogelijk evalueren welke opties beschikbaar zijn om dit probleem aan te pakken. Ik weet zeker dat mijn collega hierover maar al te graag met u van gedachten zal willen wisselen als hij het EFSA-rapport eenmaal heeft ontvangen.</p>
      <p sl="en">Graag wil ik nu twee of drie punten bespreken. Ik begrijp de frustratie van velen van u die hier langer dan ik zijn. U hebt het gehad over 'een lange tijd'. Ik bekleed mijn functie pas tweeënhalf jaar en ik heb al een voorstel opgesteld. Ik weet niet wat er in het verleden is gebeurd, maar ik denk dat wij allemaal graag zouden zien dat deze Commissie niet alleen een toezegging doet, maar dit voorstel ook binnen een redelijke termijn waarmaakt. Dat wilde ik graag even vermeld hebben.</p>
      <p sl="en">Ten tweede ben ik me ervan bewust dat de steun van de Europese burgers veel effect heeft gehad; dit was een uitermate belangrijk punt voor ons en het heeft mij geholpen om die mensen te overtuigen die moesten worden overtuigd. U hebt echter allen de kans gehad om privé met mij te spreken over dit onderwerp en u weet dat ik persoonlijk niet hoefde te worden overgehaald of overtuigd. Zodra ik op de hoogte werd gesteld van deze praktijken, heb ik mijn diensten onmiddellijk opdracht gegeven aan de slag te gaan. Daarom wil ik graag dat u beseft dat ik zodra ik de films zag en wist wat deze praktijken inhielden niet meer hoefde te worden overtuigd.</p>
      <p sl="en">Ten derde wil ik graag de uitzonderingen noemen. Ik ken uw standpunten hierover. Vanaf het begin heb ik gezegd dat ik er ook niet blij mee was. U moet echter beseffen dat wij begonnen met een volledig negatieve aanpak en er vervolgens in slaagden een voorstel in te dienen.</p>
      <p sl="en">Als de Commissie mazen in de wet zou willen toestaan, hadden we het voorstel om te beginnen nooit ingediend. Wij proberen ook alleen maar de beste manier te vinden om het voorstel juridisch solide te maken, zodat het overeind blijft ingeval er rechtszaken worden aangespannen. Dat was de aanpak die wij kozen. Wij hebben diverse uitzonderingen voorgesteld; daarover is geen overeenstemming bereikt. Met een compromis hebben we toch een zeer positief resultaat weten te behalen. Vertrouwt u mij, het is nooit onze bedoeling geweest om mazen in de wet toe te staan. Wat wij op basis van juridisch advies probeerden te doen, was dit voorstel zo effectief en deugdelijk mogelijk maken. Dit principe werd ook hooggehouden door de twee andere juridische diensten.</p>
      <p sl="en">Daarom ben ik erg blij dat wij dit debat voeren en dat wij met elkaar wedijveren over wie er meer wil; wat kunnen we nog meer vragen? Dit is de juiste aanpak en uw steun heeft mij genoeg kracht gegeven om iedereen te overtuigen die moest worden overtuigd. Daarom verheug ik mij erop om met u samen te werken aan vele andere kwesties op het gebied van het welzijn van dieren.</p>
      <a text="(Applaus)"/>
    </intervention>
    <intervention id="1-203" speaker_id="1237" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt morgen, 19 juni, plaats.</p>
      <p sl="nl">Schriftelijke verklaringen (artikel 142)</p>
    </intervention>
    <intervention id="1-241" speaker_id="28261" name="Alexander Stubb" is_mep="True" mode="written">
      <p sl="nl">Allereerst wil ik de rapporteur, mevrouw Svensson, bedanken voor het feit dat zij uitstekend werk heeft verricht en bepaalde elementen aan het initiatief van de Commissie heeft toegevoegd, bijvoorbeeld dat het negeren van het verbod straffen tot gevolg heeft en dat uitzonderingen op het verbod onaanvaardbaar zijn. Zij is er op diplomatieke wijze in geslaagd het hele proces zodanig af te ronden dat wij nu in de plenaire vergadering het langverwachte verbod zonder meer kunnen goedkeuren.</p>
      <p sl="nl">Het hele proces toont ook op voorbeeldige wijze aan hoe men met actieve burgerinitiatieven invloed kan uitoefenen op communautaire besluiten en de communautaire regelgeving. Zonder burgerpetities en actieve lobby zou hierover geen wetgevingsinitiatief zijn ontstaan. Ik hoop dat dit voorbeeld de burgers van de Europese Unie inspireert om actiever aan de besluitvorming van de Europese Unie deel te nemen.</p>
    </intervention>
    <intervention id="1-242" speaker_id="23806" name="Gyula Hegyi" is_mep="True" mode="written">
      <p sl="hu">Ik verwelkom het verslag dat pleit voor een totaalverbod op de Europese handel in honden- en kattenbont, want ik vind het onaanvaardbaar dat jaarlijks ongeveer twee miljoen honden en katten voor dit doel worden afgeslacht. Voor een jas van hondenbont moeten 12 tot 15 honden worden gedood, voor een jas van kattenbont 24 katten. De grote meerderheid van de Europese consumenten veroordeelt de barbaarse afslachting van onze favoriete huisdieren en wenst dergelijke producten niet aan te schaffen. De importeurs geven producten van kattenbont daarom vaak fantasienamen om zo goedbedoelende klanten te misleiden. We hebben een geharmoniseerd Europees verbod nodig om een definitief einde te maken aan deze barbaarse praktijken. Zelfregulering van bedrijven is zoals zo vaak niet doeltreffend gebleken. Handelaren laten zelfs na te vermelden van welk dier het bont afkomstig is. Op dit moment hebben vijftien lidstaten een verbod op de distributie van honden- en kattenbont maar in de andere lidstaten bestaat er tot nu toe nog geen algeheel verbod. Een geharmoniseerd verbod is een belangrijke stap op weg naar een menselijkere en diervriendelijke Europese samenleving.</p>
    </intervention>
  </section>
  <section id="creitem19" title="19. Multiple sclerose (debat)">
    <intervention id="1-205" speaker_id="1237" name="De Voorzitter" is_mep="True" mode="spoken">
      <p sl="nl">Aan de orde is de mondelinge vraag (O-0028/2007) van Marcin Libicki, namens de Commissie verzoekschriften, aan de Commissie, over de code van optimale werkwijzen bij multiple sclerose (B6-0124/2007).</p>
    </intervention>
    <intervention id="1-206" speaker_id="24087" name="Marcin Libicki" is_mep="True" mode="spoken">
      <p sl="pl">auteur . – Mevrouw de Voorzitter, het Europees Parlement heeft zich in het verleden al herhaaldelijk over gezondheidsvraagstukken gebogen. Er gaan echter vaak stemmen op dat het Parlement zich op algemene gezondheidskwesties zou moeten concentreren, zoals medische behandelingen, verzekeringen en een gepaste verzorging, zowel voor zieke als voor gezonde personen. Soms wordt er geopperd dat het Parlement zich niet zou moeten bezighouden met concrete ziekten. Ik ben echter van mening dat de dramatische omvang van de ziekte waarover we vandaag debatteren, namelijk multiple sclerose, de betrokkenheid van het Parlement rechtvaardigt. Het is overigens niet de eerste keer dat het Europees Parlement op dit gebied maatregelen neemt.</p>
      <p sl="pl">Enkele weken geleden, op 29 mei, heeft het European Multiple Sclerose Platform in Brussel een conferentie gehouden. Deze vond plaats onder auspiciën van de Voorzitter van het Europees Parlement, de heer Pöttering – we zijn hem daar uiteraard zeer dankbaar voor – en werd georganiseerd door mevrouw Aaltonen. Ik zou u eraan willen herinneren dat mevrouw Aaltonen vroeger een collega was. Ze was lid van het Europees Parlement en had zitting in de Commissie verzoekschriften, waarvan ik de voorzitter ben. Mevrouw Aaltonen lijdt zelf aan multiple sclerose. Ze is schrijfster, journaliste en leerkracht en doet daarnaast al het mogelijke om deze zaak te steunen.</p>
      <p sl="pl">Ik zou u erop willen wijzen dat de Commissie verzoekschriften de kwestie multiple sclerose behandeld heeft in het kader van verzoekschrift nr. 0842/2001. Het verslag dat onze commissie naar aanleiding van dit verzoekschrift heeft opgesteld, is tijdens de plenaire vergadering van december 2003 behandeld. Dankzij onze samenwerking met MS-verenigingen in alle lidstaten en met het European Multiple Sclerose Platform is er op basis van dit verslag en de bijbehorende resolutie een code van optimale werkwijzen uitgewerkt.</p>
      <p sl="pl">Deze aangelegenheid is werkelijk van cruciaal belang, aangezien de tragische situatie waarin MS-patiënten zich bevinden niet in statistieken is opgenomen. Zoals de deelnemers aan de conferentie hebben aangestipt en zoals we gehoord hebben tijdens ons vorige debat over dit onderwerp, wordt in sterftestatistieken vaak insufficiëntie van de longen of hart- en bloedvaten als doodsoorzaak opgenomen. Daarbij wordt echter geen melding gemaakt van het feit dat deze longinsufficiëntie eigenlijk het gevolg was van spierverlamming en dat de patiënt is gestikt of dat multiple sclerose de oorzaak van het hartfalen was.</p>
      <p sl="pl">Statistieken verschaffen daarom vaak onvoldoende relevante informatie over hoeveel mensen ernstig ziek zijn, over hoeveel mensen lijden en hoeveel personen ten gevolge van deze ziekte overlijden. MS-patiënten zijn jarenlang ziek. Ik zeg dit niet graag, maar aan het einde van hun lijdensweg is de oorzaak van hun dood statistisch gezien vaak een volledig andere ziekte. De Commissie verzoekschriften heeft niet alleen een groot aantal MS-patiënten ontmoet, maar heeft ook aan conferenties deelgenomen en heeft, tijdens haar missie in Berlijn, overlegd met de Duitse minister Gloser. We hebben met hem van gedachten gewisseld over deze aangelegenheid, aangezien de commissie verzoekschriften van het Duitse Parlement deze kwestie ook hoog op de agenda heeft staan.</p>
      <p sl="pl">Ik zou de Commissie vandaag willen vragen of zij kan aangeven welke maatregelen zij heeft genomen, welke methoden ze heeft goedgekeurd en welke inspanningen ze heeft geleverd met het oog op de tenuitvoerlegging van de resolutie van het Europees Parlement en van de code van optimale werkwijzen die op basis van deze resolutie is opgesteld. Ik zou de commissaris zeer dankbaar zijn wanneer hij deze vraag zou kunnen beantwoorden.</p>
    </intervention>
    <intervention id="1-207" speaker_id="photo_generic" name="Markos Kyprianou" is_mep="True" mode="spoken">
      <p sl="en">lid van de Commissie . Mevrouw de Voorzitter, om te beginnen zou ik graag willen zeggen dat wij de ernst van deze ziekte erkennen, onderkennen en begrijpen. Het is een ernstige ziekte, die bovendien vaak jonge mannen en vrouwen in Europa en overal ter wereld treft in de meest productieve periode van hun leven; mensen die meestal al hun eigen gezin hebben gesticht, jonge kinderen hebben, hun hele leven nog voor zich hebben en dan met deze moeilijkheden te maken krijgen.</p>
      <p sl="en">Wij onderkennen eveneens het belang van niet alleen de resolutie van het Europese Parlement, maar ook de code van optimale werkwijzen, die is opgesteld door het Platform.</p>
      <p sl="en">Zoals ik al heb gezegd, heeft de Commissie vorige maand ook deelgenomen aan de eerste Europese conferentie over multiple sclerose, een conferentie die werd georganiseerd binnen de context van ons actieprogramma volksgezondheid. Dit was een project dat werd gefinancierd door het programma 'Multiple Sclerosis – the Information Dividend' en dat werd geleid door het European Multiple Sclerosis Platform.</p>
      <p sl="en">Veel van de aspecten met betrekking tot deze ziekte moeten uiteraard worden aangepakt door de lidstaten, waardoor het een geleidelijk proces is dat enige tijd zal duren. De Commissie is er echter om te helpen, ondersteuning te bieden en te stimuleren.</p>
      <p sl="en">Tijdens de conferentie werden er veel essentiële punten gepresenteerd aangaande de follow-up van de resolutie van het Parlement uit 2003, met name met betrekking tot de discriminatie van mensen met multiple sclerose. De Commissie onderneemt actie op de belangrijkste gebieden die aan de orde komen in het voorstel voor een code van optimale werkwijzen voor het recht op levenskwaliteit van mensen die worden getroffen door multiple sclerose. Sommige acties zijn direct gericht tegen multiple sclerose; andere zijn meer algemeen of, laten we zeggen, horizontaal of generiek van aard, maar ook deze maatregelen zijn van nut voor de aanpak van het vraagstuk multiple sclerose; ik denk bijvoorbeeld aan gelijke rechten en toegang tot behandelingen en therapieën voor multiple sclerose. Binnen het meer algemene kader van veilige, kwalitatief hoogstaande en efficiënte gezondheidsdiensten moedigt de Commissie de samenwerking tussen lidstaten aan. De Commissie helpt bij de totstandkoming van referentienetwerken voor ziekten, het uitwisselen van de beste praktijken en referentiecentra, en de doelstelling van dit alles is het waarborgen van gelijke rechten voor patiënten en behandeling op hetzelfde niveau overal in de Europese Unie. Als deze netwerken eenmaal zijn opgericht, kan multiple sclerose hier dus ook onder vallen, met name wat betreft de referentiecentra en het uitwisselen van beste praktijken.</p>
      <p sl="en">Op het gebied van onderzoek hebben we daarentegen een specifieker gerichte agenda en initiatieven. Het zevende kaderprogramma omvat gezamenlijke activiteiten op het gebied van onderzoek naar hersenziekten, de menselijke ontwikkeling en ouder worden, met extra nadruk op de manier waarop fundamentele ontdekkingen kunnen worden omgezet in klinische toepassingen. Eén voorstel in het kader van de eerste oproep tot het indienen van voorstellen voor dit onderwerp betrof de interactie van neuroglia, ofwel hersensteunweefsel, bij gezondheid en in ziekte, wat van direct belang is voor de onderzoeksgemeenschap op het gebied van multiple sclerose. Onder de voorgaande programma's (het vijfde en zesde) financierde de Commissie ook 18 projecten op het gebied van multiple sclerose, waarvan het grootste project, in het zesde programma, in totaal 11,4 miljoen EUR bedroeg en betrekking had op neuroprotectieve strategieën voor multiple sclerose.</p>
      <p sl="en">Wat betreft de kwestie van werkgelegenheid en discriminatie, die voor ons van groot belang is, verbiedt Richtlijn 2000/78/EG al discriminatie op basis van handicap op de arbeidsmarkt en in het beroepsonderwijs, en verplicht deze Richtlijn werkgevers om redelijke aanpassingen aan te brengen om tegemoet te komen aan individuele gevallen, zodat een persoon met een handicap kan werken of een opleiding kan volgen.</p>
      <p sl="en">De Commissie is vastberaden om acties te stimuleren en strategieën te bevorderen voor de aanpassing van en re-integratie in de arbeidsmarkt van personen die door deze ziekte getroffen zijn.</p>
      <p sl="en">Wat betreft deelname en zelfbeschikking zal het project dat ik eerder noemde, 'Multiple Sclerosis – the Information Dividend', helpen een consensus te bereiken over Europese kwaliteitsnormen voor informatie over multiple sclerose, die toegankelijk moet zijn, tijdig moet worden verstrekt door capabele en ervaren professionals en op een billijke en efficiënte manier moet worden aangeboden.</p>
      <p sl="en">Tot slot zou ik het Parlement er graag van op de hoogte stellen dat de Commissie van plan is om met de lidstaten een voorstel te bespreken voor een grote Europese consensusconferentie over neurodegeneratieve ziekten, waaronder multiple sclerose, die in 2009 of 2010 zou moeten worden gehouden. De Commissie kan (op basis van conclusies die worden onderschreven door zowel publieke als particuliere belanghebbenden op die conferentie) een mededeling of ander relevant beleidsinitiatief voorstellen, inclusief specifieke acties op alle gebieden van ziektepreventie, onderzoek en beheer van deze groep ziekten. Uiteraard zullen wij het Parlement op de hoogte houden van alle volgende stappen.</p>
    </intervention>
    <intervention id="1-208" speaker_id="28463" name="Frieda Brepoels" is_mep="True" mode="spoken">
      <p sl="nl">namens de PPE-DE-Fractie . – Mevrouw de Voorzitter, mijnheer de commissaris, collega's, het is inderdaad drieënhalf jaar geleden dat het Parlement in een resolutie zowel aan de Raad als aan de Commissie belangrijke maatregelen gevraagd heeft ter ondersteuning van Europese burgers met MS. Zoals de commissaris zei, is er inderdaad al heel wat gebeurd. Ik heb ook namens het Parlement op die conferentie op 29 mei nogmaals onze steun mogen uitspreken, maar ik heb toch een drietal precieze vragen aan de Commissie.</p>
      <p sl="nl">De code van goede praktijk moet inderdaad zo snel mogelijk in alle lidstaten verspreid en aangenomen worden. Is de Commissie bereid om op het EU-portaal gezondheid een vergelijkbare presentatie van informatie over MS ter beschikking te stellen van alle patiënten?</p>
      <p sl="nl">Mijn tweede vraag gaat over het MS-ideeproject dat onlangs werd opgestart in het kader van het gezondheidsprogramma en ook door de Commissie gefinancierd wordt; dit project moet leiden tot een MS-register dat door iedereen gebruikt kan worden. Zal de Commissie dit ook financieel ondersteunen?</p>
      <p sl="nl">Tenslotte zou ik willen vragen of de Commissie nog verdere initiatieven zal nemen naar kaderwetgeving toe, waarin voorrang wordt gegeven aan het behoud van werk voor MS-patiënten?</p>
    </intervention>
    <intervention id="1-209" speaker_id="1289" name="Proinsias De Rossa" is_mep="True" mode="spoken">
      <p sl="en">namens de PSE-Fractie . – Mevrouw de Voorzitter, ik wil de heer Libicki graag bedanken voor zijn initiatief om deze kwestie vanavond onder de aandacht van het Huis te brengen. Ook ben ik blij met deze gelegenheid om zelf een bijdrage te leveren aan dit debat.</p>
      <p sl="en">Er is sprake van een enorme ongelijkheid in de behandeling die mensen met multiple sclerose binnen de Europese Unie ten deel valt als het gaat om de medische behandeling die zij krijgen en, niet te vergeten, om het voorkomen dat zij maatschappelijk worden buitengesloten. Als gevolg daarvan is de levenskwaliteit van vele duizenden mensen en hun gezinnen onnodig slecht. Te vaak is niet de behoefte aan noodzakelijke medicijnen, behandelingen en diensten bepalend voor de toegang die iemand ertoe heeft, maar de plaats waar die persoon toevallig woont en de vraag of zijn overheid voldoende investeert om aan deze behoeften tegemoet te komen. Het is een triest feit dat dit niet altijd een kwestie is van lidstaten die niet beschikken over de middelen om dergelijke zorg en diensten te bieden. Mijn eigen land, Ierland, is hier een uitstekend voorbeeld van. Wij hebben 10 jaar enorme economische groei en rijkdom achter de rug, en desondanks hebben we nog steeds een van de laagste verhoudingen van neurologen ten opzichte van patiënten binnen de rijke EU-landen. We hebben meer onderzoek nodig om meer inzicht te krijgen in de ziekte en hoe we deze het beste kunnen behandelen. Helaas worden we in dit Huis voortdurend geconfronteerd met verzet tegen dergelijk onderzoek, met name embryonaal stamcelonderzoek, dat de beste hoop biedt om vooruitgang te kunnen boeken.</p>
      <p sl="en">Tot slot is het ongepast dat wij toestaan dat er een situatie blijft bestaan waarin burgers van de Europese Unie ongelijk worden behandeld. Hoewel ik erken dat het hoofdzakelijk een verantwoordelijkheid van de lidstaten is om gezondheidszorg te bieden, is het ook een verantwoordelijkheid van de Europese Commissie om ervoor te zorgen dat gelijkheid overal wordt toegepast. Ik zou graag willen zien dat zij een 'race naar de top' bevordert als het gaat om de diensten voor mensen met een handicap in het algemeen, maar zeer zeker voor mensen met multiple sclerose. Ik ben ervan overtuigd dat publicatie van de vooruitgang die wordt geboekt door de lidstaten die deze gedragscode ondertekenen, die race naar de top verder ten goede zou komen.</p>
    </intervention>
    <intervention id="1-210" speaker_id="4541" name="Elizabeth Lynne" is_mep="True" mode="spoken">
      <p sl="en">namens de ALDE-Fractie . – Mevrouw de Voorzitter, er lijden in de EU ongeveer 400 000 mensen aan multiple sclerose. Door het verzoekschrift van Louise McVay is de ziekte MS in 2003 onder onze aandacht gebracht en het is niet meer dan terecht dat drieënhalf jaar na dato de Commissie verslag uitbrengt over de vorderingen die zij met de uitvoering van de code van optimale werkwijzen heeft gemaakt.</p>
      <p sl="en">De resolutie van 2003 maakte zich sterk voor gelijke toegang tot gezondheidszorg voor MS-patiënten, maar sommige geneesmiddelen, zoals beta interferon, zijn nog steeds niet uniform verkrijgbaar. In het Verenigd Koninkrijk bestaat er met betrekking tot dit geneesmiddel een postcodeloterij. In dit verband is de beschikbaarheid afhankelijk van waar men woont. In Polen wordt slechts 1 procent van de MS-patiënten behandeld met geneesmiddelen die inwerken op het ziekteproces. In Zweden is dat 50 procent.</p>
      <p sl="en">MS-patiënten zouden de best mogelijke zorg moeten krijgen in overeenstemming met de code van optimale werkwijzen. Er wordt tevens voor gepleit dat MS-patiënten hun baan behouden en voldoende hulp en ondersteuning krijgen zodat ze mee kunnen blijven draaien in de samenleving. Daarom is het zo belangrijk, zoals de commissaris zei, dat de werkgelegenheidsrichtlijn 2000 in gelijke mate over de hele EU ten uitvoer wordt gelegd. Dit jaar is het Europees Jaar van gelijke kansen voor iedereen. Laten we hopen dat het ook het jaar wordt waarin een tijdsdoelstelling wordt vastgesteld voor specifieke richtlijnen die discriminatie bij de toegang tot goederen en diensten uitbannen.</p>
    </intervention>
    <intervention id="1-211" speaker_id="4466" name="Ilda Figueiredo" is_mep="True" mode="spoken">
      <p sl="pt">namens de GUE/NGL-Fractie . – Dit debat over de steunmaatregelen voor burgers van de Europese Unie die aan multiple sclerose (MS) lijden is uiterst belangrijk. Het is van belang te weten welke maatregelen zijn genomen. Daarvoor hebben we als basis de resolutie van december 2003 over deze ziekte, die tot doel had dit probleem zichtbaarder te maken en discriminatie van de meer dan 400 000 mensen die in de Europese Gemeenschap aan MS lijden te voorkomen.</p>
      <p sl="pt">Het is van fundamenteel belang dat de Europese Commissie volledige voorrang geeft aan onderzoek om de ontwikkeling van een doeltreffender behandeling van alle vormen van MS te versnellen en rekening houdt met de code van optimale werkwijzen die de MS-verenigingen van in de lidstaten en het Europees MS-platform hiervoor hebben opgesteld. Daarom vraag ik u, mijnheer de commissaris, wat u denkt te doen om de gelijke kansen voor deze patiënten te garanderen en de lidstaten meer bewust te maken van dit probleem, zodat ze er meer aandacht aan schenken.</p>
    </intervention>
    <intervention id="1-212" speaker_id="28119" name="Kathy Sinnott" is_mep="True" mode="spoken">
      <p sl="en">namens de IND/DEM-Fractie. – Mevrouw de Voorzitter, mensen die lijden aan MS hebben zich tot de Commissie verzoekschriften gewend om ons te wijzen op de ongelijkwaardige positie waarin MS-patiënten in de gehele Unie verkeren waar het de beschikbaarheid van behandelingen en mogelijkheden betreft. Geografische factoren zouden niet bepalend mogen zijn voor een verbetering of verergering van de aandoening.</p>
      <p sl="en">Mijn eigen land, Ierland, heeft het laagste aantal neurologen in verhouding tot patiënten: 17, terwijl het er minstens 39 moeten zijn, een feit dat ongunstig uitpakt voor de resultaten voor de Ierse patiënten.</p>
      <p sl="en">Ik moet toch even iets rechtzetten wat de heer De Rossa heeft gezegd: stamcellen verkregen uit de destructie van embryo's hebben tot op heden geen behandelingen opgeleverd, terwijl stamcellen uit navelstrengbloed tot meer dan zeventig behandelingen hebben geleid. Wij koesteren de hoop dat er ooit, op een dag, een behandeling komt voor MS.</p>
      <p sl="en">Ten slotte wil ik er op wijzen dat in weerwil van de moderne geneeskunde en de overvloed aan voedsel en water de ziektelast in de EU aan het stijgen is. Hoe kan dat? Welnu, er komen steeds meer gevallen bij van MS en andere auto-immuunziekten, waar er veel van zijn. Er is sprake van een algemene achteruitgang in het functioneren van het menselijk immuunsysteem. Dit is een crisis waar we niet omheen kunnen. Het is tijd om onder ogen te zien dat de onnatuurlijke en niet aflatende patronen van het moderne bestaan vanaf het prille begin de ondermijning en destructie van het menselijk immuunsysteem voeden …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="1-213" speaker_id="28325" name="Sylwester Chruszcz" is_mep="True" mode="spoken">
      <p sl="pl">Mevrouw de Voorzitter, het Europees Parlement heeft in 2003 met een overweldigende meerderheid een resolutie goedgekeurd over de ongelijke behandeling van MS-patiënten in de Europese Unie. De schrijnende discriminatie van een groot aantal MS-patiënten in Europa leidde destijds tot het verzoek van het Europees Parlement aan de Commissie om een code van optimale werkwijzen op te stellen, die door alle lidstaten zou worden nageleefd.</p>
      <p sl="pl">Er zijn inmiddels vier jaar verstreken en het probleem van multiple sclerose staat opnieuw op de agenda, zij het dan dubbel zo nadrukkelijk, ten gevolge van de schrikwekkende situatie waarin de MS-patiënten in de nieuwe lidstaten zich bevinden. Polen heeft het derde hoogste aantal MS-patiënten in Europa. In tegenstelling tot de landen die de eerste en de tweede plaats innemen, waar 30 procent van de patiënten toegang heeft tot een standaardbehandeling, ligt dat aantal in Polen op amper 2 procent. We zien een vergelijkbare situatie in Roemenië, Bulgarije, Slovakije en Hongarije. Als we bovendien in aanmerking nemen dat multiple sclerose een ziekte is die veel jonge mensen treft en dat MS de tweede belangrijkste oorzaak is van invaliditeit in Europa, liggen de conclusies voor de hand. Ik zou u bijgevolg willen vragen om het gemeenschappelijk standpunt van het Parlement over multiple sclerose te vergelijken met de resultaten van de werkzaamheden van de Commissie en daarbij in de eerste plaats rekening te houden met de situatie van de MS-patiënten in de twaalf nieuwe lidstaten.</p>
    </intervention>
    <intervention id="1-214" speaker_id="28581" name="Evangelia Tzampazi" is_mep="True" mode="spoken">
      <p sl="el">Mevrouw de Voorzitter, mijnheer de commissaris, multiple sclerose is een ziekte die erkenning moet krijgen middels een betere ondersteuning van de patiënten en het zoeken naar adequate oplossingen. Dit doel kan worden bereikt als men de burgers gelijkheid biedt bij de toegang tot gezondheidsdiensten en de terbeschikkingstelling van alle doeltreffende middelen.</p>
      <p sl="el">Er zijn grote verschillen tussen de lidstaten wat de kwaliteit van patiëntenzorg betreft. De door het Europees Parlement voorgestelde aanneming van de code van optimale werkwijzen geeft uiting aan onze politiek wil om gemeenschappelijke behandelings- en rehabilitatiemethoden vast te stellen. Op die manier zal het recht op een zelfstandig leven worden ondersteund. Een waardig en zelfstandig leven veronderstelt evenwel dat tijdig gepaste gezondheidszorg en sociale ondersteuning worden verleend.</p>
      <p sl="el">Daarnaast wordt gestreefd naar een vermenigvuldiging van de onderzoeksinspanningen en naar een betere coördinatie ervan. De zaak-McVay heeft aangetoond dat één strijdlustige burger volstaat om de belangstelling te wekken van degenen die besluiten moeten nemen in een geheel onbekende of verwaarloosde zaak. De nadruk moet worden gelegd op de gemeenschappelijke inspanningen die de lidstaten en hun deskundigen ondernemen om de hinderpalen uit de weg te ruimen.</p>
      <p sl="el">Welke rol zal de Commissie daarin spelen?</p>
    </intervention>
    <intervention id="1-215" speaker_id="23881" name="Marios Matsakis" is_mep="True" mode="spoken">
      <p sl="en">Mevrouw de Voorzitter, vrijwel iedereen beseft dat waarlijke gelijkheid in de 27 lidstaten een illusie is. Dit is met name zo in de gezondheidszorg en is het meest zichtbaar als het gaat om complexe neurodegeneratieve aandoeningen als MS, waarvoor hooggespecialiseerde centra voor diagnose en behandeling nodig zijn. Op het belangrijkste gebied voor de burgers, te weten hun gezondheid, laten onze Verdragen het echter ernstig afweten, aangezien dit gebied onder de uitsluitende bevoegdheid van de lidstaten valt.</p>
      <p sl="en">Zij die verantwoordelijk zijn voor het opstellen en handhaven van de EU-Verdragen lijken vreemd genoeg meer belang te hechten aan gelijkheid op het gebied van handel en commercie dan aan de zorg. Misschien dat dit debat over MS meer wijsheid zal brengen en de katalysator zal worden voor een verandering van deze onbevredigende en in veel opzichten beschamende toestand ten bate van de burgers.</p>
    </intervention>
    <intervention id="1-216" speaker_id="28334" name="Urszula Krupa" is_mep="True" mode="spoken">
      <p sl="pl">Mevrouw de Voorzitter, er zijn ongeveer 60 000 MS-patiënten in Polen, waardoor mijn land in Europa de derde plaats inneemt na Duitsland en het Verenigd Koninkrijk. In deze laatste twee landen heeft echter om en bij de 30 procent van de patiënten toegang tot een immuuntherapie, terwijl dat in Polen iets meer dan 2 procent is. Deze schrijnende toestand is in de eerste plaats toe te schrijven aan een gebrek aan financiële middelen, een probleem dat eveneens voor de behandeling van vele andere ziekten geldt, bijvoorbeeld voor kanker.</p>
      <p sl="pl">MS is op dit moment een ongeneeslijke ziekte. Ze is het gevolg van een aangetast immuunsysteem dat op zijn beurt tot beschadiging van de mergschede leidt. Een immuniteitsversterkende therapie is bijzonder duur, net als fysiotherapie.</p>
      <p sl="pl">Tot dusver is er in Polen geen enkele van de aangenomen resoluties ten uitvoer gelegd, voornamelijk om economische redenen en wegens de crisis in de gezondheidszorg, waarvan de hervorming tot een gebrek aan organisatie en tot privatisering heeft geleid. De kostprijs van de door Westerse ondernemingen geproduceerde geneesmiddelen is onbetaalbaar hoog. Mijns inziens zou het Europees Parlement moeten proberen om invloed uit te oefenen op deze bedrijven, teneinde te voorkomen dat ze nog langer armere patiënten uitbuiten en hun fundamentele mensenrechten met voeten treden, namelijk het recht om hun gezondheid te beschermen en het recht op toegang tot een medische behandeling.</p>
    </intervention>
    <intervention id="1-217" speaker_id="photo_generic" name="Markos Kyprianou" is_mep="True" mode="spoken">
      <p sl="en">lid van de Commissie . Mevrouw de Voorzitter, ik wil de afgevaardigden nog even snel bedanken voor dit interessante en zeer nuttige debat, dat ons ideeën en inspiratie biedt voor de toekomstige koers die wij ten aanzien van dit belangrijke vraagstuk kunnen varen.</p>
      <p sl="en">Ik zal nu ingaan op de kwesties die ter sprake zijn gebracht. Om te beginnen wordt er reeds gewerkt aan de link naar het gezondheidsportaal en op het moment dat ik dit zeg, is de link misschien al tot stand gebracht. Via het gezondheidsportaal wordt deze informatie dus zeer binnenkort voor alle burgers toegankelijk, als ze dat al niet is inmiddels.</p>
      <p sl="en">De Commissie zal steun verlenen aan de invoering van een Europees register inzake multiple sclerose, dat hoofdzakelijk gebaseerd zal zijn op de bestaande registers in sommige lidstaten en uitgebreid zal worden naar de andere lidstaten. Belangrijker is – want we moeten ook praktisch blijven – dat financiële middelen om dit initiatief te ondersteunen zullen worden verstrekt uit hoofde van het zevende kaderprogramma.</p>
      <p sl="en">Ter zake van andere vraagstukken, zoals discriminatie en toegang tot werk, bestaat vanzelfsprekend al veel wetgeving. Op basis van de resultaten van de conferentie die te zijner tijd zal worden gehouden, zoals ik al zei in mijn openingstoespraak, en van de besprekingen met de belanghebbenden zullen we kijken of ook nieuwe wetgevingsinitiatieven nodig zijn en welke stappen er ondernomen moeten worden. Daarna zijn we natuurlijk gereed om verder te gaan met nieuwe initiatieven.</p>
      <p sl="en">Zoals uw weet is ongelijkheid een veelvoorkomend en moeilijk probleem. De aanpak van ongelijkheid was een prioriteit van het Britse voorzitterschap die vervolgens is overgenomen door de Commissie en de andere voorzitterschappen. We moeten echter realistisch blijven – en daarmee doel ik op de realiteit die voortvloeit uit het recht en de Verdragen van de Europese Unie, de bevoegdheidskwestie, de mate waarin de Commissie de lidstaten verplichtingen kan opleggen op bepaalde terreinen van de zorg. Het meeste wordt gedaan met behulp van richtsnoeren en aanbevelingen. Zelfs uit hoofde van de ontwerpgrondwet zoals die er nu uitziet, valt de verlening van gezondheidszorg onverminderd onder de uitsluitende bevoegdheid van de lidstaten. We proberen dus de lidstaten te voorzien van stimulansen en ondersteuning en samen met hen tot coördinatie te komen en we zullen dit vraagstuk steeds wanneer het kan bij hen aan de orde stellen, maar uiteindelijk zijn het toch de lidstaten bij wie de bevoegdheid berust op dit specifieke terrein van de gezondheidszorg. Dat betekent niet dat we niet doorgaan met ze aan te sporen tot actie, de naleving van de genoemde code en nieuwe stappen. Ik ben echter van mening dat wij met behulp van onze gezondheidszorginitiatieven – we zullen voor het eind van het jaar een voorstel indienen – een aantal van deze aspecten kunnen aanpakken en verder ben ik uiteraard gaarne bereid met u hierover in discussie te blijven.</p>
    </intervention>
    <intervention id="1-218" speaker_id="1237" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt woensdag plaats.</p>
      <p sl="nl">Schriftelijke verklaring (artikel 142)</p>
    </intervention>
    <intervention id="1-243" speaker_id="28427" name="Alessandro Battilocchio" is_mep="True" mode="written">
      <p sl="it">Het is niet makkelijk deel te nemen aan een debat over een ziekte die 400 000 mensen in Europa treft, waarbij elke vier uur een nieuw geval wordt vastgesteld. Het is niet makkelijk omdat multiple sclerose (MS), waarvan de oorzaken grotendeels onbekend zijn, in het bijzonder jongeren treft, mensen van mijn eigen leeftijd die zonder enkele waarschuwing hun ambities en dromen voor de toekomst in rook zien opgaan en hun dagelijks bestaan volledig anders moeten inrichten.</p>
      <p sl="it">Tegenwoordig is er echter tastbare en concrete hoop dankzij de belangrijke en bemoedigende vooruitgang die is geboekt door wetenschappelijk onderzoek. Dag na dag worden er moeizame nieuwe stappen gezet in de richting van het identificeren van de oorzaken, mechanismen en therapieën voor de neurologische crisis waar MS toe leidt.</p>
      <p sl="it">Op dit moment is het onze belangrijkste opdracht dit onderzoek te bevorderen, te steunen en aan te moedigen, ook op financieel gebied. Dat onderzoek moet ongeconditioneerd en zonder beperkingen en angst kunnen worden gedaan. Verzet ertegen wordt vaak ingegeven door bekrompenheid en verborgen agenda’s.</p>
      <p sl="it">Tegelijkertijd dienen alle verplichtingen die de Europese Commissie in haar besluit van 2003 is aangegaan nagekomen te worden, met name het opstellen van een code van optimale werkwijzen.</p>
      <p sl="it">Ik denk dat het een speciale plicht is van de Europese instellingen om steun te geven aan het werk van alle verenigingen, zoals de AISM (de Italiaanse MS-vereniging) in mijn land, die met veel toewijding en op professionele wijze lovenswaardig werk verrichten en gerichte hulp geven aan MS-patiënten en hun families.</p>
    </intervention>
  </section>
  <section id="creitem20" title="20. Agenda van de volgende vergadering: zie notulen"/>
  <section id="creitem21" title="21. Sluiting van de vergadering"/>
</text>
