<?xml version='1.0' encoding='utf-8'?>
<text id="20080508.NL" lang="nl" date="2008-05-08" place="Brussel" edition="Uitgave PB">
  <section id="creitem1" title="1. Opening van de vergadering"/>
  <section id="creitem2" title="2. Ingekomen stukken: zie notulen"/>
  <section id="creitem3" title="3. Ontwikkeling van het kader voor de activiteiten van belangenvertegenwoordigers (lobbyisten) bij de instellingen van de Europese Unie (debat)">
    <intervention id="4-007" speaker_id="1405" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0105/2008) van de heer Alexander Stubb, vervangen door Ingo Friedrich, namens de Commissie constitutionele zaken, over de ontwikkeling van een kader voor de activiteiten van belangenvertegenwoordigers (lobbyisten) in de Europese instellingen (2007/2115(INI)).</p>
    </intervention>
    <intervention id="4-008" speaker_id="1264" name="Ingo Friedrich" is_mep="True" mode="spoken" role="rapporteur">
      <p sl="de">Mijnheer de Voorzitter, de achtergrond is als volgt: met het Verdrag van Lissabon zal de macht van het Europees Parlement opnieuw aanzienlijk toenemen. Met dit in het achterhoofd is het voor ons vooral belangrijk dat we nogmaals een precieze analyse uitvoeren van het wetgevingsproces. Hierbij zien we dat belangenvertegenwoordigers – of lobbyisten zoals ze vaak worden genoemd – ook in Brussel een uiterst voorname rol spelen. Wij schatten dat er in Brussel maar liefst 15 000 belangenvertegenwoordigers actief zijn. Hiervan zijn er bij het Europees Parlement reeds 5 000 geregistreerd.</p>
      <p sl="de">Onze taak bestaat erin een kader te ontwikkelen waardoor lobbyactiviteiten op een eerlijke en aanvaardbare manier kunnen worden uitgevoerd. Het Parlement heeft reeds sinds 1996 een quasiverplicht register van lobbyisten, alsook een zeer nauwkeurige gedragscode. Wij moeten nu nagaan of wij voor alle Europese instellingen een gelijkaardige regeling kunnen treffen. De inhoud van het verslag, waarover vandaag wordt gestemd, betekent dus een belangrijke stap voorwaarts in de richting van meer transparantie: met andere woorden, in de richting van correcte informatie over wie als lobbyist of belangenvertegenwoordiger heeft deelgenomen aan de ontwikkeling van de Europese wetgeving, hoe ze dit hebben gedaan en op welke vlakken.</p>
      <p sl="de">Ten tweede, willen wij ethische en morele standaarden implementeren die deze lobbyactiviteiten regelen. Ten derde, moeten er goede voorzorgen worden genomen om de onafhankelijkheid van het politieke besluitvormingsproces van het Parlement en de Commissie te waarborgen. Lobbyactiviteiten moeten uit de grijze zone verdwijnen zodat er een duidelijk en feitelijk overzicht bestaat van waar invloed werkelijk van tel is. Daarom hebben wij enkele elementen aan het verslag toegevoegd. In vergelijking met de vorige situatie zijn dit nieuwe zaken: ten eerste, een relatief brede definitie van wat lobbyen betekent, namelijk “activiteiten die erop gericht zijn de beleidsvorming en de besluitvorming van de Europese instellingen te beïnvloeden.”</p>
      <p sl="de">Het tweede nieuwe element is de “wetgevende voetafdruk”. Dit zou betekenen dat als er over een nieuwe richtlijn wordt overlegd en deze in een parlementaire commissie wordt aangenomen, het secretariaat van de commissie aan het document een pagina toevoegt waarop staat welke organisaties aan het debat hebben deelgenomen en of ze dit hebben gedaan in het kader van een openbare hoorzitting of een ander soort vergadering. Deze lijst zou ook de belangengroepen helpen om na te gaan wie bij het proces betrokken was en wie er niet aan wenste of kon deelnemen.</p>
      <p sl="de">Ten derde streven wij naar een gemeenschappelijk register van belangenvertegenwoordigers in de Europese instellingen. Het valt af te wachten of dit werkelijk met de Commissie en het Parlement zal gebeuren. Wij willen een werkgroep opstarten om dit van naderbij te onderzoeken. Het spreekt voor zich dat het voor alle lobbyisten gemakkelijker zou zijn als wij een soort “one-stop shop” opzetten waar zij zich kunnen registreren en inschrijven om zo aan te geven dat zij de regels zullen naleven. Dat is de bedoeling, maar als rapporteur, moet ik erkennen dat ik er op dit moment niet zeker van ben of we tot een gemeenschappelijk register zullen komen. De registers moeten hoe dan ook aan elkaar worden gelinkt zodat het, in termen van betrokken bureaucratie, een rechtlijnig proces is om dit gemeenschappelijk register op te stellen. Paragraaf 21 heeft het ook over de noodzaak tot financiële transparantie dat een volledig nieuw element zou zijn. Wij bespreken ook maatregelen die kunnen worden genomen als lobbyisten de gedragscode niet naleven. Hier moeten we nagaan welke maatregelen we willen. De Groenen willen een zwarte lijst, maar dit doet mij eerder denken aan een middeleeuwse schandpaal. Voor een democratie zijn zwarte lijsten echt niet geschikt. Wij willen dat opname in het register zorgt voor een zekere vorm van prestige waardoor ernstige verenigingen hun naam in het officiële register van de Europese instellingen opgenomen willen zien. Dit moet een prestigieuze en begerenswaardige aspiratie zijn, niet enkel omdat de verenigingen dan een toegangspas krijgen tot de gebouwen van de instellingen, maar vooral omdat opname in het register an sich zeer gegeerd zou zijn. Dit zou betekenen dat de vereniging wordt erkend als voorname en nuttige gesprekspartner die de instellingen serieus genoeg nemen om te laten opnemen in het register. In het geval van wangedrag zal de vereniging uit het register worden geschrapt en de toegangspas zal worden ingetrokken. Dat zou dan de maatregel zijn.</p>
      <p sl="de">Ja, ik zal het proberen zo kort mogelijk te houden. Het is belangrijk dat kerkelijke organisaties niet als lobbyorganisaties worden opgenomen. Ik ben dan ook zeer teleurgesteld over amendement 3. Mevrouw in ’t Veld van de Liberale Fractie heeft gezegd dat kerken als lobbyisten moeten worden beschouwd. Dit zou haaks staan op wat we tot hiertoe in het Parlement zijn overeengekomen. Volgens de Verdragen zijn kerken voor onze instellingen partners, maar geen lobbyisten.</p>
      <p sl="de">In het algemeen vind ik dit een grote stap voorwaarts naar een meer transparante, juistere en eerlijkere situatie. Ik hoop dat wij, door te tonen hoe lobbyen serieus kan en moet worden genomen, een voorbeeld stellen dat overal ter wereld kan worden gevolgd.</p>
    </intervention>
    <intervention id="4-009" speaker_id="photo_generic" name="Siim Kallas" is_mep="True" mode="spoken">
      <p sl="en">vicevoorzitter. − Mijnheer de Voorzitter, ik ben echt blij dat ik aanwezig ben op deze plenaire vergadering waarop de discussie omtrent het Europees Transparantie-initiatief zal worden beëindigd. Ik heb uw debatten gevolgd en in verschillende commissies ook deelgenomen aan uw debatten. Ik ben ervan overtuigd dat het verslag, zoals het nu is, een echte stap voorwaarts betekent in de richting van meer transparantie in het Europese besluitvormingsproces.</p>
      <p sl="en">De Commissie is verheugd over de positieve reactie van het Europees Parlement op de aanbeveling een interinstitutionele benadering voor een register en een gedragscode voor belangenvertegenwoordigers te overwegen. Enerzijds zou dergelijke “one-stop shop” voor de registratie de transparantie verbeteren en anderzijds niet zorgen voor onnodige administratieve last. Ik vind uw verslag een uitstekend vertrekpunt voor gesprekken in de toekomstige interinstitutionele werkgroep die u voorstelt.</p>
      <p sl="en">Een punt wil ik graag benadrukken. De Europese Commissie is ervan overtuigd dat de activiteiten van belangenvertegenwoordigers gerechtvaardigd zijn en dat ze waardevolle bijdragen leveren aan het besluitvormingsproces. Dergelijke zaken dienen echter op transparante wijze te gebeuren. Daarom wil men met het Europees Transparantie-initiatief openen wat al te vaak als een zwarte doos wordt beschouwd. Burgers, belanghebbenden, besluitvormers en het publiek kunnen zo hun eigen mening vormen over wat er in Brussel gebeurt.</p>
      <p sl="en">Als ik kijk naar welke informatie het Parlement en de Commissie willen dat de geregistreerde betrokkenen vrijgeven, merk ik dat wij het opnieuw grotendeels eens zijn. De Commissie vindt het belangrijk te weten wie de belangenvertegenwoordigers zijn, wiens belangen ze vertegenwoordigen en wat de financiële achtergrond is. Het spreekt voor zich dat niet-naleving van de gedragscode maatregelen tot gevolg heeft. Maatregelen kunnen schorsing of zelfs schrapping uit het register betekenen.</p>
      <p sl="en">De Commissie kondigde aan dat ze haar register in het kader van het Europees Tranparantie-initiatief in het voorjaar van 2008 zou lanceren. Ik kan u verzekeren dat wij deze deadline willen halen. Onlangs heb ik met de verantwoordelijke diensten gesproken en ik verwacht dat over zes weken het register geopend zal worden. Wij hebben ook besloten dat het register een pilootproject is en dat wij het na een jaar, in de vroege zomer van 2009 dus, zullen evalueren. De Europese Commissie is klaar voor besprekingen met het Parlement, de Ministerraad en twee raadgevende comités om te werken aan de ontwikkeling van een gemeenschappelijk systeem.</p>
    </intervention>
    <intervention id="4-010" speaker_id="1882" name="José Javier Pomés Ruiz" is_mep="True" mode="spoken">
      <p sl="es">rapporteur voor advies van de Commissie begrotingscontrole . − Mijnheer de Voorzitter, het is in de eerste plaats spijtig dat de Finse minister van Buitenlandse zaken, de heer Alexander Stubb, vandaag niet aanwezig is. Hij heeft immers een grote bijdrage geleverd in de Commissie begrotingscontrole en aan dit verslag.</p>
      <p sl="es">Ik ben hier om de mening van de Commissie begrotingscontrole te geven. Aansluitend bij commissaris Kallas, wil ik nogmaals benadrukken dat het de rol is van de EP-leden om met alle burgers, met belangenvertegenwoordigers en niet-belangenvertegenwoordigers, zo nauw mogelijk contact te onderhouden. Daarom moet het Parlement zijn eigen regels hebben. De deur van mijn kantoor staat open voor iedereen die met mij een koffie wil drinken of met mij een wandeling wil maken. Ik kan niet eisen dat iemand in een speciaal register is opgenomen om hen in mijn partij, de Unión del Pueblo Navarro , te ontvangen. Ik kan niet zeggen “u moet geregistreerd zijn”. Nee: administratie is één zaak, maar de politieke functie van dit Parlement is iets heel anders.</p>
      <p sl="es">Daarom zouden wij op twee manieren voor transparantie moeten zorgen. Ik was de rapporteur over transparantie, dat grote project waarvoor commissaris Kaller hier is. Transparantie mag ons contact met het echte leven, met belangenvertegenwoordigers of niet-belangenvertegenwoordigers, niet in de weg staan.</p>
      <p sl="es">Dank u. Ik ben er zeker van dat commissaris Kallas dit begrijpt.</p>
    </intervention>
    <intervention id="4-011" speaker_id="1985" name="Pervenche Berès" is_mep="True" mode="spoken">
      <p sl="fr">rapporteur voor advies van de Commissie economische en monetaire zaken. − Mijnheer de Voorzitter, commissaris, ik bevind me in een paradoxale situatie. Dit is reeds enkele keren gebeurd, bijvoorbeeld toen de rapporteur, de heer Pistelli, die in de voorhoede is geweest van wat ongetwijfeld het standpunt van het Europees Parlement zal zijn met betrekking tot transparantie, door onze commissie spijtig genoeg over het hoofd werd gezien. Daarom ben ik verheugd over wat vandaag wellicht het resultaat zal zijn. Het is onmogelijk een voorstelling te maken van de markten die functioneren zonder dat transparantie de algemene regel is. Wij, de wetgevers, moeten die regel op onszelf toepassen. Wij weten maar al te goed dat in ons wetgevingsproces – en ik zeg dit tegen de vorige spreker – onze relaties met externe vertegenwoordigers, of het nu gaat om drukkingsgroepen of religieuze organisaties – en dit is voor de heer Friedrich bestemd – een onmiskenbare rol spelen in ons Europees wetgevingsproces. Wij hebben op dit vlak een voorbeeldfunctie te vervullen. Dus ook het idee van een “wetgevende voetafdruk” moet systematisch worden toegepast. Volgens mij zou dit uiterst nuttig zijn.</p>
    </intervention>
    <intervention id="4-012" speaker_id="4432" name="Claude Turmes" is_mep="True" mode="spoken">
      <p sl="de">rapporteur voor advies van de Commissie milieubeheer, volksgezondheid en voedselveiligheid. − Mijnheer de Voorzitter, zonder transparantie kan er geen sprake zijn van Europese democratie. Brussel heeft op dit vlak al een slechte reputatie: grote ondernemingen zouden er de baas spelen en de touwtjes in handen hebben. Voor het Europees project is dit gevaarlijk. Bovendien is het een probleem dat mij persoonlijk en de Groenen in het algemeen grote zorgen baart. Naar onze kiezers toe hebben we in aanloop naar de volgende Europese verkiezingen als Europees Parlement immers de verantwoordelijkheid te laten zien hoe het moet. Voor ons ligt een goed verslag. Er zijn echter duistere krachten aan het werk die twee van de kernelementen willen ondermijnen.</p>
      <p sl="de">In de eerste plaats willen ze financiële transparantie vermijden. Zonder financiële transparantie kunnen wij er nooit zeker van zijn wie werkelijk achter campagnes schuilgaat. Ik ben verbaasd dat de Socialistische Fractie tegen financiële transparantie is gekant en dus een van deze kernelementen ondermijnt. Wat het tweede kernelement, dat wordt ondermijnd, betreft, zijn er mensen in het Parlement die vinden dat advocaten niet als lobbyisten mogen worden beschouwd, zelfs als ze geen mensen verdedigen in een rechtszaak, maar in plaats daarvan de touwtjes in handen proberen te krijgen om Europese wetgeving te beïnvloeden.</p>
      <p sl="de">Ik citeer even een website van een Brussels advocatenkantoor. Er staat dat omdat wij onder deze wetgeving momenteel niet als lobbyisten worden beschouwd,</p>
      <p sl="en">“Lobbyactiviteiten door advocaten efficiënter zullen zijn en dat doelstellingen met juridische ondersteuning een grotere kans van slagen hebben. Alber &amp; Geiger, een advocatenkantoor enkel gespecialiseerd in lobbywerk en overheidsrelaties, zal aan uw zijde staan om uw doelstellingen binnen de EU te verwezenlijken.”</p>
      <p sl="de">Zoals u ziet geven zelfs de advocatenkantoren toe dat ze lobbyisten zijn. Dames en heren, dat is onaanvaardbaar. Als wij dat toelaten, ondergraven wij onze eigen geloofwaardigheid.</p>
    </intervention>
    <intervention id="4-015" speaker_id="4544" name="Diana Wallis" is_mep="True" mode="spoken">
      <p sl="en">rapporteur voor advies van de Commissie juridische zaken . − Mijnheer de Voorzitter, de Commissie juridische zaken heeft het initiatief van de Commissie en het standpunt van de rapporteur zeer zeker gesteund. Het staat buiten kijf dat wij steeds achter een gecoördineerde aanpak tussen alle instellingen hebben gestaan. Dit gezegd zijnde, willen wij echter de specifieke openheid van deze instelling als een democratisch besluitvormingsorgaan benadrukken. Bovendien moeten alle lobbyisten gelijk worden behandeld. In die zin moeten wij op langere termijn naar een verplicht register gaan waarin iedereen gelijk wordt behandeld.</p>
      <p sl="en">Ik zou graag even terugkomen op het probleem van advocaten als lobbyisten dat de heer Turmes net heeft aangehaald. Er is hier een probleem en ik wil iedereen vragen eens goed te kijken naar de genuanceerde definitie die de Commissie juridische zaken geeft over wanneer een advocaat een advocaat is en wanneer een lobbyist. Over die definitie is zeer goed nagedacht en ik wil jullie vragen met deze definitie rekening te houden.</p>
    </intervention>
    <intervention id="4-016" speaker_id="37676" name="Søren Bo Søndergaard" is_mep="True" mode="spoken">
      <p sl="da">rapporteur voor advies van de Commissie burgerlijke vrijheden, justitie en binnenlandse zaken. − Mijnheer de Voorzitter, het verslag dat wij hier bespreken is een goed verslag. Het is een stap in de goede richting, geen grote stap, maar in ieder geval een stap. Tevens is het tijd voor actie, niet omdat lobbyen nefast is of omdat alle lobbyisten slecht zijn, maar omdat het gewoon onaanvaardbaar is dat lobbyactiviteiten dergelijk grote invloed hebben zonder dat er op dit vlak dwingende regels bestaan met betrekking tot maximale transparantie. Binnen het Europees systeem hebben lobbyisten een grote invloed. Dit blijkt duidelijk uit het geld dat aan lobbyactiviteiten wordt gespendeerd en uit het aantal actieve lobbyisten.</p>
      <p sl="da">Het verslag kon echter beter en de controle op lobbyisten kan worden versterkt als het geamendeerde voorstel, een gedeeltelijke uitbreiding van de verklaring van de Commissie burgerlijke vrijheden, justitie en binnenlandse zaken, wordt aangenomen. Wij hebben een verplicht gemeenschappelijk register nodig omdat dit zou zorgen voor volledige duidelijkheid over en transparantie met betrekking tot het geld dat momenteel aan lobbyactiviteiten wordt uitgegeven. Wij hebben een register en een ethische gedragscode nodig voor alle lobbyisten, inclusief advocatenkantoren. Vóór de verkiezingen van 2009 moeten dit register en deze gedragscode in werking treden. Bovendien hebben wij efficiënte toezichts- en handhavingsmechanismen nodig, alsook zichtbare maatregelen die wij kunnen opleggen aan zij die de aangenomen regels overtreden.</p>
      <p sl="da">Wij moeten echter ook in eigen boezem durven kijken. “It takes two to tango .” Wij stellen daarom voor dat lobbyisten dezelfde onkosteninformatie voor een individueel lid ter beschikking moeten stellen als een individueel lid moet doen in zijn of haar financiële onkostennota. Een beetje meer controle over onszelf zou onze reputatie bij het electoraat zeker niet schaden.</p>
    </intervention>
    <intervention id="4-017" speaker_id="4540" name="Philip Bradbourn" is_mep="True" mode="spoken">
      <p sl="en">namens de PPE-DE-Fractie. – Mijnheer de Voorzitter, dit Huis zou alle initiatieven, die de transparantie van de Europese instellingen verbeteren, met open armen moeten ontvangen. Om die reden steun ik vandaag de voorstellen die voor ons liggen.</p>
      <p sl="en">Wij moeten er echter voor zorgen dat er rekening wordt gehouden met de aard van het werk van elke instelling. Het Parlement werkt op een totaal andere manier dan de Raad en dan de Commissie in andere stadia van het wetgevingsproces. Als hiermee rekening wordt gehouden, lijkt mij één gemeenschappelijk register voor alle instellingen moeilijk te verwezenlijken. Bovendien zou dit zorgen voor een te bureaucratische procedure om toegang te krijgen als enkel in het Parlement lobbywerk wordt verricht. Wij zijn een onafhankelijke instelling en ik vind het daarom ongepast dat andere instellingen ons op dat vlak procedures opleggen.</p>
      <p sl="en">Ik wil ook een probleem aankaarten dat reeds door een aantal collega’s in deze Kamer is besproken: hoe vooral NGO’s door de Commissie worden gefinancierd en op hun beurt dit geld gebruiken om bij EP-leden te lobbyen om ze zo bepaalde standpunten te laten innemen. Als het uiteindelijke resultaat van wat we nu bespreken de verbetering van transparantie is, moet het Huis bepaalde niet-commercieel gevoelige gegevens ontvangen van hoe deze organisaties, die lobbyactiviteiten bij ons verrichten, worden gefinancierd.</p>
      <p sl="en">Ten slotte wil ik ook mijn bezorgdheid uiten over de vrije toegang die sommige lobbyisten hebben tot de kantoorverdiepingen in dit Parlement. Eenmaal in het gebouw kunnen mensen vrij rondwandelen en hebben ze onbeperkte toegang tot kantoorruimtes. Het recht hebben vrij rond te wandelen in het gebouw komt transparantie niet ten goede, maar leidt tot misbruik door sommige individuen. Ik ben er zeker van dat verschillende leden hier ervaring mee hebben. In vele van onze nationale parlementen bestaan er centrale lobbyruimtes waar lobbyisten, die een afspraak hebben, kunnen worden ontvangen en van daar naar de kantoren van desbetreffende parlementsleden kunnen worden vergezeld. Volgens mij moeten wij een gelijkaardig systeem proberen te implementeren. In het algemeen ben ik blij dat het Parlement zich over het probleem van transparantie buigt, maar wij moeten er ook voor zorgen dat de lobbyorganisaties even transparant zijn als wij.</p>
    </intervention>
    <intervention id="4-018" speaker_id="1973" name="Carlos Carnero González" is_mep="True" mode="spoken">
      <p sl="es">namens de PSE-Fractie . – Mijnheer de Voorzitter, in de eerste plaats, wil ik zeggen dat ik, namens de Socialistische Fractie, het verslag, dat we deze ochtend bespreken en wellicht later in de plenaire vergadering zullen aannemen, steun.</p>
      <p sl="es">Ik geloof dat dit een grote stap betekent in de richting van meer transparantie in en controle over een gebied waar ongetwijfeld veel fabeltjes over bestaan. Lobbyisten zijn niet per definitie goed of slecht; dit hangt af van hoe ze te werk gaan en hoe ze worden gecontroleerd.</p>
      <p sl="es">Vanaf het prille begin hebben wij als Socialisten mee geijverd voor transparantie en controle en dus ook met betrekking tot lobbyisten voor democratie.</p>
      <p sl="es">Mijnheer Turmes, het lijkt erop alsof u op de Socialistische Fractie bent gefixeerd. Concentreer u eens op andere fracties. Ik vraag me af of de Commissie milieubeheer, volksgezondheid en voedselveiligheid besloot de Socialistische Fractie te bekritiseren. U spreekt namens de commissie milieubeheer. Ik vraag u uw mening over andere fracties te geven als u in eigen naam en niet namens een commissie spreekt.</p>
      <p sl="es">Hoewel wij voorstanders zijn van meer differentiatie, vinden wij de definitie van lobbyisten in dit verslag correct. Het is duidelijk dat privébedrijven, die winst beogen, niet hetzelfde zijn als niet-gouvernementele organisaties of vakcentrales.</p>
      <p sl="es">Maar de voetafdruk is wetgevend. Een gemeenschappelijk en verplicht register en dito gedragscode, overeenkomstige maatregelen en financiële transparantie zijn kernbegrippen die correct in dit verslag zijn opgenomen.</p>
      <p sl="es">Ik wil de heer Turmes er ook op wijzen dat u ervan overtuigd bent dat wij als Socialisten tegen financiële transparantie zijn gekant, terwijl sommige amendementen van uw fractie aan deze financiële transparantie grenzen stellen en wij geen grenzen willen opleggen.</p>
      <p sl="es">Wij willen ook dat dit alles van kracht gaat voor de Europese verkiezingen van 2009 en dat de geplande werkgroep voor het einde van 2008 haar werk afrondt.</p>
      <p sl="es">Weet u, bijvoorbeeld, dat de Socialistische Fractie twee van uw amendementen hierover zal steunen? Wellicht bent u hiervan niet op de hoogte.</p>
      <p sl="es">Fabeltjes en realiteit worden hier door elkaar gehaald, maar wij als Socialisten, die steeds voor meer transparantie en controle hebben geijverd en gevochten, zullen ervoor zorgen dat niemand fabeltjes produceert en rondbazuint dat wij een geheime agenda hebben. Wij hebben een open agenda die betrekking heeft op de burgers en transparantie in de Europese Unie.</p>
    </intervention>
    <intervention id="4-019" speaker_id="28314" name="Anneli Jäätteenmäki" is_mep="True" mode="spoken">
      <p sl="fi">namens de ALDE-Fractie . – Mijnheer de Voorzitter, dames en heren, de toenemende macht van het Europees Parlement onder het Verdrag van Lissabon zal grote druk zetten op de doelstelling om in het wetgevende werk meer openheid te creëren. Het is van cruciaal belang dat het werk van de EU transparant is en dat het publiek weet wie iets te zeggen heeft gehad over de inhoud van wetten. De bedoeling van registratie is niet om het werk van lobbyisten te beperken of te storen. Hun werk is belangrijk. Het huidige systeem om lobbyisten in het Europees Parlement te registreren heeft momenteel meer te maken met veiligheid dan met openheid of transparantie.</p>
      <p sl="fi">Er is veel gewijzigd in het verslag van de Commissie constitutionele zaken sinds de eerste ontwerpen door de vorige rapporteur, nu de Finse minister van Buitenlandse zaken Alexander Stubb. Ik en ook mijn fractie zijn zeer blij dat de verwoordingen in het verslag nu veel krachtiger zijn dan oorspronkelijk en dat het verplicht systeem van registratie, dat mijn fractie ondersteunt, ontstaan is, omdat het zorgt voor onpartijdigheid.</p>
      <p sl="fi">Graag wil ik verwijzen naar amendement 3 dat reeds besproken is. Sommige leden van mijn fractie steunen dit, maar ik ben dezelfde mening toegedaan als de huidige rapporteur die stelt dat kerken geen lobbyisten zijn. Mijn fractie is hierover verdeeld en zal waarschijnlijk op twee manieren stemmen.</p>
      <p sl="fi">Het verslag van de Commissie constitutionele zaken stelt voor dat de rapporteur aan zijn of haar verslag een lijst toevoegt met de geregistreerde belangenvertegenwoordigers die tijdens de voorbereiding van het verslag werden geraadpleegd. Ik hoop dat dit in de toekomst de gangbare praktijk wordt. Het zou ervoor zorgen dat rapporteurs objectief naar de verschillende standpunten luisteren. Op deze manier kan ook aan het licht komen wanneer iemand rechtstreeks uit iemands hand eet.</p>
    </intervention>
    <intervention id="4-020" speaker_id="28372" name="Ryszard Czarnecki" is_mep="True" mode="spoken">
      <p sl="pl">namens de UEN-Fractie. – Mijnheer de Voorzitter, ik ben blij dat ik na de voormalige president van Finland het woord mag nemen nu wij debatteren over het verslag van de huidige Finse minister van Buitenlandse zaken, de heer Stubb, die tot voor kort lid was van dit Huis. Gods wegen zijn wat parlementsleden betreft ondoorgrondelijk!</p>
      <p sl="pl">Het meest recente verslag van NGO’s geeft aan dat de invloed van lobbyisten op het besluitvormingsproces van de Europese Commissie een ernstig probleem is geworden. Lobbyisten hebben, bijvoorbeeld, in verschillende organisaties dichtbij de Europese Commissie een aanzienlijk aantal expertposten ingepalmd. Vijfduizend van de vijftienduizend lobbyisten, die in Brussel actief zijn, hebben toegang tot het Europees Parlement. Deze vijfduizend moeten zeer duidelijke regels volgen. Het voorstel om een gemeenschappelijk register voor lobbyisten op te stellen is een goed idee, alsook de mogelijke oplegging van sancties. Het wordt hoog tijd dat ons electoraat weet wie deze lobbyisten zijn. Kiezers hebben het recht te weten hoe lobbyisten worden gefinancierd en wie van hen bepaalde verslagen op verschillende manieren heeft proberen te beïnvloeden. Dit verslag is een stap in de goede richting. Het is een poging om een reeds bestaande situatie te reguleren.</p>
    </intervention>
    <intervention id="4-021" speaker_id="4254" name="Monica Frassoni" is_mep="True" mode="spoken">
      <p sl="it">namens de Verts/ALE-Fractie. – Mijnheer de Voorzitter, dames en heren, voor de Fractie van de Groenen/Vrije Europese Alliantie is het wachtwoord van het ex-Stubb verslag transparantie. Ongetwijfeld bestaat de neiging, en wij hebben hier reeds enkele voorbeelden besproken, om de gevolgen en de doeltreffendheid van lobbywerk, wellicht te goeder trouw, te onderschatten. Mogelijk betreft het manieren die niemand, als ernstig lid dat te goeder trouw werkt en respectvol is tegenover anderen, zich kan voorstellen. De feiten zijn duidelijk en komen dagelijks aan het licht: wij weten nu al enkele weken dat 34 functionarissen in de Commissie rechtstreeks door privébedrijven worden betaald.</p>
      <p sl="it">Recent onderzoek heeft aangetoond dat de meeste fracties – met uitzondering van één, namelijk mijn fractie, maar wellicht ook nog andere – dat de meeste amendementen, die ze in het kader van REACH hebben ingediend, van een lobbyorganisatie afkomstig zijn. Bovendien blijkt dat sommige functionarissen, die leden bijstaan bij hun werk in bepaalde commissies, bij bedrijven tewerkgesteld zijn of zijn geweest en nu bij ons werken als nationale experts; leden zijn hier natuurlijk niet van op de hoogte.</p>
      <p sl="it">Volgens ons lost het werk, dat we vandaag verrichten, het lobbyprobleem niet op. Ik geloof ook niet dat het werk van commissaris Kallas met het verslag, dat we vandaag aannemen, erop zit. Daarom hebben wij alle amendementen nadrukkelijk gesteund, alsook het werk dat iedereen, inclusief de Socialistische Fractie, de GUE GUE/NGL-Fractie en de Liberale Fractie, heeft verricht in het kader van amendementen en teksten die gericht zijn op de verbetering van de situatie en de toename van transparantie.</p>
      <p sl="it">Er zijn echter nog enkele problemen met betrekking tot het Stubb-verslag waarvan wij hopen dat ze bij de stemming kunnen worden opgelost. Het eerste heeft betrekking op advocaten: als advocaten met ons werken en wetgeving willen beïnvloeden zijn het lobbyisten, ook als ze juridisch advies geven. Wij hopen dat dit amendement wordt verworpen.</p>
      <p sl="it">Vervolgens is het natuurlijk de vraag wanneer deze gedragscode van kracht moet gaan. Dit dient echt voor de volgende Europese verkiezingen te gebeuren, omdat wij anders tegen een buitensporig lange periode aankijken.</p>
      <p sl="it">Ten slotte denk ik, Mijnheer de Voorzitter, dat deze lobbykwestie niet afgesloten kan worden door te stellen dat wij er niet van houden of door lobbyactiviteiten te criminaliseren. Wij zijn de mening toegedaan dat het probleem met transparantie is erachter zien te komen met wie wij te maken hebben, wat ze doen en wie ze betaalt. Dat is het probleem van financiële transparantie. Het rapport maakt dit alles misschien nog niet helemaal duidelijk, maar het kan worden verduidelijkt. Ik ga akkoord met de heer Carnero over de taken van de werkgroep die in het leven moet worden geroepen.</p>
    </intervention>
    <intervention id="4-022" speaker_id="1849" name="Sylvia-Yvonne Kaufmann" is_mep="True" mode="spoken">
      <p sl="de">namens de GUE/NGL-Fractie . – Mijnheer de Voorzitter, natuurlijk mogen lobbyisten niet de zondebok zijn. In een bloeiende democratie is het uiteraard volkomen legitiem dat de verschillende groepen in de samenleving hun belangen en zorgen proactief vertegenwoordigen en ervoor zorgen dat deze belangen de sociale processen beïnvloeden. Het is ook volkomen gerechtvaardigd dat zij deze zaken aankaarten bij de mannen en vrouwen in de instellingen die de besluiten voorbereiden en nemen. Als wetgevers hebben wij inderdaad de plicht om onszelf zo volledig en accuraat mogelijk te informeren voordat we beslissingen nemen over door ons in behandeling genomen wetgevingsinitiatieven en om rekening te houden met de zorgen van de belanghebbenden met al hun tegenstrijdige standpunten. Het is echter ook duidelijk dat transparantie van essentieel belang is voor de eerlijke behartiging van belangen en van cruciaal belang voor de geloofwaardigheid van de Europese Unie. Daarom vindt onze fractie dat de drie instellingen eindelijk duidelijke regels moeten opstellen voor alle belangenvertegenwoordigers. Dit had volgens ons allang moeten gebeuren.</p>
      <p sl="de">Wij hebben de plicht om onze burgers heel duidelijk aan te tonen dat de Europese instellingen geen verlengstukken zijn van “duistere machten”. Lobbyisten moeten er daarom toe worden verplicht openbaar te maken wiens belangen zij behartigen, wat hun doelstellingen zijn en bovenal waar hun financiering vandaan komt.</p>
    </intervention>
    <intervention id="4-023" speaker_id="1275" name="Jens-Peter Bonde" is_mep="True" mode="spoken">
      <p sl="en">namens de IND/DEM-Fractie. – Mijnheer de Voorzitter, de Werkgroep parlementaire hervormingen van het Europees Parlement is in Washington geweest voor een studiebezoek aan het Amerikaanse Congres.</p>
      <p sl="en">Wij hebben gezien dat alle lobbyisten hun functie en hun inkomsten van hun verschillende cliënten moeten registreren. In de Verenigde Staten en Canada is dit verplicht en niet vrijwillig, zoals de Commissie voorstelt. We hebben ook gezien dat ieder Congreslid zijn budget documenteert, ook iedere betaalde kop koffie. Als zij dit kunnen, waarom wij dan niet? Waarom kunnen wij niet volledig transparant zijn met onze secretariaatstoelage in het Europees Parlement en vervolgens transparantie in de overige instellingen eisen?</p>
      <p sl="en">Tijdens de laatste vergadering van de Conferentie van voorzitters werden we ons bewust van het georganiseerde lobbyisme in ons eigen Huis. In een erg groot en mooi vertrek op de vijfde verdieping van het Spinelli-gebouw hebben 28 multinationals hun eigen kantoor, waarvan de telefoonnummers en e-mailadressen worden betaald door het Parlement. Dit is wellicht een prima regeling waarbij bedrijven gekoppeld worden aan Parlementsleden, maar niemand heeft dit voorstel voor ons ingediend; het is achter onze rug om gebeurd.</p>
      <p sl="en">De standpunten van de kleine en middelgrote ondernemingen ontbreken, net als die van de consumenten, vakbonden en milieuorganisaties. Het is misschien een goed idee om faciliteiten te verhuren aan lobbyisten, maar dan moet iedereen deze kans krijgen en zou een gekozen raad toezicht kunnen houden op de activiteiten.</p>
      <p sl="en">Multinationals hebben onze financiële steun niet het hardste nodig. De steun voor deze regeling is zorgvuldig uitgekozen en is niet door verkiezing verkregen uit de fracties. Dit is het laatste lobbyistenschandaal dat u hopelijk zult herstellen.</p>
      <p sl="en">Dit is mijn laatste politieke toespraak in het Europees Parlement. Als ik nog één wens mag doen, dan is dat de goedkeuring van het voorstel uit de Conventie die is ondertekend door 23 regeringen en door alle leden van de nationale parlementen, door alle Parlementariërs behalve één: alle documenten en vergaderingen openbaar maken tenzij er wordt besloten tot een gegronde afwijking van dit beginsel. Bovendien worden de meeste problemen die het lobbyisme beïnvloeden met dit eenvoudige voorstel opgelost.</p>
      <p sl="en">We zouden dan kunnen zien wat zij ons of de Commissie schrijven en we zouden betrokken zijn bij de beslissingen om af te wijken van het transparantiebeginsel, zodat we zouden weten wat voor ons verborgen blijft en waarom. Wij hebben lobbyisten nodig om wetten te maken en te verbeteren. We hebben hun kennis en advies nodig en tegenargumenten vanuit andere belangen. We hebben evenwichtige of pluralistische informatie nodig aangezien wij zijn gekozen om alle burgers gelijkelijk te dienen.</p>
    </intervention>
    <intervention id="4-024" speaker_id="1405" name="De Voorzitter" is_mep="True" mode="spoken">
      <p sl="nl">Dank u, mijnheer Bonde. Ik weet zeker dat veel collega’s u het beste wensen met uw pensionering.</p>
      <p sl="nl">Wij zijn het misschien niet altijd met u eens, maar u bent altijd het luisteren waard.</p>
    </intervention>
    <intervention id="4-025" speaker_id="28255" name="Andreas Mölzer" is_mep="True" mode="spoken">
      <p sl="de">Mijnheer de Voorzitter, het is geen geheim dat we leven in een Europese Unie waarin de ontwikkelingen aan de burgers voorbijgaan en steeds meer in het voordeel zijn van de grote ondernemingen. Dit is ongetwijfeld vooral het gevolg van de invloed van lobbyisten in het Parlement, de Commissie en de Raad. Wie zou zich er dan nog over verbazen dat de bij de vrachtvervoerlobby zo impopulaire Alpen-Adriatische Zeeconventie nog steeds niet wordt uitgevoerd? Wie zou het verbazen dat steeds meer kleine en middelgrote ondernemingen de handdoek in de ring moeten werpen omdat ze bedolven worden onder papierwerk en regelingen en omdat ze letterlijk snakken naar steun uit de bestaande financieringsmogelijkheden terwijl de industriële reuzen – de multinationals – maar al te goed weten hoe ze deze mogelijkheden moeten benutten en zich net als sprinkhanen voortdurend verplaatsen van de ene lidstaat naar de andere, waarbij zij een spoor van vernietigde werkgelegenheid achterlaten?</p>
      <p sl="de">Laten we het debat en het besluitvormingsproces betreffende de veelbesproken en controversiële REACH-ontwerpwetgeving voor een veiliger gebruik van chemische stoffen als voorbeeld nemen: als de burgers horen dat er van de 132 voorgestelde amendementen 32 identiek waren en begeleid werden door schriftelijke aanbevelingen van de chemische industrieverenigingen, dan zullen zij natuurlijk gestaag hun vertrouwen in Europa verliezen en het gevoel hebben dat bij de Europese beleidsvorming slechts de bevelen van de multinationals worden uitgevoerd.</p>
      <p sl="de">Willen wij dit voorkomen, willen wij de groeiende euroscepsis tegengaan, dan moeten we een situatie creëren waarin duidelijk is wie de besluitvorming in Europa beïnvloedt, wie lobbyt namens donoren en wie deze donoren zijn en wie invloed wil uitoefenen op het wetgevingsproces.</p>
    </intervention>
    <intervention id="4-026" speaker_id="2206" name="Reinhard Rack" is_mep="True" mode="spoken">
      <p sl="en">Mijnheer de Voorzitter, ten eerste onze gelukwensen aan Alexander Stubb voor zijn bevordering tot minister van Buitenlandse zaken in Finland. Ten tweede feliciteren wij Ingo Friedrich en bedanken we hem ervoor dat hij het verslag heeft overgenomen en het vanmiddag hopelijk tot een goed einde zal brengen. Ten derde steunen we het concept en de koers van het verslag-Stubb/Friedrich. Maar …</p>
      <p sl="de">Ik ga nu verder in het Duits. Na dit dubbele eerbetoon aan Alexander Stubb, komt er echter een “maar”. Het is goed om regels voor het lobbyen te hebben, maar we hebben in het Parlement al goede regels en ik ben er niet helemaal zeker van dat deze poging om een gecombineerde regeling te treffen echt een verstandige zet is. Transparantie is goed, maar zij kan geen wonderen verrichten, zeker niet als het hier hoofdzakelijk een hapsnapbeleid betreft.</p>
      <p sl="de">Registratie en openbaarmaking van de financiële belangen van geregistreerde lobbyisten is allemaal goed en wel, maar wat te denken van de talrijke briefschrijvers, deskundigen en onze andere contacten? Welk beleid voeren we ten aanzien van hen? Verwachten wij dat zij in de toekomst allemaal zijn geregistreerd en dat zij hun financiële belangen openbaar maken? Ik hoop echt van niet!</p>
      <p sl="de">Dan zijn er nog de uitzonderingen: er worden in het bijzonder twee uitzonderingen voorgesteld in twee van de amendementen die zeker niet bevorderlijk zijn voor de transparantie. Amendement 3 is al genoemd. Het is de bedoeling een situatie te creëren waarin de kerken geacht worden officiële lobbyisten te zijn. Dit heeft volgens mij niets te maken met transparantie; het is slechts een uitvloeisel van een antiklerikale houding en wij zouden hier “nee” tegen moeten zeggen.</p>
      <p sl="de">Een vergelijkbare poging wordt gedaan in amendement 10, namelijk om een regeling te treffen door middel van een uitzondering op een uitzondering, die de onderhavige kwestie evenmin dient. Dit is in werkelijkheid gewoon een poging om bepaalde sectoren te straffen. We moeten zorgen voor een transparant systeem en voor de verbetering ervan. We moeten er echter niet van meet af aan van uitgaan dat dit nu een grote verandering is ten opzichte van de huidige situatie.</p>
    </intervention>
    <intervention id="4-028" speaker_id="2309" name="Richard Corbett" is_mep="True" mode="spoken">
      <p sl="en">Mijnheer de Voorzitter, we mogen er trots op zijn dat het Europees Parlement met zijn aanpak van deze kwesties in veel opzichten al voorop loopt vergeleken met sommige nationale parlementen. We hebben al een register van belangen. We hebben een gedragscode voor lobbyisten en het absolute verbod voor Parlementsleden om giften te ontvangen. Dat is een goede zaak. De vraag is hier of we dit systeem kunnen uitbreiden tot de andere instellingen. Wij zijn bereid te onderhandelen over een poging hiertoe en om te proberen tot een akkoord te komen, omdat dat beter zou zijn. Ook is het de vraag of we de vereisten kunnen aanscherpen en zelfs nog meer voorop kunnen lopen wat betreft openheid en transparantie.</p>
      <p sl="en">Mijn fractie steunt het verslag, waarin dit wordt geprobeerd. Wij steunen ook veel amendementen die het verslag zouden verbeteren en die de transparantievereisten inderdaad zouden uitbreiden. We steunen zelfs enkele amendementen van de Groenen, doch niet een amendement dat door de manier waarop het is geschreven het transparantievereiste feitelijk zou beperken en een plafond ervoor zou creëren.</p>
      <p sl="en">Dus was ik enigszins verbaasd toen de woordvoerder van de Commissie milieubeheer, volksgezondheid en voedselveiligheid de socialistische fractie verweet minder transparant te zijn dan de Groenen, terwijl deze laatste in feite een amendement hebben dat, wanneer het letterlijk wordt genomen, feitelijk een plafond zou creëren voor het transparantievereiste. Dit is het standpunt van onze fractie. Wij lopen voorop wat betreft openheid en transparantie in dezen en we zijn verontwaardigd over ongerechtvaardigde aanvallen op onze positie door fracties die zichzelf aan de publieke opinie willen voordoen als de grote kampioenen in dit alles, beter dan ieder ander, terwijl dit niet zo is.</p>
    </intervention>
    <intervention id="4-029" speaker_id="28457" name="Luca Romagnoli" is_mep="True" mode="spoken">
      <p sl="it">Mijnheer de Voorzitter, dames en heren, ik vind ook dat er een verplicht register moet zijn, een register samen met een gedragscode voor lobbyisten, maar dit moet van toepassing zijn op alle instellingen en, neemt u mij niet kwalijk, bovenal op de Commissie. Het is natuurlijk van essentieel belang dat de ethische gedragscode sancties omvat voor wangedrag en dat deze financiële openbaarmaking verplicht stelt. Deze gegevens moeten gemakkelijk toegankelijk zijn en via het Internet kunnen worden bekeken; dat zou ideaal zijn.</p>
      <p sl="it">Het verslag-Friedrich erkent dat duizenden lobbyisten proberen de besluiten van de instellingen te beïnvloeden, ook al moet er, alles welbeschouwd, worden erkend dat zij in veel gevallen de Parlementsleden gedetailleerde informatie verschaffen over verschillende aspecten van de in behandeling genomen maatregelen. Zoals degenen die mij kennen, zullen bevestigen, zal ik mijzelf hoogstwaarschijnlijk door niemand laten beïnvloeden. De rigoureuze ethische criteria moeten evenwel strikt worden toegepast opdat onafhankelijke besluitvorming kan worden gegarandeerd en er toezicht kan worden gehouden op de activiteiten die erop zijn gericht de toewijzing van Gemeenschapsgelden en de controle en de uitvoering van de wetgeving te beïnvloeden. Ik zal daarom voor het verslag-Friedrich stemmen.</p>
    </intervention>
    <intervention id="4-030" speaker_id="1186" name="Astrid Lulling" is_mep="True" mode="spoken">
      <p sl="fr">Mijnheer de Voorzitter, om bepaalde misverstanden uit de weg te ruimen en om de hier en in de pers door sommige leden gedane populistische uitspraken te corrigeren, wijs ik in mijn hoedanigheid van Quaestor er ook op dat het Europees Parlement al twaalf jaar regels kent voor onze betrekkingen met lobbyisten. Deze in artikel 9, lid 4, van het Reglement – dat misschien een keer gelezen zou moeten worden! – vastgelegde regels bepalen dat de toegang tot het Europees Parlement voor lobbyisten wordt gecontroleerd, is geregeld door middel van toegangspasjes. Om zo’n pasje te verkrijgen, moeten lobbyisten een accreditatieformulier invullen en een bewijs van goed gedrag, een door de politie ondertekende brief overleggen. Het Europees Parlement heeft een register van alle lobbyisten, dat op de website van het Europees Parlement staat. Geaccrediteerde lobbyisten moeten zich ook houden aan een gedragscode. Mevrouw Frassoni en andere sprekers trappen dus een open deur in. Iedere niet-naleving van deze code wordt bestraft met intrekking van het pasje van de lobbyist en verwijdering uit het register.</p>
      <p sl="fr">Wat het voorstel voor een gemeenschappelijk register betreft, denk ik niet dat er enige noodzaak is voor zo’n register samen met de Commissie aangezien het Europees Parlement en de Commissie op totaal verschillende manieren te werk gaan en dus een andere relatie hebben met de lobbyisten. In het belang van de scheiding van de bevoegdheden op Europees vlak moet het Parlement tot elke prijs als enige instelling verantwoordelijk blijven voor zijn Reglement. De Commissie kan ons uitstekende systeem overnemen, maar wij moeten het laatste woord hebben wat ons eigen Reglement betreft. In het verslag wordt terecht een voorzichtige aanpak met betrekking tot dit register gehanteerd.</p>
      <p sl="fr">Wat de financiële openbaarmaking betreft, zou ik niet weten waarom geaccrediteerde lobbyisten gedetailleerde financiële informatie zouden moeten verstrekken over hun financieringsbronnen en de toewijzing van deze middelen. Zo’n maatregel zou volkomen onuitvoerbaar en contraproductief zijn. Ook ben ik van mening dat de reikwijdte van een lobby zich niet altijd vertaalt in de financiële middelen. De goede reputatie van een organisatie en de mate van deskundigheid zijn eveneens van essentieel belang. Ik kan mij helemaal vinden in de in overweging D van het verslag gegeven omschrijving van het lobbyen. Ik bewijs hierbij eer aan onze voormalige collega Alexander Stubb, met wie ik in dezen veel heb samengewerkt, en ik distantieer mij uitdrukkelijk van de storm van beschuldigingen door de Groenen die in dit debat hebben gesproken.</p>
    </intervention>
    <intervention id="4-031" speaker_id="1405" name="De Voorzitter" is_mep="True" mode="spoken">
      <p sl="nl">Ik heb al lang geleden geleerd dat het geen zin heeft om te proberen mevrouw Lulling de mond te snoeren.</p>
      <a text="(Gelach)"/>
    </intervention>
    <intervention id="4-032" speaker_id="4262" name="Jo Leinen" is_mep="True" mode="spoken">
      <p sl="de">Mijnheer de Voorzitter, hoe langer onze geachte collega mevrouw Lulling sprak, op hoe meer punten zij kan worden aangevallen. De commissie wil dat er in Brussel een gemeenschappelijk systeem komt omdat de burgers geen onderscheid maken tussen Parlement, Commissie en Raad. Voor hen is het gewoon Brussel, is het de Europese Unie! Een gemeenschappelijk systeem zou volgens mij een goede zaak zijn en, mijnheer Kallas, wij doen een beroep op u om de werkgroep in staat te stellen na het debat van vandaag snel bijeen te komen en gemeenschappelijke regels op te stellen die de afzonderlijke instellingen nog steeds de vereiste autonomie zouden laten om hun eigen beslissingen te nemen.</p>
      <p sl="de">Ik wil bovendien dat de Raad er ook bij betrokken wordt. De Raad is, net als ons Parlement, een wetgevend orgaan en natuurlijk speelt het lobbyen ook in deze instelling een rol. Daarom roep ik ook de Raad ertoe op deel te nemen aan dit initiatief.</p>
      <p sl="de">Wij willen in het algemeen een nieuw systeem – een nieuwe cultuur – van transparantie in Brussel, zodat wij dus openheid aan de dag kunnen leggen en vertrouwen kunnen wekken. Lobbyen is prima en belangen moeten natuurlijk worden behartigd, maar de regels moeten duidelijk zijn. Het moet een eerlijk en billijk proces zijn. We moeten er bovenal op toezien dat het niet neerkomt op het verkopen van meningen.</p>
      <p sl="de">Het lijdt geen twijfel dat het besluit van vandaag een grote stap vooruit betekent. Er moet echter nog heel veel worden gedaan, want het venijn zit in de details, bijvoorbeeld bij vragen als: wat is een lobbyist? In het verslag hebben we een erg brede definitie hiervan gegeven. We zeggen in wezen dat een lobbyist iemand is die ons wil beïnvloeden. Er zijn evenwel uitzonderingen. De gemeenten, de regio’s, de sociale partners, de politieke partijen: allemaal in de Verdragen verankerde instituten. Zij lobbyen ook, maar worden in ons systeem niet als lobbyisten aangemerkt. We zullen ook de grenzen moeten bepalen voor advocaten en kerken. Al deze kwesties moeten nog worden opgelost.</p>
      <p sl="de">Ik vind financiële openbaarmaking belangrijk, mevrouw Lulling. Dit is de nieuwe stap vooruit die tot nu toe ontbrak. Geld is weliswaar niet alles, maar het opent wel vele deuren. Het werk begint en ik bedank de heer Stubb en de heer Friedrich en alle anderen die tot nu toe een bijdrage hebben geleverd aan dit proces.</p>
    </intervention>
    <intervention id="4-033" speaker_id="39318" name="Costas Botopoulos" is_mep="True" mode="spoken">
      <p sl="el">Mijnheer de Voorzitter, we bespreken vandaag een bijzonder interessant onderwerp. Voor deze ene keer wijst het Europees Parlement de weg in een kwestie die helemaal niet wordt besproken in onze nationale parlementen, in het Griekse parlement al helemaal niet, en waarvoor geen oplossing is gevonden.</p>
      <p sl="el">Er doen zich hierbij drie belangrijke politieke problemen voor. Ten eerste: hoe pakken we de zaak aan? Zijn we bang voor de manier waarop informele lobbyisten werken of proberen we op een transparante manier te werk te gaan?</p>
      <p sl="el">Ik denk dat we het volgende moeten doen. We moeten op een transparante wijze werken; we moeten niet bang zijn voor de lobbyisten of voor het feit dat zij bestaan en we moeten een aantal regels opstellen.</p>
      <p sl="el">Ten tweede: hoe kan de transparantie het beste worden bereikt? Het antwoord hierop is: met erg strenge regels, waarbij zelfs geldbedragen worden gereguleerd, of binnen een algemeen verplicht kader. Ik benadruk hierbij dat het erg handig zou kunnen zijn als dit register verplicht was en gedeeld werd door alledrie de EU-instellingen.</p>
      <p sl="el">Ten derde: we hebben het over informeel opererende groepen, doch binnen een institutioneel proces. Het is van cruciaal belang dat er een onderscheid wordt gemaakt tussen de verschillende typen lobbyisten. Greenpeace en Shell hebben niets met elkaar gemeen wanneer zij als lobbyisten optreden. Daarom is dit onderscheid van essentieel belang, tenminste in het register.</p>
    </intervention>
    <intervention id="4-034" speaker_id="28173" name="Zita Pleštinská" is_mep="True" mode="spoken">
      <p sl="sk">Lobbyen is een legitiem onderdeel van ieder democratisch systeem. Wil democratie niet ontaarden in anarchie, dan moeten er ook duidelijke regels zijn voor het lobbyen.</p>
      <p sl="sk">Enerzijds vinden Amerikaanse lobbyisten hun wetgeving te streng; anderzijds zijn er in de nieuwe lidstaten op dit punt helemaal geen regels, waardoor het lobbyen voor mensen vaak een negatieve ondertoon heeft. Het nieuwe EU-model moet dan ook ergens tussen deze twee uitersten in liggen.</p>
      <p sl="sk">Het voorstel voor een gemeenschappelijk interinstitutioneel systeem voor de verplichte registratie van EU-lobbyisten, de openbaarmaking van de financiële achtergrond en de “wetgevende voetafdruk” zullen volgens mij bijdragen tot transparante regels inzake het lobbyen. Ik denk echter ook dat de kerken na de stemming van vandaag onze partners zullen blijven en niet zullen worden geclassificeerd als lobbygroepen.</p>
      <p sl="sk">Ik ben ervan overtuigd dat het verslag-Stubb/Friedrich allerlei vooroordelen en negatieve opvattingen over het lobbyen zal wegnemen en dat de Europese burgers lobbyisten zullen zien als deskundigen die op praktijkervaring gebaseerde kennis inbrengen, waarmee zij helpen voorkomen dat de Europese wetgeving negatieve gevolgen heeft.</p>
    </intervention>
    <intervention id="4-035" speaker_id="28377" name="Lidia Joanna Geringer de Oedenberg" is_mep="True" mode="spoken">
      <p sl="pl">Mijnheer de Voorzitter, het lobbyen bij de Europese instellingen is een complexe kwestie. Aan de ene kant is toegang tot de activiteiten van de instellingen een voortvloeisel van het beginsel van transparantie van hun werkwijze als vastgelegd in de oprichtingsverdragen. Het is ook een manier om de kloof van het zogenaamde democratisch tekort te overbruggen, want deskundigenorganisaties leveren waardevolle deskundige analyses die een gunstige uitwerking hebben op de kwaliteit van de Europese wetgeving.</p>
      <p sl="pl">Anderzijds kunnen grote internationale ondernemingen gebruik maken van gespecialiseerde lobbybedrijven om invloed uit te oefenen op het werk van de instellingen, waarbij de behartiging van de belangen van deze ondernemingen zelf voorop staat.</p>
      <p sl="pl">Het probleem van lobbyen bij het Europees Parlement neemt in belang toe naarmate de bevoegdheden van dit Parlement worden uitgebreid. Daarom dienen wij onze steun te geven aan het initiatief van de Commissie, die een gezamenlijke interinstitutionele inspanning voorstelt om een werkingskader voor lobbyisten vast te leggen, met inbegrip van een gezamenlijk register voor lobbyisten. Het beginsel van transparantie op basis waarvan lobbyisten toegang kunnen hebben tot het werk van de instellingen dient ook te worden toegepast op de lobbyisten zelf. Vrijwillige registratie is niet genoeg. Het zou voor lobbyisten verplicht moeten zijn zich te registreren om toegang te krijgen tot de instellingen van de Europese Unie.</p>
    </intervention>
    <intervention id="4-036" speaker_id="2278" name="Paul Rübig" is_mep="True" mode="spoken">
      <p sl="de">Mijnheer de Voorzitter, ik ben al twaalf jaar lid van het Europees Parlement. Ik moet zeggen dat ik veel lobbyisten dankbaar zou moeten zijn, want zij zijn een belangrijke bron van kennis gebleken bij ons dagelijks werk. In mijn ogen is het voor parlementsleden altijd goed om alle kanten aan te horen en de deur voor burgers open te houden.</p>
      <p sl="de">Als wij momenteel over 5 000 bij het Parlement geregistreerde lobbyisten beschikken – die we allen kunnen herkennen aan hun badges en die geaccrediteerd of als het ware gecertificeerd zijn – dan komt dat neer op een gemiddeld aantal van zes lobbyisten voor ieder lid. Ik denk dat het van het grootste belang is dat we deze kennis op gepaste wijze gebruiken bij onze wetgevingsactiviteiten, want het is nu eenmaal een feit dat leden van het Parlement niet op ieder gebied specialist kunnen zijn. Daarom is het zo belangrijk dat we naar de mensen uit de praktijk luisteren en inzien dat lobbyisten ons parlementaire werk wel degelijk beter maken.</p>
    </intervention>
    <intervention id="4-037" speaker_id="28139" name="Carl Schlyter" is_mep="True" mode="spoken">
      <p sl="sv">Mijnheer de Voorzitter, zoals de heer Bonde reeds opmerkte, is Europa een van de minst ontwikkelde gebieden ter wereld wanneer het gaat om regelgeving met betrekking tot lobbyen. Wij kunnen deze toestand vandaag echter verbeteren door onze steun te geven aan het amendement waarin wordt opgeroepen tot een verplicht register van financiële belangen en echte sancties voor degenen die de regels overtreden. Daarnaast moeten we duidelijkheid krijgen over wat die mensen die in de Commissie werken maar van buitenaf betaald worden nu eigenlijk doen.</p>
      <p sl="sv">Zoals veel mensen al zeggen is lobbyen op zich niet slecht, maar het probleem is dat wanneer wij de besluitvorming centraliseren, het voor grote bedrijven gemakkelijk wordt om economische macht in politieke macht om te zetten. Minstens vier van de vijf lobbyisten worden betaald door grote bedrijven. Die wanverhouding is van invloed op onze wetgeving. Transparantie zou dan ook moeten inhouden dat alle door lobbyisten ingediende amendementen op wetsteksten openbaar geregistreerd moeten worden zodat we kunnen zien wie erachter zit.</p>
      <p sl="sv">Wanneer het register van personen die hier mogen komen eenmaal is opgesteld, doe ik een beroep op mevrouw Lulling om te garanderen dat een derde van de plaatsen wordt gegeven aan bedrijven, een derde aan non-gouvernementele organisaties en een derde aan overigen. Op die manier kunnen we een evenwicht krijgen.</p>
    </intervention>
    <intervention id="4-038" speaker_id="28345" name="David Hammerstein" is_mep="True" mode="spoken">
      <p sl="es">Mijnheer de Voorzitter, wanneer we het hebben over transparantie, kunnen we niet in abstracte termen spreken. Onze kiezers moeten weten wie er zitting hebben in de Commissie industrie, onderzoek en energie, wanneer we REACH of het telecommunicatiepakket bespreken. Zij moeten weten wie amendementen indient. Zij moeten weten wie veel van de verslagen van dit Parlement opstelt, iets waar ze achter kunnen komen via de website van het Parlement. En ze moeten ook weten, door middel van een register, wie er honderden uren in de gangen van het Parlement doorbrengt. Dit is allemaal mogelijk. Net zo goed als dat ze moeten weten wie aanwezig is bij een vergadering van een van de commissies en wie de plenaire vergadering bijwoont – via de website van het Parlement – zouden onze kiezers moeten weten wie de lobbyisten zijn die honderden uren bij onze vergaderingen doorbrengen.</p>
      <p sl="es">Wij willen transparantie, maar wij willen ook dat deze waarheidsgetrouw is. Wij willen dat het, na de stemming over ieder verslag, bekend is wie de lobbyisten zijn die de amendementen hebben ingediend die onze toekomst vormgeven: woord voor woord, amendement voor amendement. Dank u.</p>
    </intervention>
    <intervention id="4-039" speaker_id="photo_generic" name="Siim Kallas" is_mep="True" mode="spoken">
      <p sl="en">vicevoorzitter van de Commissie . − Mijnheer de Voorzitter, het debat over lobbyen is altijd interessant en spannend. Ik heb met veel genoegen geluisterd naar de opmerkingen van de geachte afgevaardigden, waarin hetzelfde inzicht tot uitdrukking kwam dat ook al genoemd is door de heer Leinen: de duivel zit hem altijd in de details. Ik ben het geheel eens met mevrouw Frassoni dat het werk er met dit verslag nog niet op zit, en ook zelfs nog niet met het openen van de registers van de Commissie.</p>
      <p sl="en">Ik kan het Parlement verzekeren dat wij zeer samenwerkingsgezind zijn en we er alles aan doen om deze interinstitutionele groep van start te laten gaan en zo snel en soepel mogelijk een gezamenlijke benadering uit te werken. Ik zou willen zeggen dat dit gemeenschappelijk register in mijn ogen niet een soort van groot beest is dat voor iedereen een bedreiging vormt. Het is een gemeenschappelijk informatiepakket, een gemeenschappelijke opslag van alle nodige informatie die ervoor zorgt dat het voor geïnteresseerde vertegenwoordigers niet nodig zal zijn bij elke instelling een andere aanvraag in te dienen omdat deze aanvragen niet onderling uitwisselbaar zijn. Dit was uw aanbeveling teneinde te voorkomen dat er een last wordt gecreëerd. Maar alle andere details zijn al door de jaren heen besproken vanaf het moment dat we het debat hierover in 2005 zijn begonnen.</p>
      <p sl="en">Ik zal als antwoord op een van de zaken die zijn genoemd alleen nog zeggen dat het vaststellen van wie er lobbyt over welk onderwerp natuurlijk een hoop ingewikkelde details met zich meebrengt. In onze besprekingen hebben we ontmoetingen met advocatenorganisaties gehad. Zij aanvaardden onze benadering dat wanneer en indien zij feitelijk als lobbyisten optreden, dat zij dit ook als lobbyen dienen te declareren en dat zij hun activiteiten niet als juridisch advies of iets dergelijks hoeven te declareren.</p>
      <p sl="en">Er is nog één ding dat ik moet zeggen in verband met iets wat ter sprake kwam: de kwestie waarbij sommige mensen bij de Commissie werken en tegelijk salaris vanuit de particuliere sector ontvangen. Dat is afgelopen. Wij hebben nog altijd een aantal beëindigde contracten, maar aan deze praktijk is een einde gekomen.</p>
    </intervention>
    <intervention id="4-040" speaker_id="1264" name="Ingo Friedrich" is_mep="True" mode="spoken" role="rapporteur">
      <p sl="de">Mijnheer de Voorzitter, bedankt voor dit debat, dat grotendeels goed geïnformeerd en gefocust is geweest. Serieuze en transparante lobbyactiviteiten zijn bevorderlijk voor de efficiëntie van het besluitvormingsproces. Mijnheer Turmes, u had ongelijk met wat u zei: financiële openbaarmaking wordt behandeld in lid 21. In die zin was uw aanval op de socialistische fractie onterecht. Ik voel mij verplicht daarop te wijzen.</p>
      <p sl="de">Ten tweede, wat betreft de kwestie van advocaten, kunnen we niet zo maar in het algemeen stellen dat iedere advocaat per definitie een lobbyist is alleen omdat hij of zij rechten gestudeerd heeft. De juiste definitie ligt voor ons: iedereen die invloed probeert uit te oefenen op de beleidsvorming en de besluitvorming van de EU-instellingen is een lobbyist, en hiertoe kunnen ook advocaten behoren.</p>
      <p sl="de">Ik zou nog op één fout in de vertaling willen wijzen: “municipalities ” is in het Duits vertaald als “Städte ”. Het systeem in de VS is zeer gedetailleerd; het is zelfs zo gedetailleerd dat sommige senatoren aan het eind van het jaar met rapporten van wel 300 pagina’s komen, met als gevolg dat het bijna onmogelijk is om duidelijk inzicht te krijgen in wat er zich op het gebied van lobbyactiviteiten werkelijk afspeelt in de VS.</p>
      <p sl="de">Vanuit mijn perspectief was het interessant om te zien dat ultralinks en ultrarechts met hun fundamentele kritiek praktisch met elkaar samenvallen. “Les extrêmes se touchent” , zoals de Fransen zouden zeggen, en deze situatie is typerend. Wij willen komen tot een serieuze oplossing die een verbetering inhoudt ten opzichte van wat er in Amerika gebeurt, en ook een verbetering ten opzichte van wat er gebeurt in de meeste, of zelfs alle lidstaten.</p>
      <p sl="de">Nogmaals veel dank aan de heer Stubb. Minister, we denken aan u! Ook dank aan u voor dit serieuze debat.</p>
    </intervention>
    <intervention id="4-041" speaker_id="1405" name="De Voorzitter" is_mep="True" mode="spoken">
      <p sl="nl">Ik wil de heer Friedrich bedanken voor het feit dat hij het verslag heeft overgenomen van de heer Stubb, die wij gelukwensen met zijn benoeming tot minister van buitenlandse zaken van Finland.</p>
      <p sl="nl">Het debat is gesloten.</p>
      <p sl="nl">De stemming vindt om 11.00 uur plaats.</p>
      <p sl="nl">Schriftelijke verklaringen (artikel 142)</p>
    </intervention>
    <intervention id="4-042" speaker_id="39763" name="Urszula Gacek" is_mep="True" mode="written">
      <p sl="en">De veelheid aan uiteenlopende belangen is een belangrijk kenmerk van de democratie. Het is daarom gerechtvaardigd dat leden van de samenleving zich organiseren en lobbyen voor hun belangen. Lobbyen kan echter leiden tot het gevaar dat de democratische beginselen worden geschaad. De macht van grote ondernemingen om invloed uit te oefenen op politici kan leiden tot ongelijkheid ten opzichte van de gewone burger voor wat betreft de mate van toegang tot wetgevings- en besluitvormingsprocessen.</p>
      <p sl="en">Slechts zeer weinig Europese landen hebben het lobbyen gereguleerd. Dit parlementaire verslag vormt een waardevolle stap in het versterken van transparantie, controleerbaarheid en deelname van burgers in het democratisch proces op Europees niveau. De ervaring in landen die lobbywetgeving hebben ingevoerd toont aan dat dergelijke wetgeving slechts een onderdeel dient te vormen van een breder pakket van richtsnoeren en maatregelen.</p>
      <p sl="en">Het is slechts een kleine stap van niet-transparant lobbyen naar corruptie en marktvervorming ten nadele van de bedrijven die zich aan de regels houden.</p>
      <p sl="en">De betrokkenheid van vertegenwoordigers van de sector bij de voorbereiding van dit verslag was zeer welkom. Deze mensen zouden nu moeten worden aangemoedigd het initiatief te nemen en laten zien dat verantwoordelijke ondernemingen een rol van levensbelang vervullen in het proces van regulering van lobbyen.</p>
    </intervention>
    <intervention id="4-043" speaker_id="28373" name="Bogdan Golik" is_mep="True" mode="written">
      <p sl="pl">Bijzondere erkentelijkheid en gelukwensen dienen niet alleen te worden gericht tot de rapporteur maar ook tot commissaris Kallas, die het voortouw heeft genomen voor nieuwe regelgeving voor de beginselen van lobbyen. Dit is met name van belang met het oog op de nieuwe bevoegdheden die het Europees Parlement zal verwerven als gevolg van de aanneming van het Verdrag van Lissabon. Ik wil desalniettemin blijk geven van mijn bezorgdheid ten aanzien van de effectiviteit en geloofwaardigheid van een vrijwillig register van lobbyisten. Dit register zou verplicht moeten zijn en voor alle Europese instellingen moeten gelden. Gezien zijn aard moet het Parlement echter zijn autonomie behouden.</p>
      <p sl="pl">Verplichte registratie zou voor het volledige scala van lobbyinstanties moeten gelden. Ik denk hierbij onder andere aan regionale vertegenwoordigingen, sectorale organisaties, advocaten die de rol van lobbyist vervullen en onderzoeksinstellingen. Al degenen die invloed uitoefenen teneinde economisch of maatschappelijk voordeel te behalen dienen te worden geregistreerd. De eis tot overlegging van uitsluitend financiële informatie is niet altijd betrouwbaar en maakt de uitvoering van een complete beoordeling zoals die was voorzien, niet mogelijk.</p>
    </intervention>
    <intervention id="4-044" speaker_id="23717" name="Genowefa Grabowska" is_mep="True" mode="written">
      <p sl="pl">De regulering van het lobbyen moet zeker worden toegejuicht. Eindelijk is er kans op transparante samenwerking tussen het Parlement en belangengroeperingen, ofwel lobbyisten. Er is voorgesteld om een verplicht register in het leven te roepen van alle lobbyisten die belang stellen in de presentatie en verdediging van hun belangen bij de Europese instellingen. Dit voorstel verdient onze steun. Opneming in het register zou geïnteresseerde lobbyisten toegang geven tot de gebouwen van het Europees Parlement en zou het hen mogelijk maken vergaderingen van commissies bij te wonen en ook contact te leggen met parlementsleden in hun kantoren, echter zonder ze in hun werkzaamheden te storen.</p>
      <p sl="pl">De effectiviteit van een beschaafde en dus transparante vorm van lobbyen is echter grotendeels afhankelijk van het gedrag van de lobbyisten. Het zal daarom noodzakelijk zijn om tegelijkertijd een ethische gedragscode voor lobbyisten op te stellen.</p>
      <p sl="pl">Het Parlement dient ook toezicht te houden op de uitvoering van deze voorzieningen, vooral waar het gaat om controle van de juistheid van de informatie in het register. Lobbyisten die onvoldoende of onjuiste informatie verschaffen moeten worden gestraft. De opgelegde sancties zouden in verhouding moeten staan tot de overtreding en een afschrikkende werking moeten hebben, met maatregelen variërend van schorsing van de registratie tot permanente uitsluiting uit het register.</p>
      <p sl="pl">Het mag niet worden vergeten dat dit nieuwe voorstel op eigen initiatief van het Europees Parlement is opgesteld. Het voorstel zal ook van groot nut zijn voor andere Europese instellingen alsmede voor de nationale parlementen van EU-lidstaten die nog geen maatregelen op dit vlak hebben genomen.</p>
    </intervention>
    <intervention id="4-999" speaker_id="38846" name="Roselyne Lefrançois" is_mep="True" mode="written">
      <p sl="fr">Ik verwelkom de aanneming van dit verslag, dat ons in mijn ogen in staat zal stellen de verhoudingen tussen belangenvertegenwoordigers en de EU-instellingen significant te verbeteren.</p>
      <p sl="fr">In plaats van te pogen een volledige lijst van deze vertegenwoordigers op te stellen en actueel te houden – wat een vervelend en misschien zelfs onmogelijk karwei is – wordt met name voorgesteld om te komen tot een globale definitie van de term “lobby”, wat ervoor zal zorgen dat eventuele organen die niet op de lijst staan zich niet aan de regels die wij hebben vastgelegd kunnen onttrekken.</p>
      <p sl="fr">Een andere belangrijke stap vooruit is de harmonisering en vereenvoudiging van het regelgevingskader dat op lobbyisten van toepassing is, en dan met name de totstandkoming van één gemeenschappelijk register voor alle instellingen, waarin alle lobbyisten zijn opgenomen en dat op de lange termijn als referentie zal fungeren en als bewijs van het serieuze karakter en de geloofwaardigheid van alle geaccrediteerde organisaties.</p>
      <p sl="fr">Dit register zal echter ook de transparantie tegenover het publiek verhogen omdat het in zijn geheel online toegankelijk zal zijn en van ieder orgaan de complete identificatiegegevens zal bevatten, inclusief gegevens over het personeel ervan en alle relevante financiële informatie die ermee samenhangt.</p>
      <p sl="fr">Naast deze “one-stop shop” die deze gemeenschappelijke gedragscode is, zullen leden van het Europees Parlement die een verslag opstellen, de mogelijkheid hebben om in dat verslag de namen te vermelden van de organisaties die ze bij hun werk geholpen hebben.</p>
    </intervention>
    <intervention id="4-045" speaker_id="33982" name="Marian-Jean Marinescu" is_mep="True" mode="written">
      <p sl="ro">De raadpleging en betrokkenheid van zoveel mogelijk belangengroepen bij het formuleren, uitvoeren en toezicht houden op de handhaving van Europese wetten is een objectieve vereiste voor een goed verloop van het wetgevingsproces, voor het corrigeren van fouten en de bestrijding van vooroordelen.</p>
      <p sl="ro">De open dialoog met de vertegenwoordigers van in dit proces betrokken actoren ligt aan de basis van ons democratisch stelsel en vormt een belangrijke bron van informatie, vooropgesteld dat er sprake is van totale transparantie.</p>
      <p sl="ro">Om die reden wordt het initiatief tot invoering van een “wetgevingsvoetafdruk”, ook als die vrijwillig is, zowel voor documenten die zijn opgesteld door de Commissie als voor verslagen van het Europees Parlement, toegejuicht.</p>
      <p sl="ro">Raadpleging van zoveel mogelijk partijen, inclusief tegenstanders, maakt het proces zelf transparant en is van essentieel belang bij de formulering van complexe en eerlijke wetgeving waarmee alle aspecten van een terrein zijn gedekt, het evenwicht en de efficiënte harmonisering van alle standpunten zijn gegarandeerd, belangenconflicten worden voorkomen en de hieruit voortvloeiende gebreken worden vermeden.</p>
      <p sl="ro">Goede informatie-uitwisseling met betrekking tot de aan de Europese instellingen verbonden lobbyorganisaties zal op de lange termijn niet alleen het wetgevingsproces bevorderen, maar ook de transparantie en evenwichtigheid van de samenwerking tussen de Commissie, het Parlement en de Raad, een samenwerking waarvan uiteindelijk, zonder enige twijfel, de Europese burger profiteert.</p>
    </intervention>
    <intervention id="4-046" speaker_id="37200" name="Katrin Saks" is_mep="True" mode="written">
      <p sl="en">Het verslag over lobbyen dat we hier hebben besproken is een belangrijke stap richting transparantie. Wanneer we kunnen laten zien wie er met betrekking tot een wetgevingspakket geraadpleegd is verhoogt dit de legitimiteit van het proces, wat voor ons hier zo belangrijk is.</p>
      <p sl="en">Net zo belangrijk is het dat wordt gewaarborgd dat alle belangenvertegenwoordigers die het Parlement benaderen zich verplicht registreren. Wij kunnen niet toestaan dat er mazen in de regels voorkomen die het mogelijk zouden maken dat bepaalde belangenvertegenwoordigers niet geregistreerd worden. Advocaten en denktanks, bijvoorbeeld, die deelnemen aan lobbyactiviteiten gelden alleszins als lobbyisten en moeten daarom worden geregistreerd.</p>
      <p sl="en">Om kort te gaan wil ik zeggen dat ik dit verslag als goede eerste stap richting een hogere mate van transparantie toejuich.</p>
    </intervention>
    <intervention id="4-047" speaker_id="28980" name="Andres Tarand" is_mep="True" mode="written">
      <p sl="et">Het door Alexander Stubb ingediende verslag is van groot belang aangezien het aantal lobbyisten in Brussel binnenkort gelijk zal zijn aan het aantal ambtenaren van de Europese Commissie.</p>
      <p sl="et">Ik juich het feit toe dat het Parlement – anders dan de Europese Commissie – het idee van een verplicht register van lobbyisten steunt. Als dat niet zo zou zijn dan zou het verslag zijn primaire doelstelling missen en zou het dus niet slagen in zijn taak.</p>
      <p sl="et">Over de kwestie rond de opneming van advocaten op de lijst, waarover momenteel de meeste onenigheid is, wil ik zeggen dat ik voorstander van opneming in een verplicht register ben. Er is geen reden om ze buiten het register te houden aangezien het lobbyen bij EU-instellingen steeds meer door middel van advocatenkantoren plaatsvindt. Advocatenkantoren mogen niet de mogelijkheid krijgen om al hun activiteiten als juridisch advies aan te merken en zich op die manier aan opneming in het register en de eis van transparantie van het lobbyen te onttrekken.</p>
      <p sl="et">Het idee van “one-stop-shop”-registratie is goed. Net als het Europees Parlement en de Commissie, is het ook belangrijk dat de Raad bij het register betrokken is. Met het oog op de bruikbaarheid van de verzamelde gegevens dient er met spoed één database te komen, online beschikbaar en toegankelijk voor alle instellingen.</p>
    </intervention>
  </section>
  <section id="creitem4" title="4. Witboek over sport (debat)">
    <intervention id="4-049" speaker_id="1405" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0149/2008) van de heer Mavrommatis, namens de Commissie cultuur en onderwijs, over het Witboek Sport (2007/2261(INI)).</p>
    </intervention>
    <intervention id="4-050" speaker_id="28574" name="Manolis Mavrommatis" is_mep="True" mode="spoken" role="rapporteur">
      <p sl="el">Mijnheer de Voorzitter, commissaris, dames en heren, laat mij eerst de Commissie en commissaris Figeľ bedanken voor hun initiatief tot opstelling van het Witboek Sport en het Pierre de Coubertin-actieplan. Dit is de eerste inspanning van de EU waarmee zij zich met sportzaken inlaat.</p>
      <p sl="el">Mag ik ook commissaris Špidla bedanken voor zijn aanwezigheid hier vandaag ter vervanging van commissaris Figeľ, die op reis is buiten Europa.</p>
      <p sl="el">Mijn dank gaat ook uit naar mijn collega’s van de Commissie cultuur en onderwijs en de Commissie economische en monetaire zaken, de Commissie werkgelegenheid en sociale zaken, de Commissie interne markt en consumentenbescherming, de Commissie juridische zaken, de Commissie burgerlijke vrijheden, justitie en binnenlandse zaken, de Commissie regionale ontwikkeling en de Commissie vrouwenrechten en gendergelijkheid. Zij hebben uitstekend samengewerkt bij het opstellen van het Witboek Sport.</p>
      <p sl="el">In het verslag van het Europees Parlement zijn de hoofdpunten van het Witboek behandeld in 16 bemiddelingsamendementen die door alle fracties in de Commissie cultuur en onderwijs gezamenlijk zijn overeengekomen. De belangrijkste punten zijn ook behandeld in de 426 amendementen die zijn ingediend bij de leidende commissie en bij de andere zeven commissies, die hun advies gaven.</p>
      <p sl="el">Opnieuw is de aandacht gericht op doping want helaas doen zich hiervan ieder jaar in bijna iedere sport weer gevallen voor. Middels het Witboek wil het Europees Parlement maatregelen aannemen die kunnen voorkomen dat atleten door hun zware schema’s gedwongen worden hun toevlucht te zoeken tot middelen die hun prestaties en uithoudingsvermogen verhogen.</p>
      <p sl="el">Daarnaast zouden interne en externe onafhankelijke controles van professionele bonden en sportorganisaties, alsmede voorlichting aan sportmannen en sportvrouwen over de bijwerkingen van doping, dit probleem kunnen helpen verminderen.</p>
      <p sl="el">De debatten hebben zich op twee onderwerpen van het financiële aspect van sport gericht. Het eerste is het wedden in de sport. In de Commissie cultuur zijn wij het er allen over eens dat de eventuele deregulering van de kansspelen- en loterijmarkt problematisch zal zijn voor de financiering van amateursport zolang het bestaande systeem van staatswedkantoren deze van aanzienlijke inkomsten voorziet.</p>
      <p sl="el">Om die reden worden de lidstaten en de Commissie in het Witboek opgeroepen om regels in te stellen die garanderen dat de amateur- en beroepssport beschermd worden tegen ongepaste invloeden die in verband staan met wedden.</p>
      <p sl="el">Terwijl wij de wedmarkt blijven beschermen verhogen wij zo de transparantie en wordt de overheidssteun voor amateursport, cultuur en andere sociale activiteiten gewaarborgd.</p>
      <p sl="el">Het tweede onderwerp is de verkoop van mediarechten. Zoals we allen weten gaan de 27 EU-lidstaten op verschillende manieren te werk bij het verkopen van televisierechten voor grote sportevenementen. Dit geldt met name voor wedstrijden in de Champions League en om de UEFA Cup.</p>
      <p sl="el">Deze rechten kunnen afzonderlijk of collectief verkocht worden, maar zij vormen hoe dan ook de belangrijkste bron van inkomsten voor de beroepssport in Europa. Op dezelfde manier zijn de rechten voor sportevenementen een essentiële bron van programma-inhoud en inkomsten voor een groot aantal media-eigenaars.</p>
      <p sl="el">In het verslag van het Parlement wordt ook het belang erkend van een eerlijke herverdeling van inkomsten onder sportbonden, hoe klein die ook mogen zijn, en tussen de beroeps- en amateursport.</p>
      <p sl="el">De collectieve verkoop van mediarechten, wat door de Commissie als onverenigbaar met het mededingingsrecht wordt voorgesteld, is derhalve belangrijk voor de herverdeling van inkomsten. Hiermee kan de onderlinge solidariteit tussen sporten worden bevorderd.</p>
      <p sl="el">Wij roepen de Commissie daarom op de collectieve verkoop van rechten te erkennen en te aanvaarden dat dergelijke praktische solidariteit tussen kleine sportclubs door de wet gesteund wordt.</p>
      <p sl="el">Tot slot, zoals wij reeds hebben verklaard in het verslag-Belet over beroepsvoetbal, zouden de UEFA en de FIFA tot een overeenkomst moeten komen en gaan samenwerken met de agentschappen van de Commissie. Zij dienen ervoor te zorgen dat voetbal algemeen aanvaard wordt door de burgers en lidstaten van de EU zonder dat het zijn onafhankelijkheid verliest. Het mag de bevoegdheden die het in de statuten zijn toegekend niet te buiten gaan.</p>
      <p sl="el">Het is voor iedereen van belang dat de UEFA en de FIFA in hun statuten het verhaalsrecht bij gewone rechtbanken erkennen. Wij moeten natuurlijk aanvaarden dat het beginsel van zelfregulering en de structuren van het Europese sportmodel de organisatie van sportevenementen bepalen.</p>
      <p sl="el">Laat mij afsluiten met opnieuw uiting te geven aan de tevredenheid die wij allen voelen naar aanleiding van de officiële erkenning die door de lidstaten aan sport is gegeven in het hervormde Verdrag van Lissabon. Wij erkennen en respecteren uiteraard het bijzondere karakter van sport. Het is voor de lidstaten en de sportwereld in het algemeen van groot belang dat de EU voortaan in staat zal zijn substantieel bij te dragen aan sport en het Europese sportbeleid te bevorderen.</p>
    </intervention>
    <intervention id="4-052" speaker_id="photo_generic" name="Vladimír Špidla" is_mep="True" mode="spoken">
      <p sl="cs">lid van de Commissie. − In de eerste plaats wil ik me verontschuldigen namens mijn collega commissaris Figeľ, die deze vergadering niet kan bijwonen vanwege een reeds lange tijd gepland werkbezoek aan Egypte. Ik heb het voorstel om voor hem in te vallen met plezier aanvaard, deels omdat veel van wat binnen mijn bevoegdheid ligt in nauw verband staat met sport.</p>
      <p sl="cs">Ik zou de rapporteur willen bedanken voor het uitstekende verslag waar hij en zijn collega’s in het Parlement gedurende zes maanden aan gewerkt hebben. Ik ben ervan overtuigd dat het verslag een evenwichtig document is en dat alle belangrijke thema’s aan bod komen. Dank u voor de steun van het Europees Parlement voor het Witboek Sport en voor uw intensieve samenwerking met de Europese Commissie.</p>
      <p sl="cs">Zoals het Europees Parlement al heeft benadrukt, is het van belang dat wij het beginsel van toepasselijkheid van het Gemeenschapsrecht op sport in Europa bevestigen, maar tegelijk ook het specifieke karakter van sport respecteren. Daarom blijft de Europese Commissie op het vlak van sport actief, en zal zij van nu af aan het Gemeenschapsrecht, inclusief de concurrentieregels, in dit gebied toepassen. Het Witboek en zijn bijlagen zijn nuttige hulpmiddelen voor sportorganisaties en voor lidstaten in de concrete toepassing van het acquis communautaire op besluiten op het vlak van concurrentie en op uitspraken van het Europees Gerechtshof.</p>
      <p sl="cs">Wat betreft het specifieke karakter van sport: de Europese Commissie zal in het kader van de structurele dialoog over sport een open dialoog met sportorganisaties, lidstaten en het Europees Parlement voeren en ondersteunen. Deze dialoog zal op een dusdanige wijze worden gevoerd dat onderwerpen die betrekking hebben op de specifieke kenmerken van sport concreet aan bod zullen komen.</p>
      <p sl="cs">De Europese Commissie heeft geen algemene bezwaren tegen de amendementen die in deze plenaire vergadering besproken zullen worden, vooral als deze gericht zijn op instandhouding van gepaste en gelijkwaardige betrokkenheid van representatieve structuren in het bestuur van sport. Wij kunnen echter niet instemmen met de onvoorwaardelijke verplichting voor jonge spelers om hun eerste beroepscontract te tekenen bij de club die ze heeft opgeleid, omdat dat een schending inhoudt van de fundamentele vrijheid van verkeer van werknemers.</p>
      <p sl="cs">Tegelijk verloopt, zoals u weet, de tenuitvoerlegging van het Witboek volgens plan. Zesentwintig van de 53 maatregelen in het Pierre de Coubertin-plan zijn reeds uitgevoerd; dit jaar zullen er bijvoorbeeld drie studies worden gestart – met resultaten in 2009 – over de volgende onderwerpen: financiering van sport, spelersmakelaars, en vrijwilligers in de sport.</p>
      <p sl="cs">Vorig najaar is er onder leiding van mijn collega’s commissaris Frattini en commissaris Figeľ een conferentie gehouden over het hoge niveau van geweld in de sport, waarbij concrete methoden zijn genoemd waarmee dit verschijnsel beter bestreden zou kunnen worden. De resultaten van de meting van de invloed van sport op de economie kunnen ook als een significant succes worden beschouwd.</p>
      <p sl="cs">Voor wat betreft spelers uit eigen opleiding: kort geleden zijn aan de Europese Commissie de resultaten overhandigd van een onafhankelijk deskundigenverslag met een analyse van de regels van de UEFA. Op dit moment is de Europese Commissie bezig te onderzoeken of deze regels verenigbaar zijn met het Gemeenschapsrecht.</p>
      <p sl="cs">Nieuwe mogelijkheden voor de financiering van sport en lichamelijke activiteit zijn ook gecreëerd door middel van diverse EU-programma’s, met name de programma’s voor levenslang onderwijs “Jeugd in actie” en “Europa voor de burger”. Wij hopen dat het Verdrag van Lissabon spoedig in werking zal treden en wij zijn opgetogen over de steun van het Europees Parlement voor de voorbereidende maatregelen op het vlak van sport, die bijdragen aan de tenuitvoerlegging van de nieuwe EU-bevoegdheid op dit gebied.</p>
      <p sl="cs">Sta mij toe u opnieuw te bedanken voor uw bijdrage, steun en uitmuntende samenwerking op dit gevoelige en zeer belangrijke terrein.</p>
    </intervention>
    <intervention id="4-053" speaker_id="28171" name="Emine Bozkurt" is_mep="True" mode="spoken">
      <p sl="nl">rapporteur voor advies van de Commissie werkgelegenheid en sociale zaken. − Wel, mijnheer Špidla zei het al. Er is in de sport een belangrijke rol weggelegd voor de werkgelegenheid, voor sociale zaken. Sport heeft inderdaad een belangrijke sociale functie, bijvoorbeeld om een probleem als racisme te bestrijden. Racisme in de samenleving wordt weerspiegeld door het racisme in de sport.</p>
      <p sl="nl">Ik ben heel erg blij met de aandacht in het Witboek om racisme en discriminatie uit te bannen, zowel in professionele als in amateursport.</p>
      <p sl="nl">Sport heeft ook een heleboel voordelen voor bijvoorbeeld sociale inclusie of voor integratie van migranten of reïntegratie in de arbeidsmarkt. Daarom verwelkom ik de aanbeveling van de Commissie om richting de lidstaten van de bestaande EU-fondsen gebruik te maken.</p>
      <p sl="nl">Verder is sport natuurlijk steeds meer aan het professionaliseren en is er behoefte aan een goede opleiding voor sportvrouwen en sportmannen om na hun carrière weer terug te kunnen keren in de maatschappij.</p>
      <p sl="nl">Als laatste nog dit: het is belangrijk om ook de professionele kwaliteiten van sportmanagers te verbeteren en daarom steunen wij een licensing system op Europees niveau.</p>
    </intervention>
    <intervention id="4-054" speaker_id="4560" name="Toine Manders" is_mep="True" mode="spoken">
      <p sl="nl">rapporteur voor advies van de Commissie interne markt en consumentenbescherming. − Ik wil de collega’s bedanken voor de geweldig prettige samenwerking die wij met betrekking tot dit verslag hebben gehad; ik denk dat het wel wat tijd heeft gekost om tot dit voorstel te komen.</p>
      <p sl="nl">Ik vind helaas dat het in sommige zaken niet ver genoeg gaat. Het is mijns inziens van groot belang om guidelines te creëren, waaraan sportorganisaties zich kunnen binden. Dan denk ik bijvoorbeeld aan staatssteun - tot hoever mag je gaan -, om in heel Europa dezelfde aanpak te krijgen als het gaat over staatssteun, met name voor wat betreft professionele sportorganisaties.</p>
      <p sl="nl">Ik vind ook dat er te weinig expliciet onderscheid wordt gemaakt tussen de specifieke kenmerken van de sport en de economische activiteiten die vaak met sport samenhangen, want ik ben van mening dat er voor die economische activiteiten - ook als is het ter bescherming van de sport - nooit een uitzondering mag worden gemaakt op het verdrag. Dat staat gelukkig ook niet in dit verslag. Dat is ook de reden waarom ik het van harte steun. Ik denk dat het goed is dat door dit onderwerp de sportorganisaties veel meer in dialoog zijn getreden dan voorheen, en dat is een hele stap voorwaarts. Dank u wel.</p>
    </intervention>
    <intervention id="4-055" speaker_id="2001" name="Gerardo Galeote" is_mep="True" mode="spoken">
      <p sl="es">rapporteur voor advies van de Commissie regionale ontwikkeling . − Mijnheer de Voorzitter, ik ben ervan overtuigd dat artikel 149 zoals gewijzigd bij het Verdrag van Lissabon gunstig zal zijn voor de sport in de Europese Unie.</p>
      <p sl="es">Op lokaal niveau of, in andere woorden, in de praktijk, denk ik echter dat de Europese Commissie bij de uitoefening van dit wetgevingsinitiatief zorgvuldig moet omgaan met de verschillende lokale situaties en de verschillen tussen de takken van sport.</p>
      <p sl="es">Haar bijdragen moeten algemeen zijn en moeten een antwoord zijn op een algemeen Europees belang. Ze mogen niet worden ingegeven door een behoefte aan interventionisme. De Commissie moet het subsidiariteitsbeginsel dus respecteren.</p>
      <p sl="es">Dit is wat de Commissie regionale ontwikkeling vond. Ik verwelkom daarom de amendementen die de verschillende fracties van het Parlement op dit punt hebben ingediend, en ik hoop dat dit Huis deze amendementen vanochtend zal aannemen.</p>
    </intervention>
    <intervention id="4-056" speaker_id="4533" name="Neena Gill" is_mep="True" mode="spoken">
      <p sl="en">rapporteur voor advies van de Commissie juridische zaken . − Mijnheer de Voorzitter, ik verwelkom het Witboek Sport en ik steun met name de nadruk op het waarborgen van grotere rechtszekerheid, want wanneer zaken bij de rechtbanken per geval worden aangepakt, leidt dit tot een inconsistente aanpak van het sportbestuur. Ik heb nota genomen van de acties die de Commissie vanochtend heeft geschetst. Toch wil ik de commissaris vragen toe te lichten of de Commissie van plan is richtsnoeren voor te stellen om duidelijk te maken welke aspecten van sport onder de EU-wetgeving vallen en welke zijn uitgezonderd en door sportorganisaties moeten worden geregeld.</p>
      <p sl="en">Een ander probleem dat de Commissie volgens mij dringend moet aanpakken, is dat van het illegale verkeer van kinderen naar de Europese Unie, vooral vanuit West-Afrika, als gevolg van de vraag in Europa naar getalenteerde Afrikaanse spelers. Dit heeft in enkele Afrikaanse landen geleid tot een groei van voetbalacademies zonder vergunning. Het baart me grote zorgen dat jonge kinderen door meedogenloze makelaars worden uitgebuit en vervolgens worden verkocht aan clubs alsof ze handelsartikelen zijn. Sommige eindigen alleen in Europa, nadat ze alle spaargeld van hun familie hebben opgeofferd om hun droom na te jagen. De lidstaten, de Europese clubs en de Afrikaanse regeringen zouden meer actie moeten ondernemen om te waarborgen dat ze hieraan niet meedoen.</p>
      <p sl="en">Tot slot vraag ik de Commissie welke discussies zij heeft gevoerd op het gebied van sport en intellectuele eigendomsrechten, met name gelet op de toenemende toegankelijkheid van sportbeelden op het Internet.</p>
    </intervention>
    <intervention id="4-057" speaker_id="38398" name="Esther de Lange" is_mep="True" mode="spoken">
      <p sl="nl">rapporteur voor advies van de Commissie burgerlijke vrijheden en binnenlandse zaken. − Ik zou de rapporteur allereerst willen bedanken voor zijn uitstekend verslag en namens de Commissie LIBE in het bijzonder voor de aandacht die hij ook op sportgebied besteedt aan burgerlijke vrijheden, justitie en binnenlandse zaken. In het bijzonder noem ik dan de versterking van de grensoverschrijdende samenwerking door politiekorpsen gebaseerd op het uitwisselen van informatie en uiteraard met respect voor gegevensbescherming.</p>
      <p sl="nl">Ten tweede, het stimuleren van de licensing systems waar, naar onze mening, ook expliciet aandacht moet worden besteed aan de bescherming van minderjarigen en het tegengaan van discriminatie, racisme en geweld.</p>
      <p sl="nl">En ten derde - het is al gezegd - het tegengaan van mensenhandel. Ik denk dan in de eerste plaats aan kinderhandel en de mogelijke uitbuiting van jonge talentjes, vaak uit derde landen, maar ook aan vrouwenhandel, in het geval van gedwongen prostitutie bij grote sportevenementen.</p>
      <p sl="nl">In de aanloop naar het nieuwe verdrag is nu het moment gekomen, Voorzitter, om dit belangrijke verslag te vertalen naar concrete acties. Ik wil dan ook afsluiten met de oproep aan de Europese Commissie - en ik weet dat ik nu heel erg klink als het clublied van Feyenoord “geen woorden, maar daden” -, een oproep om het Witboek en de uitstekende woorden van de heer Mavrommatis om te zetten in daden. Om met FC Groningen te spreken: “laat ons weer eens juichen”, commissaris.</p>
    </intervention>
    <intervention id="4-058" speaker_id="28133" name="Pál Schmitt" is_mep="True" mode="spoken">
      <p sl="hu">namens de PPE-DE-Fractie . – Dank u wel, mijnheer de Voorzitter. Maar weinig mensen weten dat sport verantwoordelijk is voor vier procent van het bruto binnenlands product van de Europese Unie en werk biedt aan circa vijftien miljoen mensen. Als deze bewering juist is, zullen de indicatoren voor de inkomsten uit en werkgelegenheid in de sport in de statistieken van de afzonderlijke lidstaten waarschijnlijk een vergelijkbaar beeld laten zien. Dit staat echter in schril contrast met het feit dat enkele landen, waaronder helaas mijn eigen land Hongarije, slechts een zeer klein deel van hun nationale begroting, namelijk in de orde van grootte van een half procent, besteden aan de bevordering van sport en een gezonde levensstijl. Er zijn dus goede redenen ons af te vragen wie precies wie ondersteunt? Als we de rol van sport serieus nemen, zou sport niet slechts een winstgenererende sector moeten zijn, maar zouden we moeten proberen te bewerkstelligen dat regeringen zich niet alleen moreel achter de sport scharen, maar de sport ook veel meer financiële steun geven dan ze tot nu toe hebben gedaan. De gezondheid van de volgende generatie, haar lichamelijke en emotionele gezondheid, haar vermogen om te werken – haar gevoel van welzijn, zo u wilt – zijn naar mijn mening een zaak van strategisch belang. Ik verwelkom daarom het Witboek Sport en het feit dat het Verdrag van Lissabon uitgebreid aandacht schenkt aan dit onderwerp. Sport is een belangrijk opvoedingsinstrument; het is belangrijk voor de sociale samenhang en voor het behoud van de gezondheid en het draagt bij aan onze kwaliteit van leven. Het bedrag dat aan sport wordt besteed (in sommige landen nauwelijks een half procent), staat dan ook in geen verhouding tot het belang van sport als sociaal verschijnsel. Ik hoop oprecht dat de lidstaten het actieplan “Pierre de Coubertin” dat deel uitmaakt van het witboek, serieus zullen nemen en dat de Commissie de benodigde richtsnoeren zal verstrekken en, waar passend, economische steun zal geven uit de ontwikkelingsfondsen die tot haar beschikking staan. Ik hoop ook dat van nu af aan niemand in Europa meer zal kunnen zeggen dat hij of zij niet precies weet wat we bedoelen wanneer we het over sport hebben, want dit witboek biedt alle regeringen en ministers van Sport een uitstekende richtsnoer in dit opzicht. Als sportleider ben ik blij dat het document ook verwijst naar de autonomie, het zelfregulerend vermogen en het specifieke karakter van sportorganisaties. Ik feliciteer mijn vriend de heer Mavrommatis. Dank u wel.</p>
    </intervention>
    <intervention id="4-059" speaker_id="28316" name="Hannu Takkula" is_mep="True" mode="spoken">
      <p sl="fi">namens de ALDE-Fractie . – Mijnheer de Voorzitter, ik wil eerst de rapporteur, de heer Mavrommatis, bedanken voor zijn uitstekende werk en zijn inzet voor dit verslag.</p>
      <p sl="fi">Allereerst wil ik opmerken dat ik het heel belangrijk vind dat het beleid inzake sport als een non-profit vrijwilligersactiviteit die van algemeen belang is, in de uitvoeringsfase van het witboek een prioriteit moet blijven in Europa. Het is ook van wezenlijk belang dat we via dit document duidelijk kunnen aangeven dat we respect hebben voor het specifieke karakter van sport, zelfregulering en een gestructureerde dialoog, en dat we daarom richtsnoeren willen vastleggen inzake de toepasselijkheid van de communautaire wetgeving op sport in Europa.</p>
      <p sl="fi">Er is voorts een cruciaal verband tussen sport, lichaamsbeweging en volksgezondheid. De problemen die we in Europa momenteel hebben en proberen te beheersen, zijn het metabolisch syndroom, type II diabetes en obesitas. We kunnen deze problemen het beste voorkomen met gezonde lichaamsbeweging.</p>
      <p sl="fi">Op de tweede plaats moeten we beseffen dat het voor het Europese beleid van sport voor iedereen van belang is de nationale kansspelen te handhaven. Ze moeten blijven bestaan, omdat ze een unieke mogelijkheid bieden amateursport, alsook cultuur, wetenschap en onderzoek te financieren. Andere sociale sectoren profiteren dus van de sport. Hiermee moet in de toekomst rekening worden gehouden.</p>
      <p sl="fi">Op de derde plaats wil ik vermelden dat sport in het Verdrag van Lissabon een stevigere rechtsgrondslag zal krijgen. We moeten ons ook voorbereiden op deze nieuwe situatie, met een proefprogramma en begrotingsonderdelen voor de begroting van 2009, die nu wordt opgesteld. We moeten de daad bij het woord voegen, en dat geldt ook voor de sport.</p>
      <p sl="fi">We kunnen met het document dat nu wordt besproken, veel bereiken in het algemeen. Ik bedank nogmaals commissaris Figel, en in het bijzonder de grote man van de sport, de heer Mavrommatis, die pionierswerk heeft verricht om de nieuwe opmars van de sport in het kader van de Europese cultuur en maatschappij te bevorderen.</p>
    </intervention>
    <intervention id="4-060" speaker_id="28391" name="Zdzisław Zbigniew Podkański" is_mep="True" mode="spoken">
      <p sl="pl">namens de UEN-Fractie . – Mijnheer de Voorzitter, de ontwikkeling van de sport en steun voor haar vele facetten wordt terecht als een van de strategische doelen van de Europese Gemeenschap beschouwd.</p>
      <p sl="pl">Het verslag gaat in op enkele zeer belangrijke zaken die verband houden met de regulering van de organisatie van de sport, en benadrukt de economische dimensie van sport. Ik constateer ook met groot genoegen de vooraanstaande plaats die de zogenoemde sport voor iedereen heeft gekregen. Het is heel belangrijk deze gedachte te steunen, omdat een groot deel van de sportactiviteiten op club- en verenigingsniveau geen winstoogmerk heeft. Ze lopen daardoor in feite het gevaar te verdwijnen, omdat de markt zo is vercommercialiseerd. Erkenning van het belang van de amateursport past daarom bij de gedachte sport dichter bij de burgers te brengen.</p>
      <p sl="pl">Het verslag vestigt terecht de aandacht op negatieve verschijnselen in de sportwereld. Ik noem bijvoorbeeld doping en de uitbuiting van sporters. Zelfs jonge sporters aan het begin van hun carrière lopen risico en zij moeten dringend worden beschermd. Vandaar de restrictieve bepalingen ten aanzien van transfers van jonge sporters en de goedkeuring van de beginselen inzake de ondertekening van het eerste contract met de club die de jonge sporter heeft getraind. Dit is een stap in de goede richting, net als het bundelen van de krachten om doping te bestrijden en activiteiten op internationaal niveau te coördineren. Het is ook belangrijk profsporters dezelfde rechten te geven als werknemers in loondienst. Tot slot feliciteer ik de heer Mavrommatis met zijn goede verslag.</p>
    </intervention>
    <intervention id="4-061" speaker_id="28214" name="Jean-Luc Bennahmias" is_mep="True" mode="spoken">
      <p sl="fr">namens de Verts/ALE-Fractie . – Mijnheer de Voorzitter, het Witboek Sport, als vervolg op het initiatiefverslag over de toekomst van het profvoetbal in Europa, bekend als het verslag Belet, is een solide en noodzakelijk document. Het werd tijd dat het Europees Parlement en de Europese Commissie de kwestie van de sport aanpakten. Goede bedoelingen zijn echter onvoldoende om de plagen en problemen te bestrijden die onze sporten bedreigen. Er is actie nodig tegen plagen als racisme, maffia-achtige groepen, geweld binnen en buiten sportvoorzieningen, doping en het kopen van jonge “wegwerpspelers” uit Afrika of van elders!</p>
      <p sl="fr">Gelet op de problemen zoals het beheer van enorme sommen geld (vooral in het voetbal, maar ook in andere sporten), het bestaan van allerlei soorten makelaars (makelaars voor spelers, clubs, coaches), de dictatuur van de classificaties, en de liberalisering van kansspelen, hebben we duidelijke richtlijnen nodig die continuïteit en de ontwikkeling van Europese sportfederaties en bonden mogelijk maken op zowel amateur- als profniveau.</p>
      <p sl="fr">Sport, de economie, financiën, werkgelegenheid en diplomatie hangen tegenwoordig allemaal nauw samen. Atleten zouden niet de prijs moeten hoeven betalen, ook niet als ze burgers zijn die bewust kunnen en moeten handelen. Het is aan de politici hun verantwoordelijkheden op te nemen. De Europese Unie zal dit moeten doen bij de Olympische Spelen in China, teneinde opnieuw te bevestigen dat respect voor culturen, voor lokale religieuze overtuigingen en voor democratie essentieel en niet-onderhandelbaar zijn.</p>
      <p sl="fr">We zullen vóór het verslag Mavrommatis over het Witboek Sport stemmen, want het is het een uitstekend verslag.</p>
    </intervention>
    <intervention id="4-062" speaker_id="28336" name="Věra Flasarová" is_mep="True" mode="spoken">
      <p sl="cs">namens de GUE/NGL-Fractie. – De Olympische vlam maakt momenteel een reis door alle werelddelen. Hij herinnert ons aan de boodschap van sport, die we te danken hebben aan de Grieken. Zij waren natuurlijk de eersten die begrepen welke zuiverende rol sport in de menselijke cultuur kan spelen. Sport leert ons dat mensen met elkaar kunnen wedijveren zonder schade, letsel of zelfs de dood te veroorzaken; sport leert eerlijk spel en biedt iedereen dezelfde kansen en dezelfde rechten. De moderne tijden hebben van sport echter ook business gemaakt, een wereld die is doortrokken van de negatieve invloeden die we al bijna overal tegenkomen: geld, corruptie, lobbyen, raciale vooroordelen en ook het nieuwe verschijnsel van verschillende prestatieverhogende middelen. Dit zijn die de integriteit van de sport schaden en de positieve mogelijkheden verminderen die sport biedt tot het opvoeden van jonge mensen of het wegnemen van obstakels tussen volken en rassen.</p>
      <p sl="cs">Ik verwelkom daarom het werk van de Commissie aan het Witboek Sport en ik waardeer het verslag Mavrommatis. Beide documenten maken opmerkzaam op de noodzaak sport te beschermen als een culturele waarde. Ik zou persoonlijk nog meer de noodzaak willen benadrukken sport ook op amateurniveau te steunen, de voorwaarden te scheppen die mensen nodig hebben om aan recreatieve sportactiviteiten deel te nemen – wat niet gemakkelijk is, vooral niet in grote stedelijke gebieden – alsook de sport financieel toegankelijk te maken, want de betaalbaarheid is een belemmerende factor voor sociaal kansarmen. Sport biedt kinderen en jongeren een alternatieve manier om hun vrije tijd te besteden en actief te zijn. Het kan in dezelfde geest alle generaties dienen, dus we mogen ook oudere burgers niet vergeten en moeten in plaats daarvan zoeken naar meer manieren om het ook voor hen mogelijk te maken mee te doen aan sportactiviteiten. Sport is een manier om de lichamelijke conditie te verbeteren, maar het beïnvloedt natuurlijk ook de menselijke psyche. Profsport is slechts de top van een piramide waarvan de basis moet worden gevormd door sportactiviteiten waarbij het grootste aantal mensen op onze planeet betrokken is.</p>
    </intervention>
    <intervention id="4-063" speaker_id="28496" name="Thomas Wise" is_mep="True" mode="spoken">
      <p sl="en">namens de IND/DEM-Fractie . – Mijnheer de Voorzitter, het zal voor u niet als een verrassing komen dat ik niet blij ben met de conclusies van dit verslag. Het verslag verklaart: “sport valt tegenwoordig onder het acquis communautaire – en dat is ook de bedoeling”. Dit gaat in tegen alle huidige tekenen. Het negeert de algemeen gehoorde klacht van sportstructuren in heel Europa, namelijk dat ze door de arresten Bosman en Kolpak de ontwikkeling van sporttalent uit eigen kweek niet meer kunnen bevorderen. Als een direct gevolg hiervan onderpresteren nationale teams op internationaal niveau.</p>
      <p sl="en">Zelfs de voorzitter van de FIFA, Sepp Blatter, gelooft dat de regels moeten worden gewijzigd. Maar als de sportstructuren nu al denken dat de huidige situatie slecht is, zal het Verdrag van Lissabon de dingen alleen nog maar erger maken doordat het de Commissie het verdragsonderdeel geeft dat zij nodig heeft om zich direct met de sport te gaan bemoeien; sorry, wetgeving voor de sport op te stellen.</p>
      <p sl="en">De weigering van de regering van het Verenigd Koninkrijk haar belofte na te komen en een referendum over het Verdrag van Lissabon te houden betekent dat we niet de kans krijgen de sport in het Verenigd Koninkrijk te redden van het dreigende onheil van bemoeienis van de Commissie. Misschien dat het referendum in Ierland ons allemaal zal redden.</p>
    </intervention>
    <intervention id="4-064" speaker_id="38610" name="Slavi Binev" is_mep="True" mode="spoken">
      <p sl="bg">Mijnheer de Voorzitter, beste collega’s, degenen die mij kennen, weten dat sport en alles dat te maken heeft met lichamelijke opvoeding, voor mij een manier van leven is. Ik accepteer de publicatie van het Witboek Sport in de hoop dat het de basis zal leggen voor een toekomstig consistent beleid. Ik geloof dat we, wanneer we spreken over een Europees beleid op dit gebied, op de allereerste plaats moeten denken aan onze kinderen, hun gezondheid, hun toekomst en sociale integratie.</p>
      <p sl="bg">De stimulering van sport in de onderwijsprogramma’s is een belangrijke factor voor de psychologische en lichamelijke ontwikkeling van onze kinderen, een belangrijke instrument in de bescherming van hun gezondheid. De goedkeuring van het witboek en de totstandkoming van een geïntegreerde structuur op Europees niveau om gemeenschappelijk beleid te ontwikkelen, te bevorderen en ten uitvoer te leggen in elke tak van sport – te beginnen met sport voor de allerjongsten tot aan profsport, waarbij mensen met een beperking natuurlijk niet mogen worden vergeten – zullen alle burgers kansen bieden om deel te nemen aan en zich persoonlijk te ontwikkelen binnen de gemeenschap en zullen bijdragen aan de bevordering van de interculturele dialoog.</p>
    </intervention>
    <intervention id="4-065" speaker_id="28257" name="Ivo Belet" is_mep="True" mode="spoken">
      <p sl="nl">Wat eigenlijk een heuglijk moment hier vanochtend zou moeten zijn, de goedkeuring van het verslag over het Witboek, wordt ernstig overschaduwd door de tragische dood van één van de topvoetballers in België. De voetballer François Sterckele is vanochtend bij een verkeersongeval verongelukt. Hij was een van de grote talenten van het Belgisch voetbal. Ik zou langs deze weg mijn oprechte wensen van medeleven willen betuigen aan de familie en vrienden van François Sterckele en aan de supporters van de club Brugge.</p>
      <p sl="nl">Sterckele, beste collega’s, heeft als jonge voetballer en jong talent alle kansen gekregen in verschillende clubs in België, en dat heeft hem uiteindelijk doen uitgroeien tot topscorer in de Belgische competitie. Hij is het prima bewijs dat investeren in jong talent, eigen talent, wel degelijk loont. En het is juist dat, beste collega’s, wat wij willen steunen met dit verslag. Daarom steunen wij ook de home-grown regel, zoals deze door de UEFA wordt toegepast. Wij waarderen ook dat de Europese Commissie bereid is om de opleiding van jonge spelers te steunen.</p>
      <p sl="nl">Voor het overige wil ik u de lectuur aanraden van het jaarverslag van de Deutsche Bundesliga , dat net is verschenen. De Duitse Liga is in mijn ogen en in de ogen van vele anderen een rolmodel voor Europa. Een paar voorbeelden: er worden strakke licensing regels gehanteerd; er wordt fors geïnvesteerd in eigen talent en er zijn ook duidelijke regels om te verhinderen dat Duitse clubs worden uitverkocht aan investeerders die geen enkele band, noch met de club, noch met de supporters hebben.</p>
      <p sl="nl">En het gezamenlijke initiatief van twee vertegenwoordigers van de Raad, de Franse en de Nederlandse ministers van Sport, is daar een perfect antwoord op. Wij rekenen er daarom op dat de Franse voorzitter in het najaar werk zal maken van maatregelen om de toekomst van professionele sport en amateursport in Europa veilig te stellen.</p>
    </intervention>
    <intervention id="4-066" speaker_id="28171" name="Emine Bozkurt" is_mep="True" mode="spoken">
      <p sl="nl">Ik wil allereerst beginnen met mijnheer Mavrommatis te bedanken voor zijn uitstekende verslag en voor de goede samenwerking. Ik sprak net als rapporteur voor advies van de Commissie werkgelegenheid en sociale zaken, ik spreek nu als schaduwrapporteur voor de pers.</p>
      <p sl="nl">Ik wil drie punten onderstrepen, te weten het belang van duidelijke richtlijnen, het belang van de loterijen en de home grown players . Allereerst wil ik kijken naar de specifiteit van sport en sportorganisaties die vragen om duidelijke richtlijnen, waar Europese wetgeving van toepassing is. Ik denk dat wij daar een antwoord op moeten geven, in plaats van de tot nu toe gebezigde case by case benadering.</p>
      <p sl="nl">Ten tweede, de home-grown players . Wij moeten zorgen dat professionele spelers van jonge leeftijd goed beschermd zijn en in een stabiliteit getraind worden. Daarom steunen wij de zogeheten home-grown players rule , zodat jongeren bij de club getraind worden en hun eerste contract bij dezelfde club kunnen krijgen. Op een natuurlijke wijze wordt zo gewaarborgd dat er veel nationale spelers in een club kunnen spelen, zonder dat wij op basis van nationaliteit gaan discrimineren, dat is niet de bedoeling. Wij moeten respect hebben voor de vrijheid van verkeer, van spelers, en dat is een belangrijk principe voor ons. Daarom zijn wij het niet eens met de FIFA-regel van de zogenaamde zes-plus-vijfregeling.</p>
      <p sl="nl">Als laatste de loterijen. Staatsloterijen hebben een belangrijke functie. Je zou kunnen zeggen dat het een dienst van algemeen belang is omdat deze heel veel maatschappelijke organisaties, waaronder de sportstructuur, ondersteunt. Liberaliseren van de markt heeft grote gevolgen, dus er moet eerst goed worden gekeken naar wat de gevolgen hiervan zijn en wat voor goede alternatieven er zijn, voordat stappen ondernomen worden.</p>
    </intervention>
    <intervention id="4-067" speaker_id="39717" name="Ramona Nicole Mănescu" is_mep="True" mode="spoken">
      <p sl="ro">Mijnheer de Voorzitter, ik feliciteer de heer Mavrommatis met zijn verslag.</p>
      <p sl="ro">Het initiatief van het Witboek Sport komt niet alleen op het juiste ogenblik, maar is ook nodig. Gelet op het grote aantal werknemers in de sport en de inkomsten die sport genereert, zouden we meer aandacht moeten schenken aan de manier waarop het arbeidsrecht op dit gebied ten uitvoer wordt gelegd; in veel gevallen worden prestaties geleverd op jonge leeftijd en dit komt dicht in de buurt van uitbuiting van minderjarigen.</p>
      <p sl="ro">We moeten ervoor zorgen dat de inkomsten uit sportactiviteiten op legale wijze worden verkregen en dat er belasting over wordt geheven conform de wet.</p>
      <p sl="ro">Geweld in de sport is een ander probleem. Elk jaar verliezen er mensen het leven bij confrontaties tussen supporters. Aan de ene kant moeten de politiecorpsen en de clubs samenwerken om een aangename en veilige omgeving te waarborgen tijdens sportevenementen, en aan de andere kant moet het gerechtelijk systeem de straffen op geweldsdaden verband houdende met sportevenementen verhogen.</p>
      <p sl="ro">Samenvattend, mijnheer de Voorzitter, denk ik dat het verslag Mavrommatis laat zien dat we op Europees niveau een samenhangend beleid en concrete acties nodig hebben om geld te verdienen met de sport en de sport efficiënter te maken, en ik hoop dat we in dit opzicht meer initiatieven zullen zien.</p>
    </intervention>
    <intervention id="4-068" speaker_id="1944" name="Sebastiano (Nello) Musumeci" is_mep="True" mode="spoken">
      <p sl="it">Mijnheer de Voorzitter, dames en heren, de invoeging van het nieuwe artikel 149 in het Verdrag van Lissabon is een erkenning van de grote economische en sociale rol die sport speelt. Het gedetailleerde verslag Mavrommatis haalt de talrijke gebieden van het leven naar voren waarop sport invloed heeft. Ik wil op enkele kort ingaan.</p>
      <p sl="it">Het eerste is de relatie tussen sport en gezondheid. Alhoewel iedereen inmiddels heel goed weet dat lichamelijke activiteit nodig is om in vorm te blijven, is er in bepaalde lidstaten van de EU de zorgwekkende tendens het aantal uren dat op scholen aan sport wordt besteed, te verlagen. Deze trend zorgt tezamen met slechte eetgewoonten voor een leger van zwaarlijvige jongeren, met het risico van negatieve gevolgen voor hun lichamelijke conditie.</p>
      <p sl="it">Sport is een originele en plezierige manier om een taal te leren. Al aan het begin van de jaren zeventig van de twintigste eeuw hoorde ik van een zeer goed georganiseerd en breed systeem van studievakanties in het Verenigd Koninkrijk dat was gericht op het leren van de taal van Shakespeare door verschillende takken van sport te beoefenen. Sport moet broederschap onder de naties bevorderen, maar helaas doet het dat niet altijd. Regelmatig zijn we getuige van taferelen van onbeschrijflijk geweld binnen en buiten stadions, vooral in het voetbal.</p>
      <p sl="it">Amateur- en profsport, onbesmette en niet-verontreinigde sport, sport als instrument tot persoonlijke ontwikkeling, als een instrument van cohesie en solidariteit tussen volken: we zijn nog een heel eind verwijderd van bevredigende normen in Europa, mijnheer de Voorzitter, en de verantwoordelijkheid ligt helemaal bij de politiek. We kunnen slechts hopen dat het Witboek Sport ons wakker zal schudden en de trend voorgoed zal omkeren, zodat een extreem gebrek aan sensitiviteit en te veel zondes en verzuimen worden goedgemaakt.</p>
    </intervention>
    <intervention id="4-069" speaker_id="1191" name="Doris Pack" is_mep="True" mode="spoken">
      <p sl="de">Mijnheer de Voorzitter, dames en heren, ik wil beginnen met de heer Mavrommatis te feliciteren met zijn goede verslag en zijn uitstekende samenwerking met alle collega’s die belangstelling hadden voor dit onderwerp, en dat waren er veel. Sport speelt een veel belangrijkere rol dan eerder in de Commissie en de Raad werd erkend.</p>
      <p sl="de">Dit witboek en het verslag zijn in mijn ogen een goede basis voor het ontwikkelen van alle toekomstige activiteiten en beleid op het gebied van sport, vooral omdat het Verdrag van Lissabon sport eindelijk de rechtsgrondslag geeft die zij verdient. Het witboek en dit verslag proberen een evenwicht te vinden tussen concurrerende belangen, tussen verschillende takken van sport, tussen amateur- en profsport, tussen het specifieke karakter van sport en de eisen van de EU-wetgeving, tussen sociale en culturele, economische en financiële belangen, en tussen winst en vrijwillige deelname op deze gebieden.</p>
      <p sl="de">Ik vind daarom dat deze poging onze welgemeende erkenning verdient. Zij opent de mogelijkheid het Europees sportmodel te bevorderen en te cultiveren. Zij behoudt zo het specifieke karakter van onze sportorganisaties, die tenslotte grotendeels op autonome basis werken en dat ook willen blijven doen, vooral omdat ze sterk afhankelijk zijn van de inbreng van vrijwilligers.</p>
      <p sl="de">Op de tweede plaats moeten we proberen de tenuitvoerlegging van zelfregulerende mechanismen op nationaal en Europees niveau te steunen en te bevorderen. Ik herinner hier aan punt 16, dat volgens mij van groot belang is.</p>
      <p sl="de">Op de derde plaats biedt het verslag meer rechtszekerheid met betrekking tot de toepassing van de EU-wetgeving op sport. Op de vierde plaats is de rol van sport in het onderwijs een punt dat veel is genoemd. Ik wil u herinneren aan mijn verslag over dit onderwerp uit 2004.</p>
      <p sl="de">Op de vijfde plaats bespreekt het verslag economische aspecten, met inbegrip van de vereiste financiële steun, in het bijzonder via loterijen, die hier niet worden uitgesloten voor de verschillende sporten.</p>
      <p sl="de">Tien jaar geleden vroegen we in mijn verslag over de rol van de Europese Unie op het gebied van de sport om een witboek. Ik ben blij dat we er vandaag over kunnen stemmen.</p>
    </intervention>
    <intervention id="4-070" speaker_id="4239" name="Christa Prets" is_mep="True" mode="spoken">
      <p sl="de">Mijnheer de Voorzitter, alle sportorganisaties roepen al een hele tijd op sport een belangrijkere plaats te geven en zelfs zichtbaarder te maken dan tot nu toe het geval is geweest. Vandaag geven we gehoor aan deze oproep. Sport zal nog meer in het centrum van de aandacht komen te staan met het Verdrag van Lissabon.</p>
      <p sl="de">De vele aspecten van sport – haar bijdrage aan de maatschappij, haar rol in de persoonlijke ontwikkeling en vervulling en in de bevordering van sociale integratie enzovoort – zijn al onderstreept. Sport is ook een heel belangrijke factor in de bevordering van gezondheid. Het is daarom de moeite waard breed te investeren in sport, vooral in lichamelijke opvoeding op scholen. Dat is een investering die echt haar rente opbrengt.</p>
      <p sl="de">We doen daarom een beroep op elke minister van Onderwijs in de lidstaten de eis in te voeren op scholen per week ten minste drie uur aan lichamelijke opvoeding te besteden. Dat is het minimum, want anders heeft het weinig nut. Er zijn zevenhonderdduizend clubs en verenigingen die een bijdrage van onschatbare waarde leveren aan onze maatschappij. Ik ben daarom tegen de mogelijke liberalisering van kansspelen en loterijen. Momenteel gaat namelijk circa tien procent van de heffingen die uit die bedrijfstak worden verkregen, naar sport, de kunsten en sociale voorzieningen. Zonder deze financiering zouden deze organisaties niet kunnen overleven. Ik vraag iedereen dit in gedachten te houden.</p>
      <p sl="de">De belangrijke economische dimensie van sport blijkt ook uit de statistieken: de sport heeft in 2004 een toegevoegde waarde van 407 miljard euro gegenereerd en vijftien miljoen banen geschapen. Er zijn nog andere cijfers die dit bevestigen. Dit betekent dat er regels nodig zijn. We moeten een zorgvuldig evenwicht vinden tussen de economische aspecten van sport, transparantie, de verkoop van clubs, en licenties, zoals de heer Belet zojuist heeft benadrukt. Hier hebben we regels nodig die fair zijn, zodat “fair play” ook echt praktische betekenis heeft.</p>
      <p sl="de">We moeten ervoor zorgen dat er een passende herverdeling komt tussen kleine en grote clubs, zodat we de volgende generatie sportmannen -vrouwen kunnen ontwikkelen. Naar mijn mening zou er een rechtvaardiger evenwicht in de media moeten zijn. Sport houdt echt meer in dan alleen voetbal. Desalniettemin wil ik iedereen van harte uitnodigen in Wenen van Euro 2008 te komen genieten. Dat is een groot sportevenement waar ik zeker naar uitkijk.</p>
    </intervention>
    <intervention id="4-071" speaker_id="33570" name="Sharon Bowles" is_mep="True" mode="spoken">
      <p sl="en">Mijnheer de Voorzitter, in de sport moeten we goede bedoelingen geen onbedoelde gevolgen laten hebben. De economische mededingingsregels kunnen niet altijd van toepassing zijn. Het collectief verkopen van televisierechten is voor veel clubs die anders zouden worden weggedrukt door beroemde clubs, de financiële reddingslijn. In een ideale wereld zouden we elke dag kunnen kijken zonder ooit iets te hoeven betalen, maar in de echte wereld zou er dan weinig goeds meer te zien zijn.</p>
      <p sl="en">Handhaving van het auteursrecht beschermt de inkomsten die evenementen van hoge kwaliteit in stand houden. Het toenemende aantal gevallen van “ambush marketing” en het illegaal laten circuleren van hoogtepunten is even schadelijk als elke andere soort piraterij. Het is ook noodzakelijk de flexibiliteit in de manieren waarop inkomsten worden gegenereerd, het verkeer van spelers of hun mogelijkheden om zelf te kiezen waar ze hun eerste contract tekenen, niet te hinderen. Tot slot moeten we stevig vasthouden aan het subsidiariteitsbeginsel en de besluitvorming binnen de bedrijfstak en dicht bij de fans houden.</p>
    </intervention>
    <intervention id="4-072" speaker_id="28372" name="Ryszard Czarnecki" is_mep="True" mode="spoken">
      <p sl="pl">Mijnheer de Voorzitter, het witboek verwijst naar reeds lang bestaande problemen, zoals doping, en naar zaken die betrekking hebben op financiële geschillen tussen televisiemaatschappijen over uitzendrechten, die natuurlijk negatieve gevolgen hebben voor zowel de fans als de kijkers. Het witboek gaat bovendien in op een veel ernstiger probleem dat eerlijke sport in toenemende mate bedreigt, met name het voetbal. Ik bedoel gokondernemingen. Ze zijn misschien wel de grootste uitdaging voor de hedendaagse sport. Ik kan bijvoorbeeld het laatste schandaal noemen dat de nationale voetbalcompetitie heeft getroffen van het land waar we ons nu bevinden. De Chinese maffia heeft, naar verluidt, de resultaten van Belgische voetbalwedstrijden gemanipuleerd. De verwachte liberalisering van de markt in kansspelen, met inbegrip van kansspelen die verband houden met de wereld van de sport, zal een verdere verleiding zijn om de beginselen van eerlijk spel te schenden.</p>
      <p sl="pl">Tot slot merk ik op dat ik het niet eens ben met het voorstel van het Europees Parlement gericht tegen het FIFA-standpunt over het beginsel van zes spelers uit een bepaald land. Het voorstel van de FIFA is goed. Het zal de redding van de nationale sport zijn.</p>
    </intervention>
    <intervention id="4-073" speaker_id="28301" name="Tadeusz Zwiefka" is_mep="True" mode="spoken">
      <p sl="pl">Mijnheer de Voorzitter, een van de fundamentele problemen die ik naar voren wil halen, is het gebrek aan rechtszekerheid. De Commissie heeft niet duidelijk vastgesteld welke aspecten van de organisatie van de sport onder de Gemeenschapswetgeving vallen, en welke zuiver van sportieve aard zijn en daarom tot de bevoegdheid van de sportorganisaties behoren.</p>
      <p sl="pl">Ik deel de mening van de rapporteur dat een benadering waarbij men zich simpelweg verlaat op het Europees Hof van Justitie, niet meer juridische duidelijkheid oplevert. Het standpunt van de Europese Commissie dat de regulering van de organisatie van de sport in overeenstemming moet zijn met de Verdragen, doet dat evenmin. Dit is niet goed genoeg.</p>
      <p sl="pl">Ik steun daarom de oproep aan de Europese Commissie interpretatierichtsnoeren vast te stellen om duidelijkheid te verschaffen voor de activiteiten op dit gebied. Er moet natuurlijk worden benadrukt dat elke actie van de Commissie moet voldoen aan het beginsel van zelfregulering in de sport. Tevens moet zij de structuren van het Europese sportmodel en de grondbeginselen voor de organisatie van sportwedstrijden respecteren.</p>
      <p sl="pl">Ik ben het niet eens met het standpunt van bepaalde sportorganisaties die denken dat er meer geschillen voor de rechtbank zullen komen na een consolidatie of codificatie van de beginselen inzake activiteiten van de sport buiten de strikte sportcontext, waarbij natuurlijk de beginselen van zelfregulering in acht worden genomen. Naar mijn mening zal het tegenovergestelde gebeuren. Grotere rechtszekerheid kan alleen maar gunstig zijn.</p>
      <p sl="pl">Ik wil sportorganisaties ook oproepen het recht van beroep bij gewone rechtbanken te accepteren. Ieder individu heeft het recht zich tot de rechtbanken te wenden. De bevoegdheid van tribunalen met een strikt sportkarakter staat niet ter discussie, maar de beperking van deze rechten door bepaalde sportorganisaties is onaanvaardbaar.</p>
      <p sl="pl">Tot slot wil ik nog een ander uiterst belangrijk punt aankaarten. Sport speelt een zeer belangrijke rol in de maatschappij. De lidstaten moeten daarom het recht behouden maatregelen te treffen die tot doel hebben het recht op informatie te beschermen en te bewerkstelligen dat kijkers toegang hebben tot televisie-uitzendingen van grote sportevenementen. Ik denk daarbij aan de Olympische Spelen, het Europees kampioenschap voetbal of het wereldkampioenschap voetbal. Iedereen moet gratis toegang hebben tot zulke evenementen. Tot slot bedank ik de heer Mavrommatis voor zijn uitstekende werk aan dit verslag.</p>
    </intervention>
    <intervention id="4-074" speaker_id="2309" name="Richard Corbett" is_mep="True" mode="spoken">
      <p sl="en">Mijnheer de Voorzitter, de sport zou natuurlijk moeten worden geleid door de sportautoriteiten zelf. Voor zover sport ook een economische activiteit is, valt zij echter onvermijdelijk onder het arbeidsrecht, mededingingsrecht, auteursrecht, mediarecht enzovoort.</p>
      <p sl="en">Het probleem is dat deze soorten wetgeving vaak zijn opgesteld zonder dat rekening is gehouden met de specifieke behoeften en eisen van de sport. Onder de huidige Verdragen is er weinig speelruimte om rekening te houden met deze specifieke behoeften. Ik ben blij dat we met het Verdrag van Lissabon een grotere marge krijgen om afwijkingen toe te staan, uitzonderingen te maken of wetten te interpreteren met de specifieke behoeften van de sport in gedachten.</p>
      <p sl="en">We kunnen het mededingingsrecht bijvoorbeeld niet in zijn zuiver economische betekenis toepassen als dat uiteindelijk de competitie in sportieve zin zou vernietigen. Het beste voorbeeld hiervan is de collectieve verkoop van televisierechten, zoals bijvoorbeeld gebeurt door de Engelse Premier League, met een herverdeling naar alle clubs. Deze verschilt van de situatie in Spanje, waar twee clubs meer dan de helft van de televisie-inkomsten voor zichzelf inpikken.</p>
      <p sl="en">We moeten ook accepteren dat het UEFA-systeem van spelers uit eigen kweek een proportioneel antwoord is en aanvaardbaar is binnen het recht van de EU-wetgeving, anders dan het “zes plus vijf”-plan van de FIFA, dat meer weg heeft van een olifant in de porseleinkast.</p>
    </intervention>
    <intervention id="4-075" speaker_id="28388" name="Grażyna Staniszewska" is_mep="True" mode="spoken">
      <p sl="pl">Mijnheer de Voorzitter, als lid van de Commissie regionale ontwikkeling wil ik de rol naar voren halen van de regio’s en lokale overheden in de ontwikkeling van de sportinfrastructuur, het organiseren van breed toegankelijke evenementen en de bevordering van sport en een gezonde levensstijl onder de inwoners van lokale gemeenschappen, dat wil zeggen, onder Europese burgers.</p>
      <p sl="pl">Ik vestig ook de aandacht op een kwestie verband houdende met de gehandicaptensport. De lidstaten moeten gehandicapte pupillen ten minste toegang garanderen tot de basisklassen lichamelijke opvoeding. Deze pupillen moeten, voor zover mogelijk, ook toegang hebben tot lessen op hoger niveau.</p>
      <p sl="pl">Dames en heren, we mogen niet vergeten dat sport een van de doeltreffendste methoden is om sociale integratie te bereiken. Sport moet daarom veel meer steun krijgen van de Europese Unie, en wel door middel van speciale programma’s, vooral voor de organisatoren van internationale sportevenementen voor jongeren, met inbegrip van evenementen die een bijzondere bijdrage aan de integratie leveren door gehandicapten bij de sport te betrekken. Bij sport gaat het om meer dan om lichamelijke activiteit en gezondheid. Sport levert een bijdrage van onschatbare waarde aan de ontwikkeling van een geest van tolerantie, eerlijkheid en respect voor de beginselen van fair play. Dit alles is vooral belangrijk voor kinderen en jongeren, die de jonge burgers van de Europese Unie van vandaag zijn.</p>
    </intervention>
    <intervention id="4-076" speaker_id="4517" name="Christopher Heaton-Harris" is_mep="True" mode="spoken">
      <p sl="en">Mijnheer de Voorzitter, voordat ik spreek, wil ik eerst verklaren dat ik een aantal financiële belangen heb bij dit onderwerp. Deze zijn vermeld in mijn opgave op het Internet.</p>
      <p sl="en">Ik wil ook de rapporteur, de heer Mavrommatis, feliciteren met zijn betrokkenheid bij en kennis van dit onderwerp, vooral met betrekking tot doping in de sport.</p>
      <p sl="en">Het eerste ontwerp van dit verslag, voordat de amendementen werden ingediend, was waarschijnlijk het beste document over dit onderwerp dat u ooit in korte vorm zult aantreffen. Zoals altijd kwamen de commissies daarna aan de beurt. De amendementen die in de Commissie cultuur werden goedgekeurd, hebben zo ongeveer alle goede werk dat was gedaan, tenietgedaan. Neem bijvoorbeeld het bizarre voorstel in punt 59 een Europese sportpolitiedienst op te richten, of het gepraat over “financiële doping” in punt 16, wat een aanval is op particuliere investeringen en in sommige gevallen op investeringen van buitenaf in de Europese Unie. Dit verslag bekijkt sport helaas door de lens van het profvoetbal. Ik ben sinds 28 jaar voetbalscheidsrechter, hoofdzakelijk op amateurniveau, en ik kan u vertellen dat dit verslag absoluut niets doet om de problemen aan te pakken waar het amateurvoetbal mee kampt, laat staan die van de amateursport in het algemeen.</p>
      <p sl="en">Dit Huis zegt dat we de besluiten van bestuursorganen niet proberen te beïnvloeden, maar we zien in het debat van vandaag al een aanval op het “zes plus vijf”-idee van de FIFA. De bestuursorganen moeten uitkijken. Het is geen goed idee de Europese Unie prioriteit te geven op het gebied van sport.</p>
      <p sl="en">We hebben veel meningen gehoord over sportweddenschappen. Het is duidelijk verkeerd dit verslag te gebruiken om te proberen het debat over de liberalisering van het gokken en de loterijmarkt te sluiten. Dit debat moet in een andere richting gaan en van een andere commissie komen. Degenen die erover praten, zouden eens moeten kijken naar wat er nu in Italië gebeurt. Daar heeft de geleidelijke liberalisering van de markt ertoe geleid dat er voor iedereen meer geld beschikbaar is.</p>
      <p sl="en">We hebben het gehad over de collectieve verkoop van televisierechten, waar ik een voorstander van ben, omdat het in het Verenigd Koninkrijk werkt. Ik geloof echter vast in subsidiariteit en dit is iets dat beslist aan de lidstaten moet worden overgelaten.</p>
      <p sl="en">Dit Witboek Sport bevat veel goede dingen, ook al wordt er te weinig gezegd over de Special Olympics en de Olympische Spelen voor gehandicapten. Over het geheel genomen is dit verslag echter een belediging aan het adres van de Ierse kiezers, omdat het over het Verdrag van Lissabon spreekt alsof het Verdrag al een feit is en alsof hun stem niet telt. De Conservatieve delegatie van het Verenigd Koninkrijk zal daarom uiteindelijk tegen het verslag moeten stemmen.</p>
    </intervention>
    <intervention id="4-077" speaker_id="36394" name="Donato Tommaso Veraldi" is_mep="True" mode="spoken">
      <p sl="it">Mijnheer de Voorzitter, dames en heren, ik zou de rapporteur graag willen bedanken voor de uitstekende wijze waarop hij heeft gewerkt aan een rapport dat is bedoeld als strategische leidraad voor de rol die sport dient te spelen in de Europese Unie.</p>
      <p sl="it">Sport is een sociaal verschijnsel dat altijd waarden als solidariteit, teamgeest en identiteit heeft gekoesterd, zoals deze zijn vastgelegd in de Verklaring omtrent de algemene betekenis van sport, als bijlage bij het Verdrag van Amsterdam. Sportactiviteiten dragen bij aan de ontwikkeling van fysieke, intellectuele en sociale vaardigheden en daarom dient sport zowel binnen het onderwijssysteem als binnen andere sectoren van het maatschappelijk leven te worden beoefend.</p>
      <p sl="it">Eén punt dat niet mag worden onderschat, is het voordeel dat gehandicapte mensen hebben bij het beoefenen van sport: alle lidstaten, lokale en regionale autoriteiten, alsmede sportorganisaties zouden gehandicapten toegang tot sporttoestellen moeten garanderen en vergemakkelijken. Sport dient in de huidige samenleving nieuwe bedreigingen het hoofd te bieden, zoals de uitbuiting van jonge spelers, doping, racisme, geweld en het witwassen van geld. Het geweldsprobleem doet zich niet alleen binnen, maar ook buiten het stadion voor.</p>
      <p sl="it">Ik complimenteer de Commissie met haar pogingen een chaos te voorkomen door de dialoog met lidstaten, internationale organisaties, sportinstanties en politiekorpsen te bevorderen. Daarnaast is het belangrijk de economische kant van sport te benadrukken. Als lidstaten spelers onderwerpen aan een afwijkend belastingregime, kan dat leiden tot competitievervalsing. Er dienen derhalve regels in het leven te worden geroepen om een eerlijke competitie tussen sportinstanties te garanderen.</p>
    </intervention>
    <intervention id="4-078" speaker_id="28126" name="Christofer Fjellner" is_mep="True" mode="spoken">
      <p sl="sv">Mijnheer de Voorzitter, de loftrompet die het rapport over sport steekt, is iets waar we het alleen maar mee eens kunnen zijn. Sport betekent een heleboel voor de maatschappij, en creëert veel belangrijke waarden, die ik in twee minuten amper recht kan doen wedervaren. Hij helpt ook Europa bijeen te brengen. Maar, alleen omdat iets belangrijk is, wil dat nog niet zeggen dat het politiek is, en, alleen omdat iets bijdraagt aan het verenigen van Europa, wil dat nog niet zeggen dat zoiets de eerste verantwoordelijkheid van de EU is.</p>
      <p sl="sv">Dat is iets waaraan naar mijn mening in dit debat voorbij wordt gegaan, vooral als mensen volhouden dat er op EU-niveau meer sportgerelateerde initiatieven dienen te worden genomen. Ik ben een andere mening toegedaan. Daarom geloof ik niet dat we een speciale Europese gokpolitie nodig hebben. Ik geloof niet dat sportmakelaars te veel geld verdienen en dat we een reden hebben een speciale opleiding voor sportmakelaars in het leven te roepen. Ook moeten we de inkomsten van succesvolle en minder succesvolle clubs niet willen nivelleren. Als we beperkingen opleggen aan wat het rapport de excessief drukke schema’s van atleten noemt, wil dat waarschijnlijk nog niet zeggen dat ze af zullen zien van doping.</p>
      <p sl="sv">Maar we moeten een aantal valse verklaringen onderzoeken die zijn afgelegd omtrent de gokmarkt in Europa. Er bestaat geen verband tussen privéspelers in de gokwereld en het verkopen van een wedstrijd. Integendeel, enkele van de grootste schandalen die we zagen in Europa hebben plaatsgegrepen in landen met monopolies. Er bestaat geen verband tussen gokmonopolies en een restrictief gokbeleid. Integendeel, veel van de staatsmonopolies in lidstaten behoren tot de grootste adverteerders. Het zijn niet de landen met competities die een ongereguleerde gokmarkt kennen. Integendeel, juist in veel landen met monopolies zijn gokdiensten zeer slecht geregeld en kunnen monopolies het vaakst doen wat hun goeddunkt.</p>
      <p sl="sv">We moeten niet proberen om met behulp van onjuiste feiten de EU buiten een terrein te houden waarop de EU eigenlijk een belangrijke rol dient te spelen. We kennen een vrij verkeer van diensten in Europa en dat moet vanzelfsprekend ook gelden voor gokdiensten. De foute cijfers van de lidstaten als het gaat om gokverslaving verbergen maar al te vaak puur protectionisme en bescherming van hun eigen inkomsten uit gokmonopolies. In feite toont al deze hypocrisie omtrent het gokbeleid slechts aan dat het de ministers van Financiën zijn in de lidstaten die het ergst lijden aan gokverslaving. Daarom vinden wij, als Zweedse Conservatieven, het zeer moeilijk grote delen van dit rapport te steunen.</p>
    </intervention>
    <intervention id="4-079" speaker_id="4393" name="De Voorzitter" is_mep="True" mode="spoken">
      <p sl="nl">Ik heb zojuist elf verzoeken ontvangen om het woord te mogen voeren, en dat kan ik dus niet toestaan. Ik wil leden die tijdens het debat niet het woord voeren eraan herinneren dat ze een schriftelijke verklaring van niet meer dan 200 woorden mogen indienen, die als bijlage zal worden toegevoegd aan het volledig verslag van het debat, of een stemverklaring mogen afleggen aan het eind van de uiteenzettingen.</p>
    </intervention>
    <intervention id="4-080" speaker_id="39715" name="Mihaela Popa" is_mep="True" mode="spoken">
      <p sl="ro">Mijnheer de Voorzitter, geachte collega’s, ik zou graag een woord van dank richten tot mijn collega Mavrommatis en hem tegelijkertijd bedanken voor zijn samenwerking omdat ik verschillende amendementen op dit rapport heb voorgesteld.</p>
      <p sl="ro">Het is mijns inziens van essentieel belang jonge mensen onder de veertien jaar vrij toegang te geven tot sportevenementen, en om Europese kampioenschappen op school- en universiteitsniveau in het leven te roepen, alsmede een “Europese dag zonder voedingssupplementen”. Het is van essentieel belang om de infrastructuur van sport en school aan te passen aan de behoeften van gehandicapten, om ziektekostenverzekeringen voor topatleten verplicht te stellen en Europese projecten voor de preventie van geweld op sportvelden op te zetten. Het is van essentieel belang Europese projecten te ontwikkelen voor leerlingen met speciale fysieke kwaliteiten.</p>
      <p sl="ro">Concluderend zou ik willen zeggen dat ik ervan overtuigd ben dat wij, door het Witboek sport aan te nemen, bij zullen dragen aan het bevorderen van een gezondere en waardevollere Europese maatschappij.</p>
    </intervention>
    <intervention id="4-081" speaker_id="39318" name="Costas Botopoulos" is_mep="True" mode="spoken">
      <p sl="el">Mijnheer de Voorzitter, ik ben mijn hele leven al gek op sport, niet alleen als deelnemer maar ook als toeschouwer. Ik moet hier natuurlijk aan toevoegen dat mijn collega en vriend Mavrommatis en ik jarenlang sportartikels schreven voor dezelfde krant.</p>
      <p sl="el">Maar na het debat van vandaag ben ik nauwelijks nog optimistisch. Wat we ook doen en hoezeer we ook proberen deze zaken in orde te brengen, de gebeurtenissen zelf laten zien dat de situatie tamelijk grimmig is.</p>
      <p sl="el">Doping is een probleem van alledag en er zijn slachtoffers gevallen. De commercialisering van de sport is tot het uiterste doorgevoerd. Het is aan het succes van de sport te wijten dat men geheel in beslag wordt genomen door spectaculaire en grootschalige shows, en dit heeft corruptie in de hand gewerkt. In de sport is televisie de alleenheerser.</p>
      <p sl="el">Ik denk dat het daarom van belang is een symbolisch gebaar te maken. Ik denk dat we, gezien de problemen met de Olympische spelen, moeten overwegen de Spelen voorgoed terug te geven aan Griekenland.</p>
    </intervention>
    <intervention id="4-082" speaker_id="23864" name="Toomas Savi" is_mep="True" mode="spoken">
      <p sl="en">Mijnheer de Voorzitter, als voorzitter van het Estlandse skiverband ben ik het eens met de bezorgdheid die het rapport uit ten aanzien van de vermindering van het aantal uren dat in zowel het primaire als secundaire onderwijs wordt besteed aan lichamelijke oefening. Lichamelijke oefening helpt schoolkinderen bij het aanleren van een gezonde levensstijl. Een groter belang nemen in sportactiviteiten vormt een geweldige uitdaging voor veel mensen die met sport te maken hebben.</p>
      <p sl="en">Zo heeft het Estlandse skiverband een deelnamesysteem voor kinderen en niet-professionals ingevoerd dat het hele jaar doorloopt, maar dat is een nogal kostbare onderneming geweest. In dit verband wil ik erop wijzen dat de financiering van sportactiviteiten geweldig profiteert van het gokken. Veel sporten worden gesubsidieerd uit de winsten van door de staat gesponsorde loterijen alsmede door gelicenseerd gokken. Ik denk dat we op zoek moeten naar wat alternatieve financieringsbronnen als we dat geld niet willen gebruiken.</p>
    </intervention>
    <intervention id="4-083" speaker_id="36748" name="Antonio De Blasio" is_mep="True" mode="spoken">
      <p sl="hu">Dank u, mijnheer de Voorzitter. Ik wil de rapporteur graag bedanken voor het opstellen van dit rapport. We hebben hier vandaag een hoop gehoord, maar ik zou uw aandacht willen vragen voor enkele aspecten in het bijzonder. Obesitas neemt epidemische vormen aan, en dat is voor een niet onaanzienlijk deel te wijten aan onze grotendeels zittende levensstijl. Daarom zou in deze situatie verandering kunnen worden gebracht, zoals de vorige spreker zei, door in de lidstaten vanaf de basisschool tot en met het hoger onderwijs dagelijkse lichamelijke oefening verplicht te stellen. Daarvoor hebben we echter faciliteiten nodig, en moeten we ook het onderwijsprogramma wijzigen. Wat de faciliteiten betreft, zou de situatie kunnen worden verbeterd wanneer de regering een grotere rol zou gaan spelen, omdat minstens de helft van de inkomsten uit sport, goed voor 4 procent van het Europees brutobinnenlandsproduct, opnieuw zou moeten worden geïnvesteerd om in deze situatie een belangrijke verandering te brengen. Ik adviseer dit zeker te doen. Ik hoop dat het Witboek de situatie zal verbeteren. Dank voor uw aandacht.</p>
    </intervention>
    <intervention id="4-084" speaker_id="photo_generic" name="Vladimír Špidla" is_mep="True" mode="spoken">
      <p sl="cs">lid van de Commissie. − Omdat over een paar minuten de stemming begint, kan ik geen lange toespraak houden. Maar ik zou graag een paar dingen willen zeggen en op enkele vragen willen antwoorden. Naar mijn mening blijkt uit het debat duidelijk welk gecompliceerd fenomeen de sport in een moderne samenleving vertegenwoordigt. En daarnaast stel ik met genoegen vast dat wij na de stemming over het rapport van de heer Mavrommatis over een zeer solide basis zullen beschikken voor een samenhangend Europees sportbeleid: een beleid dat is gebaseerd op het Witboek en het rapport van het Parlement.</p>
      <p sl="cs">Uiteraard heeft het debat een hele reeks gedachten blootgelegd, die opgepakt zullen moeten worden en waar in de nabije toekomst aan gewerkt zal moeten worden. Ik zou datgene wat ik hier heb opgesomd en wat me bijzonder belangrijk lijkt, graag gewoon nog eens willen benadrukken. Een van de problemen, dat in feite in het Witboek wordt genoemd, is de opvoeding van sportmensen, vooral jonge mensen, om te voorkomen dat ze in de zojuist beschreven situatie terechtkomen waarbij ze aan het eind van hun carrière zijn, maar nog steeds geen passende toekomst voor de lange termijn hebben gecreëerd. Net zo belangrijk is het voorts om de problemen van de mensensmokkel of het risico op mensensmokkel in enkele takken van sport aan te pakken. Evenzo moet de Commissie zich buigen over de kwestie van intellectueel eigendom, vooral als het gaat om het internet, dat uiteindelijk een zaak voor de Commissie is; maar omdat ik zie dat de sfeer niet gunstig is voor lange toespraken, zal ik even snel de vragen beantwoorden die zijn gesteld.</p>
      <p sl="cs">Allereerst was er de vraag omtrent de zogenoemde “richtlijnen”. De Commissie is van mening dat het tot nu toe nog steeds niet de juiste tijd is deze te formuleren; toch vindt de Commissie dat er aandacht aan dit probleem dient te worden besteed. Wat de andere onderwerpen betreft, noem ik graag de kwestie van de loterijen, die vaak wordt aangehaald. Ik wil er hier graag op wijzen dat loterijen buiten de dienstenrichtlijn vallen; ze vallen dus onder het Gemeenschapsrecht en het is zaak in elk afzonderlijk geval tot een besluit te komen. Nog een belangrijke kwestie betrof de collectieve verkoop van uitzendrechten voor televisieprogramma’s. De Commissie voorziet dat er overal een oplossing zal worden gevonden. Zoals gezegd, zal deze een belangrijk solidariteitselement bevatten. Ik denk dat ik hiermee zeer snel de meeste kwesties heb aangeroerd die naar voren werden gebracht. Anders gezegd, dit is duidelijk slechts één stap, zij het een belangrijke, die door de Commissie en het Parlement gezamenlijk is gezet.</p>
    </intervention>
    <intervention id="4-085" speaker_id="28574" name="Manolis Mavrommatis" is_mep="True" mode="spoken" role="rapporteur">
      <p sl="el">Mijnheer de Voorzitter, laat ik alle sprekers die hier vandaag het woord hebben gevoerd en al degenen die amendementen hebben ingediend op het rapport over het Witboek sport nog een keer bedanken.</p>
      <p sl="el">In de acht commissies zijn vijfhonderdentwintig amendementen ter tafel gebracht. Ik heb geprobeerd zoveel mogelijk een bemiddelingsoplossing te vinden, en dat is nu gelukt. Enkel al het feit dat deze amendementen door acht commissies werden ingediend en ter stemming gebracht, laat zien hoe belangrijk dit rapport echt is. Natuurlijk laat het ook zien hoe belangrijk de tekst is die in het Hervormingsverdrag dient te worden opgenomen.</p>
      <p sl="el">Dit is een belangrijke eerste stap voor de sport en voor de EU. Er kan veel worden bereikt wanneer wij met elkaar samenwerken en elkaar steunen.</p>
    </intervention>
    <intervention id="4-086" speaker_id="1911" name="Martin Schulz" is_mep="True" mode="spoken">
      <p sl="de">Mijnheer de Voorzitter, ik weet niet of er een regel is die mij toestaat mijn stem te verheffen onder de gegeven omstandigheden, maar ik doe het toch maar. Ik zou u willen vragen het Bureau te informeren dat de sfeer in de Kamer op dit moment volledig onacceptabel is, in ieder geval voor mij, maar ik ben ervan overtuigd dat ik voor alle fractievoorzitters hier spreek. We kunnen mensen zelfs niet via de koptelefoon horen; er is zoveel geluid, het is echt verschrikkelijk.</p>
      <p sl="de">Veel van wat commissaris Špidla zei en veel opmerkingen van de heer Mavrommatis waren grotendeels onhoorbaar vanwege het vreselijke lawaai in het Huis. Dat is onacceptabel. Zou u ervoor willen zorgen dat het Bureau tenminste vijf minuten ruimte laat tussen het einde van het debat en de stemming, omdat we deze situatie hier in de Kamer niet zouden moeten dulden.</p>
      <a text="(Applaus)"/>
    </intervention>
    <intervention id="4-087" speaker_id="4393" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">Volgens schema dient er nu te worden gestemd en we gaan nu over tot de stemming.</p>
      <p sl="nl">Schriftelijke verklaringen (artikel 142)</p>
    </intervention>
    <intervention id="4-088" speaker_id="34174" name="Iles Braghetto" is_mep="True" mode="written">
      <p sl="it">Ik juich het werk van rapporteur Mavrommatis toe, en verwelkom het lang verwachte Witboek sport dat door de Commissie is aangenomen. Het is een nuttige en noodzakelijke maatregel, gelet op het feit dat sportactiviteiten zo’n belangrijk aspect van de Europese samenleving uitmaken.</p>
      <p sl="it">Ik zou willen wijzen op het standpunt van de Commissie werkgelegenheid en sociale zaken die benadrukt dat sport van grote maatschappelijke waarde is, vooral als het erom gaat jonge mensen verdraagzaamheid, respect en betrokkenheid bij te brengen. Ik vind dat de lidstaten, geruggensteund door heldere, transparante communautaire richtsnoeren en beleidslijnen, geschikte ruimtes beschikbaar moeten stellen voor sportbeoefening en er de samenleving als geheel bij dienen te betrekken, inclusief groeperingen van gehandicapten, zodat sportactiviteiten mensen samen kunnen brengen en verschijnselen als racisme en xenofobie kunnen helpen bestrijden.</p>
      <p sl="it">Gezien het feit dat een gebrek aan fysieke activiteit ziekten als obesitas en andere chronische ziekten in de hand werkt, vind ik dat de samenwerking tussen de sportsector en de gezondheidssector cruciaal is. De Europese Unie heeft een belangrijke coördinerende rol als het erom gaat burgers te informeren en hen aan te moedigen deel te nemen aan een reeks sportactiviteiten.</p>
    </intervention>
    <intervention id="4-089" speaker_id="39719" name="Magor Imre Csibi" is_mep="True" mode="written">
      <p sl="ro">Ik wil graag het belang van lessen lichamelijke oefening op EU-scholen en middelbare scholen benadrukken. Op dit moment is lichamelijke oefening nog steeds de enige discipline in het schoolprogramma dat bedoeld is om kinderen voor te bereiden op een gezonde levenswijze. Ik waardeer het EU-initiatief om het aantal lessen lichamelijke oefening op scholen te verhogen.</p>
      <p sl="ro">Tegelijk met het verhogen van het aantal lessen lichamelijke oefening moeten we twee belangrijke onderwerpen in overweging nemen: ik doel op aantrekkelijkheid en op de mogelijkheid tot het creëren van verschillende soorten lessen lichamelijke oefening. Mijn verklaring is gebaseerd op de gesprekken die ik had met leerlingen en sportleraren in Roemenië. Als lessen lichamelijke oefening niet aantrekkelijk zijn, leidt dat helaas tot een stijging van het aantal verzuimgevallen.</p>
      <p sl="ro">Een van de redenen is de afwezigheid van een adequate concrete basis om lessen te diversifiëren. Een ander probleem is de afwezigheid van speciale lessen lichamelijke oefening tegen overgewicht of obesitas bij jongeren. Lessen lichamelijke oefening zijn voor gezonde kinderen en voor kinderen met problemen even intensief. Dus zijn jongeren soms gedwongen weg te blijven van het sportveld.</p>
      <p sl="ro">Dit zijn enkele van de problemen die we in verschillende lidstaten van de Europese Unie tegenkomen en waar we een oplossing voor dienen te vinden. Ik nodig de Europese Commissie uit oplossingen en zelfs voorbeelden van good practices in de lidstaten aan te dragen.</p>
    </intervention>
    <intervention id="4-090" speaker_id="23806" name="Gyula Hegyi" is_mep="True" mode="written">
      <p sl="hu">Het document over sport van mijn Griekse collega is een belangrijk document en betreft een kwestie die mij na aan het hart ligt. Sport maakt al duizenden jaren lang een belangrijk onderdeel uit van de Europese cultuur. De oude Grieken gaven de mensheid onder andere de vreugde van de Olympische spelen. Thans vragen veel mensen zich bezorgd af of het mogelijk is de Olympische spelen te beschermen tegen een boycot en tegen politiek getinte gevoelsuitbarstingen die in ander opzicht misschien gerechtvaardigd zijn. Het doet me deugd te kunnen stellen dat in Hongarije de belangrijkste partijen in de politiek en de publieke opinie tegen een boycot van de Olympische spelen in Beijing zijn. Voor zover ik kan nagaan, denkt heel Europa er zo over. Het is daarom te hopen dat de politiek dit keer, na de vorige betreurenswaardige boycotten, niet weer de vreugde zal bederven die de sporters en de vele honderden miljoenen sportliefhebbers aan sport beleven. Deelname van politici aan de openingsceremonie is een heel andere kwestie. Het is aan politici om dat te beslissen in hun hoedanigheid van politicus, en noch de sport noch de sportmensen dienen erbij te worden betrokken.</p>
    </intervention>
    <intervention id="4-091" speaker_id="33987" name="Monica Maria Iacob-Ridzi" is_mep="True" mode="written">
      <p sl="ro">Als we het hebben over de herziene Lissabon-strategie, kunnen we niet heen om een sector die aan vijftienmiljoen mensen werk biedt en zo’n vier procent van het brutobinnenlandsproduct van de Europese Unie produceert. Sport kan inderdaad een belangrijk onderdeel vormen voor de twee grote doelen die we ons hebben gesteld: economische groei en werkgelegenheid.</p>
      <p sl="ro">Daarom zou ik graag willen wijzen op enkele budgettaire aspecten van de steun die de Europese Unie aan de sportsector geeft. Op dit moment staat er niks in de verdragen dat ons toestaat ons er actief mee te bemoeien door middel van programma’s en financiering. Toch kunnen we, totdat het Verdrag van Lissabon van kracht wordt, al voorbereidende maatregelen treffen in het Begrotingscomité, die, hoewel beperkt tot onbeduidende bedragen, het begin kunnen vormen van zeer nuttige projecten voor de Europese sport in 2009.</p>
      <p sl="ro">Het spijt me dat we tijdens de presentatie deze week van het nieuwe voorontwerp van begroting niet dieper zijn ingegaan op de budgettaire regels die kunnen worden opgenomen in Hoofdstuk 3 – Burgerschap van het EU-budget. Ik hoop dat we deze herfst bij de eerste lezing van de begroting constructieve voorstellen op dit terrein zullen indienen.</p>
    </intervention>
    <intervention id="4-092" speaker_id="28141" name="Lívia Járóka" is_mep="True" mode="written">
      <p sl="hu">Laat ik beginnen met mijn geachte vriend Mavrommatis te feliciteren met zijn rapport waarin hij de lidstaten van de Europese Unie aanmoedigt best practices uit te wisselen teneinde geweld, racisme en xenofobie op en rond de sportvelden te voorkomen. Actie ondernemen om het racisme te bestrijden dat helaas steeds meer voorkomt bij sportevenementen is een taak die gezamenlijk moet worden ondernomen door de autoriteiten in de lidstaten, de sportverenigingen en de organisatoren van de competities. Het is ook in hun gezamenlijk belang. Sommige prachtige initiatieven die er in dit opzicht uitspringen, zijn de campagne “Football Against Racism in Europe (FARE, Voetbal tegen racisme in Europa)” van de UEFA (Union of European Football Associations, Unie van Europese voetbalorganisaties), en de reeks evenementen onder de titel “Racisme bederft het spel”. Het meest effectieve mechanisme om het racisme en buitensluiting te bestrijden die in de sportarena plaatsvinden, is echter het spel zelf, omdat het in de individuen zelf een gevoel van teamgeest, samenwerking en eerlijke concurrentie aanwakkert, en tevens samenwerking en solidariteit als sociale waarden versterkt.</p>
      <p sl="hu">Maar volgens de statistieken nemen bepaalde groepen in de maatschappij, vooral de meest achtergestelde etnische minderheden echter veel minder deel aan sportactiviteiten en hebben ze minder toegang tot sportactiviteiten die door de overheid worden georganiseerd. Om deze reden dient de Europese Unie een passend referentiekader vast te stellen om bij de uitoefening en financiering van sporten gelijke kansen te scheppen. De leiding van de sportverenigingen in de lidstaten moet intussen, in samenwerking met de lokale en regionale overheid, prioriteit geven aan de deelname van achtergestelde groepen in hun respectieve tak van sport.</p>
    </intervention>
    <intervention id="4-093" speaker_id="38609" name="Roumyana Jeleva" is_mep="True" mode="written">
      <p sl="bg">Ik wil graag onze collega Mavrommatis feliciteren met zijn uitstekende rapport. Ik waardeer het dat sport wordt opgenomen in het Verdrag van Lissabon, dat in de begroting van 2009 een aparte begrotingspost voor de activiteiten op het terrein van sport dient te worden opgenomen, en dat er maatregelen worden ontwikkeld voor de promotie ervan in de lidstaten. Ik denk dat met het debat van vandaag een begin wordt gemaakt met de promotie van een consistent Europees beleid op het gebied van de sport.</p>
      <p sl="bg">Als lid van de Commissie regionale ontwikkeling van Bulgarije, een land met een onderontwikkelde sportinfrastructuur, vooral waar het de amateursport betreft, zou ik een beroep willen doen op de Europese Commissie en de lidstaten om een actiever gebruik te maken van het Europees Fonds voor Regionale Ontwikkeling en de andere financiële instrumenten voor investering in de stedelijke omgeving, en voor de ontwikkeling van een sportgerelateerde infrastructuur en van projecten. Ik denk dat sport met de hulp van de EU een essentieel deel uit zou moeten en kunnen maken van de strategieën voor duurzame ontwikkeling van onze regio’s, gemeenten, steden en dorpen.</p>
    </intervention>
    <intervention id="4-094" speaker_id="28263" name="Lasse Lehtinen" is_mep="True" mode="written">
      <p sl="fi">Sport is concurrentie, maar van een soort waarop de EU-wetgeving voor concurrentie niet kan worden toegepast.</p>
      <p sl="fi">Om het specifieke karakter van de sport te bewaren, zou het een kans moeten krijgen zichzelf te reglementeren in de toekomst, conform de beste tradities in de respectieve sporten. Als wetgevers moeten we wetten uitvaardigen die ervoor zorgen dat politici en rechters zich zo ver mogelijk houden van sport. Op deze schijnbaar tegenstrijdige eis wordt in dit rapport op een coherentere manier omgegaan dan in het Witboek van de Commissie.</p>
      <p sl="fi">Het is voor de Europese sport voor alle elementaire activiteiten belangrijk dat lidstaten in staat zijn hun nationale goksystemen in stand te houden, omdat deze een essentieel element vormen van het specifieke karakter van de sport. De bijproducten van het gokken zijn ook makkelijker te voorkomen in landen waar de staat een monopolie heeft. In alle sporten, profiteren de professionele sport en de bedrijven eromheen van vrijwillige, onbetaalde elementaire activiteiten en overheidsfinanciering.</p>
      <p sl="fi">Het Parlement moet op haar beurt in staat zijn ervoor te zorgen dat de sociale basis voor de sport niet bezwijkt onder druk van marktpartijen.</p>
    </intervention>
    <intervention id="4-095" speaker_id="23781" name="Janusz Lewandowski" is_mep="True" mode="written">
      <p sl="pl">Sport maakt zo’n belangrijk deel uit van het dagelijks leven en is tevens zo gemondialiseerd dat het de aandacht verdient van de instellingen van de Europese Unie. Een gezamenlijke inspanning om bepaalde fenomenen die ermee gepaard gaan te bestrijden, is effectiever dan actie door afzonderlijke lidstaten.</p>
      <p sl="pl">Doping is een erkende en wijd verspreide gesel van de hedendaagse competitiesport. Daarom krijgt de strijd tegen doping voorrang in het rapport van het Europees Parlement. Leden die afkomstig zijn uit het voormalig Oostblok weten nog hoe doping een staatsmethode kan worden om kampioenen te kweken, gesanctioneerd door de autoriteiten van een land dat zijn prestige bouwt op basis van succes op het sportveld. De rapporteur maakte een wijze opmerking, gebaseerd op de realiteit van de situatie. Hij zei dat op zichzelf behandeling van de symptomen door toegenomen controles niet genoeg zal zijn. Ze dient vergezeld te gaan van maatregelen om de onderliggende redenen van dit verschijnsel weg te nemen. Ik denk daarbij aan een reeks gebeurtenissen die meer zijn dan wat het lichaam aankan en aan scholing.</p>
      <p sl="pl">Nog zo’n duidelijke plaag voor massale sportevenementen zijn de blijken van racisme en discriminatie. Ik maak onderscheid tussen dit en de beperkingen die door de FIFA bijvoorbeeld zijn opgelegd aangaande het aantal nationale en buitenlandse leden van een team. Zulke beperkingen worden gestuurd door zorg omtrent de progressie en de ontwikkeling van jong talent (in plaats van transfers), en zijn geen voorbeeld van discriminatie tegen spelers op grond van hun nationale afkomst.</p>
      <p sl="pl">Ik ben ook blij met de aandacht die wordt geschonken aan verschijnselen die gepaard gaan met de commercialisering van sport en de bijeffecten ervan, zoals kansspelen en ongelijke toegang tot uitzendingen van sportevenementen. Ik ben het ermee eens dat dit ook belangrijke kwesties zijn.</p>
    </intervention>
    <intervention id="4-096" speaker_id="37524" name="Marusya Ivanova Lyubcheva" is_mep="True" mode="written">
      <p sl="bg">Mijnheer de Voorzitter, het is geweldig dat het EP debatteert over het Witboek sport. We zouden aandacht moeten besteden aan de noodzaak om te komen tot een evenwicht in het beleid ten aanzien van professionele en van amateursport. Uitblinken in sport kost een hoop, maar wie wil komen tot een betere financiering van massasport, van de kindertijd tot de pensioengerechtigde leeftijd, kan er niet omheen. Het is noodzakelijk een infrastructuur te realiseren waarmee de integratie van sociale groepen burgers mogelijk wordt.</p>
      <p sl="bg">Sport vraagt om onderwijs vanaf een vroege leeftijd en sport speelt een belangrijke rol bij het wegnemen van veel andere problemen als het gebruik van drugs, alcohol en tabak. We moeten alle lidstaten aansporen plaatsen in te richten voor vrije sportbeoefening en plaatsen die vrij zijn van drugs, alcohol en tabak. Ik heb onlangs een algemene opiniepeiling gehouden waaruit zeer duidelijk blijkt dat jonge mensen die aan sport doen geen drugs en alcohol gebruiken. Hun gedragscultuur is zeer verschillend; tolerantie en solidariteit zijn zeer belangrijke elementen die de sport bij hen stimuleert. Daarom is het bijzonder belangrijk onderwijs bij sport te betrekken. Er is nog iets anders dat ik met u zou willen delen: er bestaan speciale sportscholen en het is zeer belangrijk voor hun activiteiten dat ze een evenwicht vinden met sportclubs die hun atleten afnemen. Om dit te realiseren zijn er zowel voor de sport als het onderwijs wettelijke regels nodig.</p>
    </intervention>
    <intervention id="4-097" speaker_id="26829" name="Siiri Oviir" is_mep="True" mode="written">
      <p sl="et">Er is hier al veel gezegd over de rol van sport in de cultuur, de invloed ervan op de gezondheid etc. Sport dient een zeer grote rol te spelen in zowel fysiek als psychologisch opzicht. De afgelopen jaren is in Europa actief gewezen op het maatschappelijk voordeel van sport om zo iedereen de kans te geven naar hun beste vermogen deel te nemen aan het leven in hun gemeenschap. Het spijt me heel erg dat hetzelfde niet kan worden gezegd van de gehandicaptensport. Als voorzitter van de Vereniging voor de fysiekgehandicaptensport in Estland weet ik hoe moeilijk het is sportevenementen te organiseren voor gehandicapten, om aandacht voor hen te krijgen in de media en om geld van de overheid en van sponsors te krijgen. Onze sportmannen en –vrouwen zijn zich ervan bewust dat er voor hen geen gelijke omstandigheden en kansen in het leven zijn geroepen.</p>
    </intervention>
    <intervention id="4-098" speaker_id="36281" name="Silvia-Adriana Ţicău" is_mep="True" mode="written">
      <p sl="ro">De culturele statistieken die in 2007 werden gepubliceerd door Eurostat, waren gebaseerd op de activiteiten die volgens de lidstaten in deze categorie thuishoren. Helaas waren sport en toerisme uitgesloten en ik vind dat dat gecorrigeerd moet worden. De ontwikkeling van het sporttoerisme in de afgelopen jaren en de promotie van winter- en watersport waardeer ik als iets positiefs.</p>
      <p sl="ro">Het bestaan van sportfaciliteiten in hotelcomplexen of het aanleggen van toeristische routes voor fietsers zou een positieve invloed kunnen hebben op zowel de gezondheid van de bevolking als op hun woonomgeving. In grote Europese steden bestaan reeds parkeerfaciliteiten waar toeristen gratis over fietsen mogen beschikken, zolang hun voertuigen er staan.</p>
      <p sl="ro">Op 1 mei stond ik in Galaþi, de stad waar ik vandaan kom, bij de finishlijn te wachten op de mensen die besloten hadden deel te nemen aan een crosscountry. Ik was bijzonder blij voor de kinderen en de gehandicapten die over de meet kwamen. Onderwijs is essentieel als het om het promoten van sport gaat. In Roemenië begon de bouw van verschillende honderden sporthallen voor scholen en middelbare scholen in 2001, zowel in de stedelijke als landelijke omgeving. Ik vind dat dit soort investeringen door moet gaan.</p>
    </intervention>
  </section>
  <section id="creitem5" title="5. Stemmingen">
    <intervention id="4-101" speaker_id="4313" name="De Voorzitter" is_mep="True" mode="spoken">
      <p sl="nl">Allereerst heb ik het genoegen het Huis mee te delen dat het Litouwse Parlement vanmorgen het Verdrag heeft geratificeerd.</p>
      <a text="(Applaus)"/>
      <p sl="nl">Aan de orde is de stemming.</p>
      <a text="(Voor uitslagen en nadere bijzonderheden betreffende de stemming: zie notulen)"/>
      <p sl="nl">Vóór de stemming:</p>
    </intervention>
    <intervention id="4-102" speaker_id="1275" name="Jens-Peter Bonde" is_mep="True" mode="spoken">
      <p sl="en">Mevrouw de Voorzitter, vandaag is mijn laatste stemming in het Parlement. Morgen zal Hanne Dahl de Deense Juni Beweging vertegenwoordigen. Mag ik u allen danken voor de goede strijd over grondwetten en referenda en voor de goede samenwerking in onze gezamenlijke strijd voor transparantie.</p>
      <p sl="en">We zijn erin geslaagd het geheime telefoonboek in de Commissie te openen. We hebben hun agenda’s en hun notulen op het net. We zullen spoedig zien wie de Commissie van advies dient en wie de subsidies krijgt. Zulke overwinningen waren alleen mogelijk omdat we samenwerkten over de politieke grenzen heen.</p>
      <p sl="en">In de Conventie hadden we de handtekeningen van drieëntwintig regeringen, van elke MP en van elk Parlementslid, op een na, voor een heel simpel voorstel om de procedure voor transparantie te wijzigen. Alles dient open te zijn en transparant tenzij er sprake is van een derogatie.</p>
      <p sl="en">Ik dank u ook voor uw steun bij verscheidene amendementen betreffende fluorgassen, het klimaat, pesticiden en drinkwater, transport, nitraat in ecologische worsten.</p>
      <p sl="en">Mijn tweede wens is dat wetten niet langer door ambtenaren achter gesloten deuren worden gemaakt. Zorgt u er alstublieft voor dat over alle Europese wetten een openbare stemming wordt gehouden in dit Parlement.</p>
      <p sl="en">Dank u, collega’s voor negenentwintig jaar in onze gezamenlijke vergadering …</p>
      <p sl="da">… en een woord van dank aan de Deense kiezers die het mogelijk hebben gemaakt!</p>
    </intervention>
  </section>
  <section id="creitem6" title="5.1. Wijziging van de visserijmogelijkheden en van de financiële tegenprestatie vastgelegd in de overeenkomst EG-Seychellen (A6-0085/2008, Josu Ortuondo Larrea) (artikel 131 van het Reglement) (stemming)"/>
  <section id="creitem7" title="5.2. Accijnstarief Madeira op aldaar geproduceerd bier (A6-0146/2008, Sérgio Marques) (artikel 131 van het Reglement) (stemming)"/>
  <section id="creitem8" title="5.3. Akkoord tussen het Europees Parlement en de Commissie over de uitvoeringsvoorwaarden voor de comitologie (A6-0107/2008, Monica Frassoni) (artikel 131 van het Reglement) (stemming)">
    <intervention id="4-108" speaker_id="photo_generic" name="László Kovács" is_mep="True" mode="spoken">
      <p sl="en">lid van de Commissie. − Mevrouw de Voorzitter, de Commissie verwelkomt het rapport van mevrouw Frassoni, dat de conclusie van de bilaterale overeenkomst tussen het Parlement en de Commissie goedkeurt voor wat betreft de procedures voor de tenuitvoerlegging van het Raadsbesluit 1999/468/EG, zoals gewijzigd bij Besluit 2006/512/EG. In deze context benadrukt de Commissie dat paragraaf 11 van de overeenkomst uiterst dringende gevallen in het algemeen betreft.</p>
      <p sl="en">De Commissie wil het Parlement, en in het bijzonder de heren Galeote en Corbett bedanken voor de uitstekende sfeer van samenwerking die tijdens de bespreking van deze overeenkomst heerste. Gisteren keurde de Commissie de overeenkomst goed en Voorzitter Barroso zal haar in de komende dagen ondertekenen.</p>
    </intervention>
  </section>
  <section id="creitem9" title="5.4. Uitvoeringsmaatregelen (wijziging van artikel 81 van het Reglement) (A6-0108/2008, Monica Frassoni) (artikel 131 van het Reglement) (stemming)"/>
  <section id="creitem10" title="5.5. Steunregelingen voor landbouwers (steunregeling voor katoen) (A6-0166/2008, Ioannis Gklavakis) (stemming)"/>
  <section id="creitem11" title="5.6. Transatlantische Economische Raad (stemming)">
    <intervention id="4-113" speaker_id="1898" name="Erika Mann" is_mep="True" mode="spoken">
      <p sl="de">Mevrouw de Voorzitter, in onze beraadslagingen over de gezamenlijke motie voor een resolutie die maandag plaats had en waaraan alle partijen deelnamen, vergaten we dat de aanbevelingen van het IMF over financiële crises al beschikbaar zijn en dat het nu een kwestie is van tenuitvoerlegging. Ik wil daarom adviseren, en ik hoop van harte dat dit de steun van het Huis zal hebben, dat de volgende zin in de tekst zal worden opgenomen.</p>
      <p sl="en">“Ten behoeve van de tenuitvoerlegging van de aanbevelingen door beide partijen.”</p>
      <p sl="de">en dan volgt de rest van de tekst. Verder verandert er niks aan de tekst.</p>
    </intervention>
  </section>
  <section id="creitem12" title="5.7. Mensenrechten in de wereld (2007) en het EU-beleid inzake de mensenrechten (A6-0153/2008, Marco Cappato) (stemming)">
    <intervention id="4-119" speaker_id="2295" name="Hannes Swoboda" is_mep="True" mode="spoken">
      <p sl="de">namens de PSE-Fractie . – Mevrouw de Voorzitter, mag ik gewoon de volgende verklaring afleggen namens mijn fractie: wij willen amendement 3 intrekken. Wij blijven bij ons standpunt dat afzien van geweld helaas niet altijd genoeg is om ervoor te zorgen dat de mensenrechten worden gerespecteerd (ik noem hier alleen maar Kosovo en Darfur), maar dat wil niet zeggen dat we tegen het principe zijn van geen geweld. Daarom willen we ons amendement intrekken. Wij zullen voor het amendement stemmen dat door de PPE-DE-Fractie werd ingediend en op die basis voortgaan.</p>
    </intervention>
    <intervention id="4-121" speaker_id="4740" name="Marco Cappato" is_mep="True" mode="spoken" role="rapporteur">
      <p sl="it">Mevrouw de Voorzitter, dames en heren, ik wilde de heer Swoboda van de Socialistische Fractie bedanken voor het feit dat hij dit amendement heeft ingetrokken omwille van de eenvoud, en ook voor zijn uitleg dat het voorstel, bij wijze van spreken, niet het enige instrument is.</p>
      <p sl="it">Ik zou graag een mondeling amendement willen indienen op het amendement dat door de PPE-DE-Fractie naar voren werd gebracht, en dat ook op vereenvoudiging is gericht: het begin van de paragraaf zou als volgt moeten luiden: “ziet geweldloosheid als het meest geëigende middel”, en de rest van de paragraaf blijft dan hetzelfde als er nu staat. Ik wil ook vragen om het woord “non-violence” te schrijven als één woord in alle taalversies, omdat het niet alleen maar een negatief concept is dat de afwezigheid van geweld aanduidt, maar een positief actieconcept, zoals de Dalai Lama, Gandhi en andere historische personen ons hebben geleerd.</p>
    </intervention>
    <intervention id="4-123" speaker_id="4385" name="Hélène Flautre" is_mep="True" mode="spoken">
      <p sl="fr">Mevrouw de Voorzitter, ik wil een mondeling amendement op amendement 23 indienen, en wel, met instemming van onze rapporteur, het volgende verklaren:</p>
      <p sl="en">“betreurt dat het nieuwe orgaan zich binnen de ontplooide activiteiten van het afgelopen jaar niet heeft kunnen bewijzen maar benadrukt nogmaals de cruciale rol die de UNHCR speelt binnen de Verenigde Naties;”.</p>
    </intervention>
  </section>
  <section id="creitem13" title="5.8. EU-verkiezingswaarneming : doelstellingen, praktijk en uitdagingen voor de toekomst (A6-0138/2008, Véronique De Keyser, José Ignacio Salafranca Sánchez-Neyra) (stemming)">
    <intervention id="4-128" speaker_id="2341" name="Michael Gahler" is_mep="True" mode="spoken">
      <p sl="de">Mevrouw de Voorzitter, in overleg met de twee rapporteurs stel ik de volgende toevoeging voor:</p>
      <p sl="en">“Ondersteunt de deelname van waarnemers uit derde landen, zoals Zwitserland, Noorwegen en Canada, bij EU-verkiezingswaarneming”.</p>
      <p sl="de">De betrokkenen hadden daarom gevraagd, en ik denk dat het hen aanmoedigt de volgende keer deel te nemen.</p>
    </intervention>
  </section>
  <section id="creitem14" title="5.9. Commerciële en economische betrekkingen met de ASEAN (A6-0151/2008, Glyn Ford) (stemming)">
    <intervention id="4-134" speaker_id="1413" name="Glyn Ford" is_mep="True" mode="spoken" role="rapporteur">
      <p sl="en">Mevrouw de Voorzitter, naar aanleiding van het debat van gisteravond heb ik ermee ingestemd amendement 11 in te trekken, met amendement 12 als aanvulling op paragraaf 17. Dit is naar aanleiding van een overeenkomst met de heer Varela Suanzes-Carpegna van de PPE-DE-Fractie.</p>
    </intervention>
  </section>
  <section id="creitem15" title="5.10. Beheer van diepzeevisbestanden (A6-0103/2008, Rosa Miguélez Ramos) (stemming)"/>
  <section id="creitem16" title="5.11. Ontwikkeling van het kader voor de activiteiten van belangenvertegenwoordigers (lobbyisten) bij de instellingen van de Europese Unie (A6-0105/2008, Ingo Friedrich) (stemming)">
    <intervention id="4-139" speaker_id="1920" name="Hartmut Nassauer" is_mep="True" mode="spoken">
      <p sl="de">Mevrouw de Voorzitter, mag ik namens mijn fractie om een mondelinge stemming verzoeken aangaande amendement 1 en het tweede gedeelte van de stemming in onderdelen aangaande amendement 11?</p>
    </intervention>
    <intervention id="4-140" speaker_id="4313" name="De Voorzitter" is_mep="True" mode="spoken">
      <p sl="nl">Ik wil u eraan herinneren dat de deadline is verstreken. Maar als er geen bezwaren zijn, zullen we aan uw verzoek tegemoet komen.</p>
    </intervention>
    <intervention id="4-142" speaker_id="4393" name="Mario Mauro" is_mep="True" mode="spoken">
      <p sl="it">Mevrouw de Voorzitter, dames en heren, het doel van dit amendement is het verwijderen van de volgende woorden: “wanneer zij in overeenstemming met hun rol handelen en de taken van dergelijke organen als voorzien in de Verdragen ten uitvoer leggen”. Het heeft te maken met het feit dat regio’s en lokale overheden, anders dan privélobbyisten, het algemeen belang vertegenwoordigen: het zou daarom vrij simplistisch zijn om regio’s en lokale overheden met privélobbyisten te vergelijken. Sterker nog, de wetten van verschillende Europese regio’s en lokale overheden stellen hen in staat op een veel uitgebreidere manier tussenbeide te komen dan waarin de verdragen voorzien, teneinde op het niveau van de Gemeenschap de publieke belangen in kwestie te beschermen. Daarom vroeg ik de laatste zin uit het amendement te schrappen.</p>
    </intervention>
    <intervention id="4-144" speaker_id="37324" name="Adina-Ioana Vălean" is_mep="True" mode="spoken">
      <p sl="en">Mevrouw de Voorzitter, wij hebben een mondeling amendement op amendement 3. Wij willen het woord “kerken” vervangen door het woord “religieuze”, zodat de zin als volgt gaat luiden: “[ …] moeten worden beschouwd als lobbyisten en op dezelfde manier moeten worden behandeld: professionele lobbyisten, ‘in-house’ lobbyisten van bedrijven, NGOs, studiecentra, beroepsverenigingen, vakbonden en werkgeversorganisaties, religieuze, filosofische en seculiere organisaties [ …]” enzovoort.</p>
    </intervention>
    <intervention id="4-146" speaker_id="4254" name="Monica Frassoni" is_mep="True" mode="spoken">
      <p sl="it">Mevrouw de Voorzitter, dames en heren, dit is het bewijs dat lobby’s werken!</p>
      <a text="(Applaus van het centrum en van links)"/>
    </intervention>
    <intervention id="4-148" speaker_id="4254" name="Monica Frassoni" is_mep="True" mode="spoken">
      <p sl="en">Mevrouw de Voorzitter, het lijkt erop dat het Europees Engels ons heeft misleid. Omdat de tekst van dit amendement klaarblijkelijk niet erg duidelijk is, zal mijn groep amendement 15 intrekken, dat gaat over de kwestie van de monetaire banden die nodig zijn om de financiële ontmaskering van een lobbyist bekend te maken. Maar we hopen echt, zelfs als de stemming niet verloopt zoals we zouden willen, dat deze kwestie in de discussie van de werkgroep zal worden opgehelderd en opnieuw ter tafel komt.</p>
      <p sl="en">Hartelijk dank en ik wil iedereen bedanken voor het werk dat we samen deden.</p>
    </intervention>
  </section>
  <section id="creitem17" title="5.12. Witboek over sport (A6-0149/2008, Manolis Mavrommatis) (stemming)"/>
  <section id="creitem18" title="6. Samenstelling Parlement: zie notulen"/>
  <section id="creitem19" title="7. Samenstelling commissies en delegaties: zie notulen"/>
  <section id="creitem20" title="8. Goedkeuring van de notulen van de vorige vergadering: zie notulen"/>
  <section id="creitem21" title="9. Stemverklaringen">
    <intervention id="4-157" speaker_id="28579" name="Katerina Batzeli" is_mep="True" mode="spoken">
      <p sl="el">Mevrouw de Voorzitter, bij een zo delicaat en bijzonder belangrijk product in de Griekse landbouw zou men verwachten dat met een hervorming die, zo die al ergens voor buigt, buigt onder druk van de uitspraken van het Europese Hof van Justitie, er een bescherming zou bestaan voor de nieuwe gemeenschappelijke marktordening voor katoen tot 2013. Deze consolidatie zou zijn gebaseerd op de principes van het gemeenschappelijk landbouwbeleid krachtens de bedrijfstoeslagregeling, de financiële garantie van Gemeenschapsgelden in de nationale begrotingssom van elk land, en de mogelijkheid tot flexibiliteit in de lidstaten voor wat betreft het beheer van de nationale begrotingsom.</p>
      <p sl="el">We zouden binnen de grenzen van budgetneutraliteit moeten streven naar de grootst mogelijke areaalbetalingen per hectare. We zouden ook hulp moeten bieden aan producenten die de kwaliteit van hun product willen verbeteren.</p>
      <p sl="el">Maar dat is niet gebeurd. Sterker nog, bij een voorgestelde vorming van een herstructureringsfonds, zoals voorgesteld in het rapport in het kader van de eerste pijler, worden financieringen voorgesteld om de sector te moderniseren, en dan vooral de ontpittingsindustrie, zoals verklaard in de amendementen 9, 14, 16, 23, 26, 31 en 39. Er is een compensatieprogramma voor de verliezen die de ontpittingsindustrie zal lijden als gevolg van productievermindering of verstoringen in de katoenmarkt.</p>
      <p sl="el">Daarom heeft de Parlementaire PASOK-Fractie unaniem tegen het rapport over een directe steunverleningsregeling voor katoen gestemd.</p>
    </intervention>
    <intervention id="4-159" speaker_id="33569" name="Syed Kamall" is_mep="True" mode="spoken">
      <p sl="en">Mevrouw de Voorzitter, hartelijk dank voor deze gelegenheid om uit te leggen waarom ik over de TEC-overeenkomst stemde zoals ik stemde.</p>
      <p sl="en">Ik denk dat ik met een gerust hart kan zeggen dat we met zijn allen blij zijn met de regelgevende samenwerking, zeker waar dit tot meer handel zal leiden en zeker waar dit leidt tot meer trans-Atlantische handel, omdat onze twee grote handelsblokken, de EU en de VS, maar al te vaak met elkaar overhoop liggen als het gaat om handelskwesties.</p>
      <p sl="en">Maar we moeten ervoor zorgen dat overeenkomsten die we op grond van algemene regelgeving aangaan, niet worden gebruikt als een excuus voor wederzijds protectionisme. We moeten ervoor zorgen dat algemene maatstaven die we samen hebben aangelegd niet worden gebruikt als een excuus om producenten en leveranciers van andere wereldmarkten uit te sluiten.</p>
      <p sl="en">Laten we er daarom bij het zoeken naar gewone algemene standaards voor zorgen dat we ook in een positie verkeren producenten van armere landen te helpen deze standaards tot de hunne te maken, zodat we deze standaards niet als een excuus gebruiken om hen van wereldmarkten uit te sluiten.</p>
      <p sl="en">Ik denk al met al dat we van beide kanten blij mogen zijn met deze overeenkomst en daarom stemde ik er voor.</p>
    </intervention>
    <intervention id="4-161" speaker_id="28239" name="Milan Horáček" is_mep="True" mode="spoken">
      <p sl="de">Mevrouw de Voorzitter, ik heb voor het rapport van de heer Cappato gestemd omdat het handelt over een van de belangrijkste functies van het Europees Parlement, namelijk het houden van toezicht op de manier waarop de Raad en de Commissie gestalte geven aan het mensenrechtenbeleid. Dat maakt de rol van de Europese Unie als hoedster van de mensenrechten overal ter wereld krachtiger. Als onderdeel van dit proces is het bijvoorbeeld van wezenlijk belang voor de Subcommissie mensenrechten om de relevante instrumenten aan een systematische evaluatie te onderwerpen, en voor het Parlement om betrokken te zijn bij de dialogen over de mensenrechten in de Europese Unie.</p>
      <p sl="de">Desalniettemin zal elk beleid dat op dit gebied wordt nagestreefd niet meer zijn dan uiterlijk vertoon, tenzij het als uitgangspunt de basispremisse neemt dat deze fundamentele rechten ondeelbaar zijn. Dat is de enige manier om ervoor te zorgen dat geloofwaardigheid het wint van algemene standaards.</p>
    </intervention>
    <intervention id="4-162" speaker_id="28424" name="Tunne Kelam" is_mep="True" mode="spoken">
      <p sl="en">Mevrouw de Voorzitter, ik stemde tegen paragraaf 141, waarin volledige steun wordt verklaard aan de Yogyakarta Principles. Welnu, deze principes zijn allesbehalve helder geformuleerd, vooral wat betreft zulke delicate onderwerpen als seksuele gerichtheid en geslachtsidentiteit.</p>
      <p sl="en">Ik steunde daarentegen amendement 15, dat “acht slaat op” deze principes. Het punt is dat deze principes niet moeten worden geïnterpreteerd als een soort norm voor de lidstaten.</p>
    </intervention>
    <intervention id="4-163" speaker_id="34254" name="Dimitar Stoyanov" is_mep="True" mode="spoken">
      <p sl="bg">Dank u, Mevrouw de Voorzitter. Ik voer het woord over het Cappato-rapport vanwege het amendement dat de rapporteur zelf heeft voorgesteld, namelijk het eerste amendement waarin de rapporteur plotseling begint te filosoferen over de adeqaatheid van de moderne nationale staat en de nationale soevereiniteit in het huidig tijdsgewricht. De heer Cappato mag dan niet al te duidelijk zijn over deze dingen, dat is aan hem, maar precies dezelfde ideeën werden door de communistische totalitaire regimes naar voren gebracht en die bekommerden zich in het geheel niet om mensenrechten. Hetzelfde dat we hier in dit amendement tegenkomen, werd ook gezegd door de communisten in Bulgarije en de andere Oost-Europese landen. Daarom zou ik de heer Cappato willen voorstellen dat hij Kim Chen Ir in Noord-Korea bezoekt als hij door wil gaan in dezelfde geest. Daar worden zijn ideeën gedeeld en, daar ben ik zeker van, warm verwelkomd.</p>
    </intervention>
    <intervention id="4-165" speaker_id="4536" name="Martin Callanan" is_mep="True" mode="spoken">
      <p sl="en">Mevrouw de Voorzitter, ik stemde voor dit rapport. Ik vind dat het werk van de EU, waar het gaat om het sturen van waarnemers naar verkiezingen, bijzonder krachtdadig is, dat het uiterst belangrijk is, en dat het wordt gedaan met een grote mate van professionalisme. Het draagt bij aan het democratisch proces en aan de democratische ontwikkeling in veel sociaal zwakkere ontwikkelingslanden.</p>
      <p sl="en">Ik had het voorrecht om voorzitter te zijn van de verkiezingswaarnemersmissie van het Parlement in Sierra Leone, een zeer moeilijk land, een zeer arm land, een land dat zorgde voor veel logistieke moeilijkheden toen de missie werd uitgevoerd, vooral wat betreft de weersomstandigheden in het regenseizoen. De missie werd door het hele personeel, zowel dat van de EU als het plaatselijk gerekruteerde personeel met een grote mate van professionalisme uitgevoerd.</p>
      <p sl="en">Het was een les in nederigheid te zien hoe enthousiast de verkiezingen werden bekeken door tal van gewone Sierraleoners, die vele uren in de rij, in de regen stonden om hun stem uit te brengen in een democratische verkiezing. Onze bijdrage daaraan is het relatief kleine bedrag dubbel en dwars waard, en ik ben blij met dit rapport, en stem dan ook voor.</p>
    </intervention>
    <intervention id="4-167" speaker_id="33569" name="Syed Kamall" is_mep="True" mode="spoken">
      <p sl="en">Mevrouw de Voorzitter, hartelijk dank voor het feit dat u me deze gelegenheid geeft te verklaren waarom ik over het Ford-rapport over de overeenkomst met ASEAN stemde zoals ik stemde.</p>
      <p sl="en">In het algemeen denk ik dat we er de voorkeur aan geven de internationale handel te verbeteren en uit te breiden door het multilaterale kader van de Wereldhandelsorganisatie, maar we moeten ons, denk ik, realiseren dat die bilaterale kaders een rol spelen bij de uitbreiding van handel en de voordelen van globalisatie over de hele wereld.</p>
      <p sl="en">Ik dacht dat het bijzonder belangrijk was in dit rapport dat we de kwesties van de mensenrechten onder de aandacht brachten. In het algemeen ben ik nogal sceptisch als we dat doen, omdat het maar al te vaak een excuus is voor protectionisme betreffende producten uit andere landen. Maar dat geldt vooral in deze context, gezien het feit dat Birma lid is van ASEAN.</p>
      <p sl="en">Maar ik had daar behoorlijk problemen mee, omdat ik in eerste instantie een amendement indiende bij de commissie, dat werd aangenomen, waarin ik stelde dat als bepaalde ASEAN-landen geen deel uit wilden maken van deze overeenkomst we toch door moesten gaan met overeenkomsten met landen die wel wilden. We moeten de meest protectionistische landen geen overeenkomsten laten tegenhouden.</p>
      <p sl="en">Helaas is de EU vastbesloten als het gaat om onderhandelingen tussen twee handelsblokken, en daarom zag ik ervan af.</p>
    </intervention>
    <intervention id="4-169" speaker_id="4413" name="Carlo Fatuzzo" is_mep="True" mode="spoken">
      <p sl="it">Mevrouw de Voorzitter, met veel genoegen leg ik deze stemverklaring af, terwijl u het Voorzitterschap bekleedt, mevr. Morgantini, en vooral als ik de leden achter me hoor applaudisseren. Ik wil op persoonlijke titel zeggen, en dat geldt zowel voor mij persoonlijk als individueel lid en ook als vertegenwoordiger van de Pensioners’ Party, dat ik tegen dit rapport over de regelgeving voor lobbyisten stemde. De reden is deze: Ik ben niet onder de indruk van het feit dat men het voor vaststaand aanneemt dat leden van het Parlement in hun besluit door andere mensen worden beïnvloed, en dat regelgeving derhalve als noodzakelijk wordt beschouwd.</p>
      <p sl="it">Natuurlijk, ik ben bij mijn besluitvorming altijd beïnvloed door Carlo Fatuzzo, alleen door Carlo Fatuzzo en door niemand anders dan Carlo Fatuzzo. Ik vind het daarom zeer raar dat men uitgaat van zo’n mogelijkheid. Als er al iets moest gebeuren, of zou moeten gebeuren, om ervoor te zorgen dat we de documenten waarover we stemmen beter begrijpen, moeten we deskundigen ter beschikking hebben die beiden het tegenovergestelde van elkaar zeggen, en dan kunnen we daarna onze eigen intelligentie gebruiken om een besluit te nemen.</p>
      <p sl="it">Ik wil afsluiten met mezelf en u, mevrouw de Voorzitter, te vragen: wie beïnvloedde het besluit lobby’s aan regelgeving te onderwerpen? Er is duidelijk een lobby – de lobby van lobby’s – die de wetgeving over lobby’s heeft beïnvloed.</p>
    </intervention>
    <intervention id="4-170" speaker_id="4453" name="De Voorzitter" is_mep="True" mode="spoken">
      <p sl="nl">Ik zie dat u nog steeds een individualist bent: Ik hoop dat u een gelegenheid krijgt ideeën uit te wisselen met anderen.</p>
    </intervention>
    <intervention id="4-171" speaker_id="4517" name="Christopher Heaton-Harris" is_mep="True" mode="spoken">
      <p sl="en">Mevrouw de Voorzitter, allereerst is het een groot genoegen u vandaag op de voorzittersstoel te zien. U zou meer zittingen moeten voorzitten. Het ook een groot genoegen de heer Fatuzzo te volgen bij zijn stemverklaring. Gelukkig deed ik dat niet via mijn eerste mandaat, anders zou ik nooit hebben geluncht in Straatsburg.</p>
      <p sl="en">Ik vroeg me af of we ons wel op het juiste publiek richtten, toen we over dit rapport stemden. Het is goed dat we eerlijk zijn over de lobbyisten die we hier zien, en het is goed dat we een verslag krijgen over degenen die de Commissie ziet. Maar ik vraag me af of we niet ook een verslag moeten krijgen van wie de Commissie beïnvloedt om te proberen parlementaire stemmen te beïnvloeden aangaande richtlijnen die het doorstuurt.</p>
      <p sl="en">Mijn illustere collega Hannon onthulde al eerder, bij de vragen aan de Commissie, hoeveel geld liefdadigheidsorganisaties als het NSPCC in het VK direct van de Europese Commissie krijgen, en dus komt het niet als een verrassing als ze ons schrijven met de mededeling: eigenlijk moeten we voor het Verdrag van Lissabon zijn.</p>
      <p sl="en">Er is een heel stel organisaties die EU-geld ontvingen toen ze in de aanloop naar het Lissabon-verdrag het Citizens’Agora-project betraden, toch stonden ze er allemaal achter. Er is een klein probleem met democratie op dit vlak: we neigen ertoe de verkeerde mensen te financieren, en het zou eigenlijk beter zijn als we al dat geld zouden schrappen.</p>
    </intervention>
    <intervention id="4-172" speaker_id="4555" name="Daniel Hannan" is_mep="True" mode="spoken">
      <p sl="en">Mevrouw de Voorzitter, lobbyisten houden van Brussel. Ze komen bij de Europese instellingen aan en ze beseffen ineens dat het systeem werd ontworpen door en voor mensen als zij.</p>
      <p sl="en">Ze krijgen er hier wetgeving door die ze er nooit door zouden krijgen bij een door het volk gekozen wetgevende macht. Ik denk aan wetsvoorstellen als het verbod op hoge doseringen vitamine- en mineralensupplementen dat onderwerp was van hevig verzet in alle lidstaten, maar er hier werd doorgedrukt door een paar grote farmaceutische bedrijven in achterafkamertjes.</p>
      <p sl="en">Dat alles is, denk ik, buiten deze Kamer, algemeen bekend. Wat misschien veel minder algemeen wordt gewaardeerd, is de mate waarin deze lobbyende organisaties zelf, zoals mijn collega Heaton-Harris net zei, creaties zijn van de Europese Unie, en voor hun financiering geheel afhankelijk zijn van de Commissie.</p>
      <p sl="en">En als dus de Europese Commissie voor de vorm de burgermaatschappij raadpleegt, betekent dat eigenlijk dat het de Europese Unie van journalisten raadpleegt, de Europese vrouwenlobby, het Congres van Europese vakverenigingen en een stel andere organisaties die voor iedere euro van hun inkomsten afhankelijk zijn van de Europese belastingbetaler.</p>
      <p sl="en">Ik voel me verplicht te vragen of er buiten iemand rondloopt in de nationale staten die dit project echt steunt zonder er op het een of ander niveau voor te worden betaald. Dé manier om erachter te komen of ik gelijk heb wat dat betreft, is de mensen zich in een referendum uit laten spreken over uw Verdrag van Lissabon. Pactio Olisipiensis censenda est!</p>
    </intervention>
    <intervention id="4-174" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Mevrouw de Voorzitter, in de context van dit belangrijke rapport zou ik graag aandacht willen vragen voor de kwestie sport onder jongelui, en wel op plaatselijk niveau.</p>
      <p sl="pl">Acties die erop gericht zijn fysieke activiteiten aantrekkelijker te maken voor kinderen en jonge mensen dienen te worden gestimuleerd, net als scholen die sport actief ondersteunen. Het is daarom van belang projecten te steunen die zijn gericht op de ontwikkeling van sportactiviteiten op scholen etc., evenals plannen om kinderen te betrekken bij buitenschoolse activiteiten.</p>
      <p sl="pl">Ik vind het belangrijk sportactiviteiten aan de basis te steunen, dat wil zeggen, op het niveau dat het dichtst bij de burger staat. Dat kan worden bereikt door passende financiële steun te verlenen aan kleinere clubs en sportfaciliteiten.</p>
    </intervention>
    <intervention id="4-175" speaker_id="4517" name="Christopher Heaton-Harris" is_mep="True" mode="spoken">
      <p sl="en">Mevrouw de Voorzitter, ik heb dit onderwerp al aangesneden in het hoofddebat. Maar wat ik niet heb gedaan, is feitelijk verklaren waarom ik tegen stemde. Dat was vanwege allerlei redenen die ik in mijn stemverklaring gaf. Ik zou graag vóór hebben gestemd als de Europese instellingen tenminste iets nuttigs deden op sportgebied.</p>
      <p sl="en">Vorig jaar bij het begrotingsdebat stemden we als Parlement tegen een matchfonds voor de Special Olympic Movement for Unified Sports, een programma dat in tien landen van de Europese Unie zou worden uitgevoerd en waaraan drieduizend mensen met een verstandelijke handicap zouden deelnemen.</p>
      <p sl="en">Ik snijd dit voorstel maar weer eens aan – en ik heb met alle verschillende rapporteurs hier gepraat – maar je vraagt je feitelijk af hoe geïnteresseerd men hier is in sport. Misschien wil het alleen de kracht ervan opzuigen, zodat men zich tegen het dagelijks leven van iedereen kan aanbemoeien. Maar als het om mensen met een handicap gaat, wil men niet echt af en toe eens wat positiefs doen.</p>
      <p sl="en">Ik denk dat we vorig jaar een kans hebben gemist. Ik zal er dit jaar nog eens stevig op aandringen en laat deze interesse in de Special Olympics, een prachtige organisatie, hier vandaag graag vastleggen.</p>
    </intervention>
    <intervention id="4-176" speaker_id="39022" name="Ewa Tomaszewska" is_mep="True" mode="spoken">
      <p sl="pl">Mevrouw de Voorzitter, ik stemde voor dit rapport van de heer Mavrommatis. Dat deed ik niet alleen omdat ik het als een uitgebreid en goed samengesteld rapport beschouw, maar ook omdat ik de rapporteur en de Commissie cultuur en onderwijs bijzonder dankbaar ben voor het opnemen van de door mij ingediende amendementen in het document. Deze amendementen moeten ervoor zorgen dat gehandicapte sportmensen in het kader van sociale oplossingen op een gelijke behandeling kunnen rekenen. Bepaalde nationale wetssystemen bieden Olympische atleten die in financiële moeilijkheden verkeren financiële steun aan het eind van hun sportcarrière, maar de desbetreffende voorzieningen gelden niet voor atleten van de Paralympics. Betrokkenheid bij sport zorgt voor meer gevoel van eigenwaarde bij de gehandicapte.</p>
    </intervention>
    <intervention id="4-177" speaker_id="1429" name="Christopher Beazley" is_mep="True" mode="spoken">
      <p sl="en">Mevrouw de Voorzitter, ik weet niet of ik binnen de orde val. Ik heb geen schriftelijk verzoek voor een stemverklaring ingediend. Maar als even heel kort mag reageren op mijn goede vriend en collega Heaton-Harrris, dan denk ik dat we onze eigen gezichtspunten hebben over de waarde van de Europese instellingen, maar ik denk niet dat het eerlijk is de Europese Unie, de nationale regeringen, de lokale overheid aan te vallen voor het al dan niet geïnteresseerd zijn in het vraagstuk gehandicapten en sport.</p>
      <p sl="en">Ik ken veel voorbeelden in mijn kiesdistrict, waar de Europese Unie de mensen, zowel gehandicapten als niet-gehandicapten, eerlijk gezegd enorme voordelen heeft gebracht. Ik denk dat het niet eerlijk is een instelling op die manier aan te vallen. Ik denk dat we allemaal ons beste beentje voor willen zetten om sport te stimuleren, om iedereen aan te moedigen er behoorlijk aan deel te nemen. Of je pro-Europees of anti-Europees bent, is een ander verhaal.</p>
    </intervention>
    <intervention id="4-178" speaker_id="28316" name="Hannu Takkula" is_mep="True" mode="spoken">
      <p sl="fi">Mevrouw de Voorzitter, ik zou graag een paar woorden willen zeggen over het rapport van de heer Mavrommatis. Ik heb ervoor gestemd en ik vind het uitstekend. Wat vooral goed is naar mijn mening, is dat het het specifieke karakter van sport onderkent en het aandacht schenkt aan groepen met speciale behoeften, waaronder gehandicapten. Ik ben het eens met Beazley, en ik begrijp de logica van mijn goede vriend Heaton-Harris op dit gebied niet helemaal, omdat we precies op deze manier ervoor kunnen zorgen dat zowel groepen met speciale behoeften als de gehandicapten een gelijke behandeling krijgen. Gezonde lichaamsbeweging is een van de specifieke prioriteitsterreinen in dit rapport. Sport heeft ook bewezen dat het een goede manier is om racisme en xenofobie te voorkomen.</p>
      <p sl="fi">Ik wil ook zeggen dat er iets fout was met mijn stemmachine en ik kon er bij punt 42 bijvoorbeeld niet voor zorgen dat ze correct werkte. Ik hoop dat de technische afdeling eens wil kijken waarom mijn stemmachine soms vastloopt. Ik zag dat anderen dezelfde problemen hadden, en ik wil de technische afdeling vragen ervoor te zorgen dat het de volgende keer wel correct werkt.</p>
    </intervention>
    <intervention id="4-180" speaker_id="4246" name="Othmar Karas" is_mep="True" mode="spoken">
      <p sl="de">Mevrouw de Voorzitter, mag ik beginnen met het Mavrommatis-rapport. Ik stemde voor het rapport omdat het vooral de klemtoon legt op de bijdrage die loterijen en casino’s in Oostenrijk leverden aan de financiering van sport. Ik ben blij met de desbetreffende paragraaf. Ik stemde voor het Friedrich-rapport omdat het stelling nam tegen de aanval op de unieke en verstrekkende rol die de erkende kerken in de maatschappij spelen, en tevens een genuanceerdere kijk op de rol van advocaten biedt. Ik hecht groot belang aan de ervaring en informatie die we krijgen door ervaringen uit te wisselen en te praten over mogelijke oplossingen met burgers, belangengroepen, advocaten en lobbyisten.</p>
      <p sl="de">Ik maak graag van de gelegenheid gebruik mijn dank uit te spreken voor de honderden discussies alsmede de talloze e-mails en ideeën die ik ontvang. Een paar daarvan zijn irritant, omdat ze alleen maar kostbare tijd kosten, maar het leeuwendeel ervan is zowel informatief als nuttig. Ik wil daar nogmaals mijn dank voor uitspreken, maar ik wil ook graag zeggen dat de verantwoordelijkheid voor de manier waarop we omgaan met lobbyisten uiteindelijk bij ons ligt. Wij bepalen met wie we willen praten, hoeveel tijd ze ons mogen kosten, waar we over praten, en hoe we een werkende relatie kunnen ontwikkelen. Ik zeg “ja” tegen heldere en transparante regels, maar “nee” tegen overregulatie, waardoor deze werkende relatie moeilijker en bureaucratischer wordt.</p>
    </intervention>
    <intervention id="4-183" speaker_id="31123" name="Pedro Guerreiro" is_mep="True" mode="written">
      <p sl="pt">Omdat wij denken dat het belangrijk is de overeenkomst met de Republiek der Seychellen in stand te houden en te verbeteren, voor zover dat nodig is, stemmen we in met de constatering dat het niet aangaat in de tekst van het protocol (dat de vismogelijkheden en hun financiële bijdrage vaststelt) overwegingen op te nemen aangaande de staat van de plaatselijke havenstructuur en de mogelijkheid bepaalde factoren (waaronder ook de doelstellingen betreffende het gebruik van de financiële bijdrage) te veranderen onder de exclusieve competentie van de autoriteiten der Seychellen.</p>
      <p sl="pt">Evenzo beschouwen we het voorstel om maatregelen op te nemen als het opschorten van licenties door de Europese Commissie als negatief, omdat deze met name geen rekening houden met het respect voor en de bescherming van de bevoegdheden der lidstaten.</p>
      <p sl="pt">Bovendien bestaat er nog steeds niet de garantie dat het principe van gelijke beloning voor gelijk werk wordt nageleefd, omdat de overeenkomst alleen stelt dat de loonomstandigheden van bemanningen uit de Seychellen aan boord van schepen, afkomstig uit EU-landen, niet slechter mogen zijn dan die van bemanningen uit de Seychellen die hetzelfde soort werk doen aan boord van een schip uit dat land.</p>
    </intervention>
    <intervention id="4-184" speaker_id="2338" name="Ian Hudghton" is_mep="True" mode="written">
      <p sl="en">Ik stemde tegen het rapport van de heer Ortuondo Larrea over een visserijovereenkomst met de Seychellen. Het GVB (gemeenschappelijk visserijbeleid) is een regelrechte ramp geweest en heeft niet aangezet tot een duurzame visindustrie rond onze kusten.</p>
      <p sl="en">Als gevolg daarvan moesten honderden Schotse boten worden gesloopt en heeft de kustvisserij veel te lijden gehad. Het antwoord hierop is te stoppen met de export van de overcapaciteit van andere lidstaten in de vorm van visovereenkomsten met derde landen.</p>
      <p sl="en">Als andere lidstaten te veel boten hebben om hun eigen traditionele visgronden te bevissen, moeten ze deze kwestie zelf maar aanpakken – en er niet van uitgaan dat de EU wel meer gronden voor hen vinden zal om te plunderen.</p>
    </intervention>
    <intervention id="4-185" speaker_id="4340" name="Margie Sudre" is_mep="True" mode="written">
      <p sl="fr">Ik ben blij dat het Europees Parlement de amendementen heeft aangenomen op de Partnerschapsovereenkomst tussen de Europese Gemeenschap en de Seychellen gedurende de periode 2005-2011.</p>
      <p sl="fr">De veranderingen zijn niet van invloed op de basisprincipes van de overeenkomst. Ze vormen slechts een weerspiegeling van het succes dat werd behaald en maken een praktische aanpassing mogelijk die overeenkomt met de feitelijke behoeften. Dat is de reden dat, gezien het gemiddelde niveau van de vangsten de afgelopen drie jaar, de referentietonnage is vergroot van vijfenvijftigduizend ton naar drieënzestigduizend ton. Bovendien is, teneinde de situatie in evenwicht te brengen, het bedrag dat scheepseigenaren betaalden opgetrokken naar vijfendertig euro per ton om het protocol in overeenstemming te brengen met andere tonijnovereenkomsten, waardoor de Gemeenschapsbijdrage verminderde van vijfenzeventig naar vijfenzestig euro. De totale financiële jaarlijkse bijdrage stijgt zo van 4 125 000 euro naar 5 355 000 euro.</p>
      <p sl="fr">Het succes van deze overeenkomst vormt een afspiegeling van de duidelijke en wederzijdse interesse die de Europese Unie aan de dag legt bij het afsluiten van partnerschapsovereenkomsten, vooral in de visserijsector. De vloot van Réunion was in staat van deze vismogelijkheden te profiteren en ik hoop dat de stemming van vandaag zal bijdragen aan het versterken en stimuleren van onze maritieme economie.</p>
    </intervention>
    <intervention id="4-186" speaker_id="34720" name="Bernard Wojciechowski" is_mep="True" mode="written">
      <p sl="pl">Als het gaat om werkgelegenheid en economische groei, zijn de zee en de maritieme hulpbronnen van groot belang voor de Europese Unie. Ze vormen een bron van voedsel en energie. Daarnaast zien de kuststreken een aanzienlijke ontwikkeling van de toeristenindustrie, die een belangrijke economische sector vormen. Maritieme bronnen dienen op een verantwoordelijke manier te worden geëxploiteerd.</p>
      <p sl="pl">De visserijsector in de EU is de op een na grootste ter wereld. De visserij en de aquacultuursector levert ongeveer 7,3 miljoen ton vis per jaar; driehonderdzestigduizend mensen zijn werkzaam in de visserij en in de visverwerkende industrie. Ik vind daarom dat de EU overeenkomsten moet sluiten met derde landen over algemeen visserijbeleid, of bestaande regelingen moet verbeteren.</p>
    </intervention>
    <intervention id="4-188" speaker_id="31123" name="Pedro Guerreiro" is_mep="True" mode="written">
      <p sl="pt">Wij steunen de toepassing van meer individuele regels, met derogaties en specifieke, verschillende en op maat gesneden maatregelen die adequaat zijn aangepast aan de economische realiteiten van de ultraperifere gebieden en gunstiger zijn voor hun productiecapaciteiten.</p>
      <p sl="pt">Dit rapport wil een speciaal accijnstarief op bier dat wordt geproduceerd op Madeira. Dit tarief dat lager ligt dan het nationaal vastgesteld tarief, zal gelden in die gevallen waarin de jaarlijkse productie van de brouwerij niet meer bedraagt dan driehonderdduizend hectoliter.</p>
      <p sl="pt">Zoals de Commissie al aangaf, is de prijs van plaatselijk geproduceerd bier, zelfs met het belastingvoordeel van vijftig procent, nog zo’n 7,5 procent hoger dan de detailhandelsprijs van bier dat op het vasteland van Portugal wordt gebrouwen en wordt verkocht op de markt van Madeira. Als het voordeel van de belastingverlaging wegvalt, zullen de plaatselijke brouwerijen de concurrentie niet kunnen aangaan.</p>
      <p sl="pt">Daarom steunen wij, gezien de specifieke omstandigheden en behoeften van de situatie waarin de ultraperifere regio’s verkeren, de maatregelen die derhalve beogen het recht op productie te garanderen conform het specifieke potentieel van de regio, die rekening houden met de regionale economie en die dientengevolge de overleving van de lokale brouwerijindustrie garanderen die wordt geconfronteerd met de nationale en internationale markt.</p>
    </intervention>
    <intervention id="4-189" speaker_id="28251" name="Jörg Leichtfried" is_mep="True" mode="written">
      <p sl="de">De enige reden waarom ik voor dit besluit over de accijnsheffing stem, is de beperkte plaatselijke reikwijdte, zodat het dus niet ongunstig uit kan pakken voor de Brauerei zu Göss in Oostenrijk, waar – zoals algemeen bekend is, het beste bier in Europa wordt geproduceerd.</p>
    </intervention>
    <intervention id="4-190" speaker_id="34720" name="Bernard Wojciechowski" is_mep="True" mode="written">
      <p sl="pl">Het vraagstuk waar de rapporteur op ingaat, nodigt uit tot reflectie over de vraag hoe steun voor de consolidatie van een systeem van pure concurrentie voor de wet te rijmen valt met het gelijkheidsprincipe. Zeer zeker vormt de vrije markt het beste mechanisme voor het reguleren van de economie, totdat er iets beters wordt gecreëerd, om een bepaalde stelling maar eens te parafraseren. Vanuit dat standpunt gezien, wijst het initiatief van de rapporteur misschien op interventionisme, en dat zou een negatieve invloed hebben op de economie. Van de andere kant brengt het garanderen van een duurzame markt de bescherming van een onderverdeling en de preventie van monopolisatie met zich mee. Er is meer discussie en deskundig onderzoek nodig alvorens een zo belangrijk besluit te nemen als het onderhavige. Het rapport gaat niet in op alle aspecten van het onderwerp. Daarom heb ik besloten me van stemming te onthouden.</p>
    </intervention>
    <intervention id="4-998" speaker_id="33775" name="Jean-Pierre Audy" is_mep="True" mode="written">
      <p sl="fr">Ik stemde voor het rapport van mijn Italiaanse collega Monica Frassoni over de conclusie van een interinstitutionele overeenkomst tussen het Europees Parlement en de Commissie omtrent procedures voor de tenuitvoerlegging van het Raadsbesluit, waarin de procedures uit de doeken worden gedaan voor het uitvoeren van de implementeermacht die aan de Commissie is verleend, zoals gewijzigd bij Besluit 2006/512/EG van 17 juli 2006. Helaas werkt de comitologieprocedure niet goed en wordt het urgent om maatregelen te treffen om de Commissie in staat te stellen haar implementeermacht uit te oefenen en het Europees Parlement in staat te stellen hier toezicht op te houden. Voor zover van toepassing hebben alle drie de instellingen de plicht te verwijzen naar de regelgevingsprocedure met toetsing. Ik ben blij dat de nieuwe overeenkomst nauwkeuriger vastlegt dat de Commissie de verplichting heeft het Parlement te informeren overeenkomstig de regelingen die ervoor zorgen dat het overdrachtssysteem transparant en efficiënt is en dat is vastgesteld welke informatie moet worden verstrekt en wat de verschillende fases zijn. Ik ben blij met de introductie van een “systeem dat vroegtijdig waarschuwt”, waarbij het Parlement wordt geïnformeerd over ontwerpuitvoeringsmaatregelen. Ik steun het idee dat de Commissie alle conceptuitvoeringsmaatregelen openbaar dient te maken zodra deze formeel zijn voorgesteld.</p>
    </intervention>
    <intervention id="4-192" speaker_id="28427" name="Alessandro Battilocchio" is_mep="True" mode="written">
      <p sl="it">Mevrouw de Voorzitter, dames en heren, ik ben vóór het verslag-Frassoni over de nieuwe comitologieprocedures.</p>
      <p sl="it">Het Parlement krijgt in het kader van de toetsingsprocedure nieuwe bevoegdheden. Afgevaardigden kunnen de goedkeuring van een door het comité aangenomen tekst tegenhouden als blijkt dat de deskundigen zich niet aan hun mandaat hebben gehouden. Dat is een belangrijke overwinning voor dit Parlement en een stap voorwaarts bij het verzekeren van een betere machtsevenwicht tussen de Europese instellingen.</p>
      <p sl="it">Ik ben het ermee eens dat de procedures efficiënter zouden moeten zijn, en dat kan door de besluiten van het comité duidelijker te redigeren zodat ze toegankelijker zijn. Ik ben dus ook voorstander van het opzetten van een elektronisch register om de verificatie van comitologiebesluiten te vergemakkelijken.</p>
      <p sl="it">Het is natuurlijk van fundamenteel belang dat de voorgestelde termijn voor het aan het Parlement toegekende toetsingsrecht – drie maanden – uitsluitend van toepassing is op uitzonderlijke gevallen, overeenkomstig het bepaalde in het Interinstitutionele Akkoord van 7 juli 2007. Een kortere termijn is alleen aanvaardbaar als urgentie of efficiëntie daartoe nopen.</p>
      <p sl="it">Een aantal EP-commissies hebben het vetorecht reeds op een succesvolle manier gebruikt om de Commissie te dwingen direct antwoord te geven en opheldering te verschaffen. Ik geloof daarom dat dit het Parlement dit instrument vaker zou moeten gebruiken om ook op technische aangelegenheden politiek toezicht uit te oefenen.</p>
    </intervention>
    <intervention id="4-997" speaker_id="33775" name="Jean-Pierre Audy" is_mep="True" mode="written">
      <p sl="fr">Ik heb vóór het verslag van onze Italiaanse collega Frassoni over de wijziging van artikel 81 van het Reglement van het Europees Parlement gestemd. Het gaat hier om wat wel de comitologische uitvoeringsmaatregelen genoemd worden. Artikel 81, lid 4, van het Reglement van het Parlement bepaalt dat als de Commissie uitvoeringsmaatregelen wil uitvaardigen en deze maatregelen voor toetsing in aanmerking komen, de termijn voor toetsing ingaat, zodra het ontwerp van maatregelen in alle officiële talen aan het Parlement is voorgelegd. Nu wordt voorgesteld daar aan toe te voegen dat wanneer kortere termijnen gelden (artikel 5 bis, lid 5, letter b) van Besluit 1999/468/EG) en in geval van dwingende urgente redenen (artikel 5 bis, lid 6 van Besluit 1999/468/EG), de termijn voor toetsing ingaat op de datum van ontvangst door het Parlement van het definitieve ontwerp van uitvoeringsmaatregelen in de talenversies waarin het aan de leden van het overeenkomstig Besluit 1999/468/EG ingestelde comité is voorgelegd, tenzij de voorzitter van de parlementaire commissie hiertegen bezwaar maakt. Ik steun dat voorstel.</p>
    </intervention>
    <intervention id="4-194" speaker_id="1164" name="Bruno Gollnisch" is_mep="True" mode="written">
      <p sl="fr">Mijnheer de Voorzitter, het verslag van mevrouw Frassoni vestigt de aandacht op de ietwat hooghartige houding die de Commissie aanneemt ten aanzien van het Parlement als ze zich in een machtspositie bevindt. De rapporteur herinnert de Commissie aan haar plichten en dat is terecht. Wij steunen deze poging tot herinvoering van althans een minimaal democratisch toezicht op de activiteiten van de Commissie.</p>
      <p sl="fr">Het is echter maar de vraag of dit zal leiden tot een betere toepassing van dit toetsingsrecht. De Commissie wil immers eigenlijk liever niet dat het Parlement geraadpleegd wordt inzake de door haar geplande uitvoeringsmaatregelen.</p>
      <p sl="fr">We vinden het ook jammer dat nergens melding wordt gemaakt van het onderliggende probleem: de omvang van de uitvoerende bevoegdheden van de Commissie. Die bevoegdheden lijken sterk op die van een echte wet- en regelgevende autoriteit, maar dan toevertrouwd aan ambtenaren. Daar komt bij dat de comitologieprocedure een farce is en onverenigbaar met alle democratische beginselen.</p>
    </intervention>
    <intervention id="4-196" speaker_id="photo_generic" name="Charlotte Cederschiöld, Christofer Fjellner, Gunnar Hökmark and Anna Ibrisagic" is_mep="True" mode="written">
      <p sl="nl">Wij menen dat het gemeenschappelijk landbouwbeleid moet worden afgeschaft. We vinden echter ook dat reeds afgesloten overeenkomsten moeten worden nagekomen. We hebben daarom vandaag vóór het Commissievoorstel gestemd om de toetredingsverdragen met Portugal, Griekenland en Spanje na te leven. In die verdragen heeft de EU er zich helaas toe verbonden de katoenproductie te steunen, onder meer door aan de productie gekoppelde steun. We vinden het daarom jammer dat de Commissie geen gelegenheid heeft gekregen om met betrekking tot dit onderwerp een voorstel te doen dat aansluit bij het beleid voor andere landbouwsectoren, waar de steun is losgekoppeld van de productie.</p>
      <p sl="nl">In het verslag van het Europees Parlement (A6-0166/2008) werd een nog minder vergaande ontkoppeling van de steun voorgesteld, reden waarom we besloten hebben tegen dat verslag te stemmen.</p>
    </intervention>
    <intervention id="4-197" speaker_id="4466" name="Ilda Figueiredo" is_mep="True" mode="written">
      <p sl="pt">De katoensector is voor bepaalde regio’s van de Europese Unie van bijzonder sociaal en economisch belang, vooral in Griekenland en Spanje. De Europese Unie en het Europees Parlement dienen aan deze sector dus de nodige aandacht aan te besteden.</p>
      <p sl="pt">Aansluitend op de in 2003 ingezette hervorming van het gemeenschappelijk landbouwbeleid is men overgegaan op een systeem van eenmalige betalingen, losgekoppeld van de productie. In 2006 heeft de Commissie dat principe ook op de katoensector van toepassing verklaard.</p>
      <p sl="pt">Spanje is toen een procedure bij het Europees Hof van Justitie begonnen, met als argument dat er voorafgaand aan de hervorming geen effectbeoordeling was uitgevoerd. Het Hof stelde Spanje in het gelijk en schrapte het nieuwe steunsysteem voor katoen.</p>
      <p sl="pt">Het nieuwe voorstel van de Europese Commissie is echter vrijwel identiek aan het voorgaande voorstel. En dat terwijl nauwelijks één jaar ná de hervorming van de gemeenschappelijk marktordening voor katoen de rampzalige gevolgen van die hervorming maar al te zichtbaar zijn: de productie in deze sector is in Griekenland met bijna twintig procent gedaald en in Spanje met meer dan vijftig procent. Het aantal bedrijven is in Griekenland met elf procent gedaald en in Spanje zelfs met vijfentwintig procent. Ook de ontpittingsfabrieken worden bedreigd.</p>
      <p sl="pt">Daarom hebben we tegen deze resolutie gestemd.</p>
    </intervention>
    <intervention id="4-198" speaker_id="28586" name="Dimitrios Papadimoulis" is_mep="True" mode="written">
      <p sl="nl">Ik heb net als mijn fractie tegen het verslag-Gklavakis gestemd. Er waren wel enige amendementen opgenomen die het oorspronkelijke ontwerp van de Commissie verbeterden, maar het uiteindelijke saldo was toch negatief. Katoenproducenten moeten meer steun ontvangen, zonder eerst de productie nog verder terug te hoeven brengen. Er zullen bovendien maatregelen moeten worden genomen om het milieu te beschermen en een duurzame landbouw te verzekeren.</p>
    </intervention>
    <intervention id="4-996" speaker_id="33775" name="Jean-Pierre Audy" is_mep="True" mode="written">
      <p sl="fr">Ik heb vóór de resolutie van het Europees Parlement van 8 mei 2008 over de Transatlantische Economische Raad gestemd. Daarin wordt gesteld dat een nauwe transatlantische partnerschap van vitaal belang is als we de mondialisering willen gebruiken voor het verspreiden van gedeelde waarden en een rechtvaardige politieke en economische wereldorde willen scheppen. Ook ik geloof dat een goed functionerende, op mededinging gebaseerde transatlantische markt de basis moet vormen voor een transatlantisch partnerschap dat de VS en de EU in staat moet stellen om samen een oplossing te vinden voor mondiale politieke en economische uitdagingen. In de steeds sterker geïntegreerde mondiale economie is veilige handel van bijzonder belang, maar het voorstel om in het kader van de terrorismebestrijding álle inkomende containers te scannen is inderdaad onrealistisch en niet gerechtvaardigd. We hebben dringend behoefte aan samenwerking bij het toepassen van intellectuele eigendomsrechten. Er zullen ook maatregelen moeten worden genomen om de samenwerking bij het bestrijden van vervalsingen en piraterij te verbeteren. Tot slot zullen we een duidelijk stappenplan moeten opstellen voor het vergemakkelijken van de wederzijdse erkenning van het internationale octrooirecht. Ik vind het jammer dat de monetaire samenwerking dollar/euro niet verder is ontwikkeld.</p>
    </intervention>
    <intervention id="4-200" speaker_id="5735" name="Anne Ferreira" is_mep="True" mode="written">
      <p sl="fr">Ik heb me bij de eindstemming over deze resolutie van stemming onthouden, om – vooral – de volgende redenen.</p>
      <p sl="fr">De resolutie bevat enige positieve punten, zoals de verwijzing naar het voorzorgsbeginsel. Ik kan bepaalde voorstellen en doelstellingen echter niet steunen.</p>
      <p sl="fr">Ik kan het principe van een transatlantische markt aanvaarden, maar het is niet mogelijk om die tegen 2015 gereed te hebben. Dat is trouwens niet eens wenselijk.</p>
      <p sl="fr">Om deze markt gereed te krijgen zullen niet-tarifaire barrières (paragraaf 17) moeten worden geëlimineerd. We hebben het dan over normen op het gebied van sociale zekerheid, gezondheid, milieu, enzovoorts. De normen die de EU op die gebieden in wetgeving heeft vastgelegd verschaffen de Europese burger voldoende bescherming. Deze normen moeten worden behouden, en indien mogelijk verscherpt.</p>
      <p sl="fr">Etikettering en traceerbaarheid volstaan niet om de consument in staat te stellen een geïnformeerde keuze te maken (paragraaf 28). Het beleid voor consumentenbescherming moet meer inhouden dan uitsluitend dit soort maatregelen. Om de consument bij de aanschaf van landbouwproducten een werkelijke keuze te garanderen moeten traditionele en organische producten worden beschermd tegen contaminatie door GGO’s.</p>
      <p sl="fr">Wat de invoer van Amerikaans, met chloorwater behandeld gevogelte betreft: de tekst is op dit punt te onduidelijk geformuleerd. Als we het communautaire voedselveiligheidsbeleid willen handhaven, moeten dit soort invoer verbieden.</p>
    </intervention>
    <intervention id="4-201" speaker_id="31123" name="Pedro Guerreiro" is_mep="True" mode="written">
      <p sl="pt">Nu de crisis van het kapitalisme verscherpt en de contradicties van dit systeem zich opstapelen, worden deze resolutie en de erin vervatte doelstelling – het creëren van een “transatlantische markt” (“op de lange termijn”) – gepresenteerd als de enige echte ontsnappingsroute, waarbij een nog radicalere liberalisering van de markten in deze twee polen van de “trits” en pijlers van de NAVO wordt aangewezen als de “uitweg”.</p>
      <p sl="pt">Deze resolutie bevestigt het “transatlantische” strategische partnerschap en is verder niets anders dan een heus stappenplan voor de liberalisering van de financiële markten en de handelsbetrekkingen tussen de EU en de VS. De resolutie bevat daarom een lijst waarin de obstakels die meer mededinging en een sterkere kapitalistische concentratie in de weg staan worden opgesomd. De grote economische en financiële concerns zullen daar heel blij mee zijn, omdat zij bij deze ontwikkeling wél zullen varen.</p>
      <p sl="pt">In een – uit de aard der zaak tot mislukken gedoemde – poging de werkelijke doelstellingen, contradicties en consequenties van het opzetten van een “transatlantische markt” te verhullen, bevat de resolutie ook enige verwijzingen naar het milieu en sociale aspecten. Deze lijken echter alleen maar functies en variabelen in het kader van de kapitalistische mededinging te zijn, inzonderheid binnen de Wereldhandelsorganisatie.</p>
      <p sl="pt">Er wordt voorzichtig verwezen naar de harde realiteit van de “kapitalistische mondialisering”, maar al met al zwijgt de resolutie toch over de ernstige gevolgen van die mondialisering voor arbeiders, de burgers en kleine en middelgrote ondernemingen, en dan niet alleen in de EU en de VS, maar over de gehele wereld.</p>
    </intervention>
    <intervention id="4-202" speaker_id="photo_generic" name="Kartika Tamara Liotard en Erik Meijer" is_mep="True" mode="written">
      <p sl="en">Wij hebben tegen amendement nr. 4 gestemd, omdat daarin gesteld wordt dat “eender welke oplossing niet mag leiden tot het verstoren van de mededinging”.</p>
      <p sl="en">De uitspraak bevestigt (gelet op de achtergrond) dat economische belangen zwaarder wegen dan overwegingen van gezondheid. Wij vinden die logica onaanvaardbaar. Wij geloven namelijk dat Europa, als het om voedselveiligheid gaat, steeds van het voorzorgsbeginsel zou moeten uitgaan.</p>
    </intervention>
    <intervention id="4-203" speaker_id="4461" name="Luís Queiró" is_mep="True" mode="written">
      <p sl="pt">Het besef dat de betrekkingen tussen de Verenigde Staten en de Europese Unie heel levendig zijn – even afgezien van kwesties die met derde landen te maken hebben (hoewel ook hier de meningsgeschillen niet noodzakelijkerwijs onoverkoombaar zijn) – is van groot belang. Dit debat, deze teksten en het vandaag goedgekeurde document kunnen daarom een heel nuttige rol spelen.</p>
      <p sl="pt">Daarom is het heel belangrijk dat we al de nodige stappen ondernemen om onze doelstelling – verbeterde transatlantische economische integratie – te bereiken. Zoals uit recent onderzoek blijkt zijn inspanningen in die richting heel nuttig, inzonderheid die welke gericht zijn op het verwijderen van niet-tarifaire barrières (niet altijd even zichtbare regels die de internationale handel toch heel sterk kunnen hinderen). Beide partijen zullen in dit opzicht dus meer moeten doen.</p>
      <p sl="pt">Beide kanten van de Noord-Atlantische Oceaan zullen zich op het gebied van de internationale handel hoe dan ook een grotere en consistentere inspanning moeten getroosten.</p>
    </intervention>
    <intervention id="4-204" speaker_id="2081" name="Peter Skinner" is_mep="True" mode="written">
      <p sl="en">Ik ben één van de opstellers van deze resolutie en dus voorstander van de realistische doelstellingen die via de TER worden nagestreefd.</p>
      <p sl="en">Het is zaak dat de EU en de VS gaan onderzoeken hoe de handelsbarrières kunnen worden verlaagd. Ik ben vooral heel blij met de gestage vooruitgang die wordt geboekt op het gebied van de financiële diensten, de IFRS en de “broker/dealer”-overeenkomst.</p>
      <p sl="en">Er moet echter meer worden gedaan en er zal ook naar andere mogelijkheden moeten worden gezocht, waaronder inbegrepen de multilaterale benadering. Ik ben echter bang dat beide zijden vooral zullen afwachten tot er zich oplossingen presenteren voor de geschillen die er tussen ons bestaan. Die meningsverschillen kunnen alleen worden bijgelegd door hard werk, en dat geldt vooral voor de kwestie verzekeringen (in het bijzonder als het gaat om zekerheidsstellingen).</p>
      <p sl="en">De TER heeft niet uitsluitend betrekking op de handel. Waar het om gaat is dat we onze betrekkingen op het vlak van de regelgeving beter uitwerken. Dat zou leiden tot meer openheid en efficiëntie en betere prestaties van onze industrieën. Bovendien zullen dan de zwakke excuses zoals die in het verleden zijn gebruik alle geldigheid verliezen.</p>
      <p sl="en">We krijgen te maken met steeds sterkere uitdagingen. Het is in het belang van de EU en de VS om te beschikken over systemen die in plaats van protectionisme en isolationisme de groei bevorderen.</p>
      <p sl="en">De TER helpt mee de EU en de VS dichter bij elkaar te brengen. We mogen echter niet verwachten dat de TER uit zichzelf resultaten zal opleveren. We moeten het één en ander ondernemen om deze benadering in onze besluiten te verwerken. Het is veel te gemakkelijk om op basis van onze politieke economieën een mislukking te voorspellen. Om die angst weg te nemen zal er hard moeten gewerkt.</p>
    </intervention>
    <intervention id="4-995" speaker_id="33775" name="Jean-Pierre Audy" is_mep="True" mode="written">
      <p sl="fr">Ik heb voor het eigen initiatief-verslag van onze collega de heer Cappato over de mensenrechten in de wereld in 2007 gestemd. Ik ben het eens met de stelling dat de Commissie en de Raad prioritaire actie moeten ondernemen en de activiteiten van internationale hoven die bij de bescherming van de mensenrechten betrokken zijn moeten steunen, op dezelfde wijze als in verband met de oprichting van het Internationaal Strafhof is gebeurd. De nieuwe UNHRC heeft het potentieel zich te ontwikkelen tot een nuttig kader voor het verbeteren van de mensenrechtensituatie in de wereld. Ik ben verder voorstander van het bevorderen van geweldloosheid als het geëigende middel om respect voor grondrechten af te dwingen, en ik ben ervoor om al het nodige te ondernemen om de doodstraf af te schaffen. Net als mijn collega’s ben ook ik verbaasd dat een aantal Europese landen het Facultatieve Protocol bij het Verdrag tegen Foltering nog niet heeft geratificeerd. Ik ben blij dat het Europees Instrument voor democratie en mensenrechten (EIDHR) zo doeltreffend blijkt te zijn, al is intussen wel zo dat de begroting voor dit instrument veel lager uitvalt dan verwacht. Ik steun daarom de oproep tot het verhogen van de begroting voor het EIDHR vanaf 2009.</p>
    </intervention>
    <intervention id="4-206" speaker_id="28427" name="Alessandro Battilocchio" is_mep="True" mode="written">
      <p sl="it">Ik zal in het onderstaande uitleggen waarom ik vóór dit verslag over de bescherming van de mensenrechten heb gestemd – rechten die nog steeds veel te vaak geschonden worden.</p>
      <p sl="it">De Europese Unie brengt de mensenrechten onder bij haar fundamentele beginselen. Het is zelfs zo – en terecht – dat respect voor de mensenrechten een voorwaarde is voor toetreding tot de EU.</p>
      <p sl="it">De Europese Unie heeft dient daarom op te treden als een waakhond voor de mensenrechten in Europa en derde landen, en wel via een samenhangend gemeenschappelijk buitenlands beleid dat is losgekoppeld van de belangen en posities van de lidstaten. De EU moet landen overal ter wereld aanmoedigen het Statuut inzake het Internationaal Strafhof te ratificeren om mensen te beschermen tegen misdaden tegen de mensheid en te voorkomen dat genocide en andere gruweldaden zonder vrees voor sancties kunnen worden begaan. We moeten verder proberen de doeltreffendheid van de UNHCR te verbeteren. Ik geloof ook dat de UN-resolutie over het wereldwijd moratorium op de doodstraf praktische invulling dient te krijgen.</p>
      <p sl="it">De Europese Unie moet er ook toe bijdragen dat haar belangrijkste handelspartners de mensenrechten respecteren. Ik hoop dat China het gebruik van foltering zal staken om zo aan te geven dat het bereid is een cultuur over te nemen die de mensenrechten eerbiedigt en aansluit bij de vredelievende instelling waarvan de Olympische Spelen altijd een symbool zijn geweest.</p>
    </intervention>
    <intervention id="4-207" speaker_id="28183" name="Patrick Gaubert" is_mep="True" mode="written">
      <p sl="fr">Ik ben blij dat de ontwerpresolutie van de heer Cappato met betrekking tot het jaarlijkse verslag over de Mensenrechten in de Wereld (2007) en het EU-beleid op dit gebied is aangenomen.</p>
      <p sl="fr">Dit verslag beschrijft de vooruitgang die er in de wereld is geboekt op het gebied van de mensenrechten en bevat verder een evaluatie van de inspanningen die de EU zich getroost heeft om de mensenrechten via haar beleid en acties te bevorderen.</p>
      <p sl="fr">Het verslag wijst er terecht op dat er behoefte is aan meer samenhang tussen het interne en het externe beleid inzake de mensenrechten.</p>
      <p sl="fr">Het verslag heeft bijzondere aandacht voor de doodstraf, de bestrijding van alle vormen van foltering, de discriminatie van en het geweld tegen vrouwen, en het feit dat de rechten van kinderen beter beschermd moeten worden.</p>
      <p sl="fr">Herhaald wordt dat de EU de rol van het maatschappelijk middenveld dient te versterken om inspanningen ten gunste van de mensenrechten meer vrucht te laten dragen. Er zullen voor dat doel ook meer middelen moeten worden vrijgemaakt.</p>
    </intervention>
    <intervention id="4-208" speaker_id="photo_generic" name="Hélène Goudin and Nils Lundgren" is_mep="True" mode="written">
      <p sl="nl">De Junilijst steunt het belangrijke werk dat overal ter wereld wordt verricht ten behoeve van de mensenrechten. Wij menen echter dat het onderhavige Jaarlijks Verslag wederom een poging van dit Parlement is om de bevoegdheden van de EU op het gebied van het buitenlands beleid uit te breiden.</p>
      <p sl="nl">In veel landen is de toestand zorgwekkend, en de internationale gemeenschap moet daar inderdaad een antwoord op proberen te formuleren. Dat zal echter dienen te gescheiden via de VN en de aan deze instelling verbonden lichamen die – in tegenstelling tot de EU – legitimiteit en een brede steun van een meerderheid van landen genieten.</p>
      <p sl="nl">Wij hebben daarom tegen dit verslag gestemd.</p>
    </intervention>
    <intervention id="4-209" speaker_id="31123" name="Pedro Guerreiro" is_mep="True" mode="written">
      <p sl="pt">Elk jaar weer worden we geconfronteerd met dezelfde oefening in schijnheiligheid: het Europees Parlement en de mensenrechten in de wereld.</p>
      <p sl="pt">Uiteraard bevat dit verslag punten die wij kunnen steunen. Het is in wezen echter een uiterst treffend voorbeeld van de wijze waarop de mensenrechten worden misbruikt als een politiek wapen ter behartiging van de belangen van de machtigste landen van de EU en de grote economische en financiële concerns in die landen – en tégen de mensen die het daarmee niet eens zijn.</p>
      <p sl="pt">Het verslag zegt dus niets – en bevat geen kritiek op – de flagrante schendingen van de mensenrechten in Palestina, Irak, Afghanistan, bezet Cyprus of de Westelijke Sahara, zoals die worden begaan door de EU-landen en/of hun bondgenoten, waaronder de VS, Israël, Turkije of Marokko.</p>
      <p sl="pt">En opnieuw wordt geprobeerd de mensenrechten een afhankelijke status te verlenen, door ze ondergeschikt te maken aan economische en sociale rechten. De verdediging van de mensenrechten (en dus ook het gegeven dat ze ondeelbaar zijn en niet in een rangorde kunnen worden ondergebracht) en de status van deze rechten als absolute voorwaarde voor respect voor de rechten van mensen en oprechte sociale rechtvaardigheid, vrede, vrijheid en democratie, dient het uitgangspunt voor al onze politieke actie te vormen. Voor ons gaan de mensenrechten over het verdedigen van de rechten van mensen – ze mogen niet gebruikt worden voor manifestaties van schijnheiligheid.</p>
    </intervention>
    <intervention id="4-210" speaker_id="2338" name="Ian Hudghton" is_mep="True" mode="written">
      <p sl="en">Ik heb vóór het verslag-Cappato over de mensenrechten gestemd. Overal ter wereld worden mensenrechten geschonden, en wij in de EU moeten altijd optreden om degenen die onder deze schendingen lijden bij te staan.</p>
      <p sl="en">We moeten ook oog hebben voor de mensenrechtenschendingen binnen onze eigen grenzen. Hoe gemakkelijk die rechten kunnen worden geschonden blijkt wel uit de uitleveringsvluchten, om maar eens een goed voorbeeld te noemen.</p>
    </intervention>
    <intervention id="4-211" speaker_id="4260" name="Eija-Riitta Korhola" is_mep="True" mode="written">
      <p sl="fi">Mijnheer de Voorzitter, ik heb – in tegenstelling tot de rest van mijn fractie – tegen amendement nr. 12 op paragraaf 94 van het verslag-Cappato gestemd. Dat amendement was bedoeld om het begrip “seksuele en reproductieve gezondheid” uit de resolutie te weren. Nu is het zo dat de term “seksuele en reproductieve gezondheid” ook abortus inhoudt, en dat is volgens mij geen absoluut recht. Toch geloof ik dat voornoemde term in deze context een rechtmatige plaats heeft. Paragraaf 94 wijst erop dat gezondheid (en dus ook seksuele en reproductieve gezondheid) een prioriteit zou moeten zijn in het kader van EU-beleid op het gebied van ontwikkeling en mensenrechten, en dan zeker waar tegen vrouwen gericht geweld endemisch is en vrouwen en kinderen het risico lopen met HIV/AIDS besmet te geraken (of geen toegang krijgen tot informatie, preventieve maatregelen of behandeling).</p>
    </intervention>
    <intervention id="4-212" speaker_id="28251" name="Jörg Leichtfried" is_mep="True" mode="written">
      <p sl="de">Ik heb vóór het verslag over de mensenrechten in de wereld (2007) en het mensenrechtenbeleid van de Europese Unie gestemd. Mensenrechten zijn universele rechten en moeten zonder enige beperking overal toepassing vinden. De EU is in de gelegenheid overal ter wereld voor de mensenrechten op te komen. Het is dus zaak dat er een accurate analyse van de situatie wordt uitgevoerd, en dat is de reden waarom ik ingenomen ben met het initiatief van de heer Cappato.</p>
      <p sl="de">Harmonisatie van het EU-mensenrechtenbeleid is vooral belangrijk als we een gemeenschappelijke benadering willen volgen, bijvoorbeeld als het gaat om de doodstraf of foltering. Een gemeenschappelijk positie is ook in de internationale sfeer heel belangrijk. Bepaalde landen – zoals China, Rusland en Iran – lijken maar weinig te ondernemen tegen de ernstige schendingen van de mensenrechten die op hun grondgebied worden begaan. De EU moet in haar omgang met deze landen dus een gesloten front vormen, en dat kan alleen als we een gemeenschappelijk mensenrechtenbeleid voor de EU formuleren.</p>
    </intervention>
    <intervention id="4-213" speaker_id="1403" name="David Martin" is_mep="True" mode="written">
      <p sl="en">Ik ben heel blij met het verslag van de heer Cappato over de mensenrechten in de wereld (2007) en het mensenrechtenbeleid van de Europese Unie. Uit dit verslag blijkt dat de EU meer aandacht moet besteden aan de mensenrechten, zeker in het kader van handelsbesprekingen.</p>
      <p sl="en">Ik sluit me aan bij hetgeen in dit verslag wordt gezegd over schendingen van de mensenrechten. Verder steun ik bepaalde oplossingen die de heer Cappato voorstelt, zoals een belangrijker rol voor de subcommissie mensenrechten van het Europees Parlement en het idee om de Raad in deze debatten te betrekken. Ik heb vóór dit verslag gestemd.</p>
    </intervention>
    <intervention id="4-214" speaker_id="28255" name="Andreas Mölzer" is_mep="True" mode="written">
      <p sl="de">Het voorstel van de Europese Unie om een “Europees Jaar van geweldloosheid” uit te roepen is bizar, als je bedenkt dat diezelfde EU missies uitvoert in Tsjaad, waar we vanwege Franse belangen niet de nodige onpartijdigheid kunnen garanderen. En als we kijken naar de geheime gevangenissen van de CIA en de uitleveringsvluchten – hoe geweldloos was het optreden van de EU toen? Heeft de EU daarbij de mensenrechten geëerbiedigd? En dan zwijgen we over het feit dat er toetredingsonderhandelingen worden gevoerd met een land dat de rechten van minderheden aan zijn laars lapt, de vrouwelijke helft van de bevolking als tweederangs burgers behandelt en opgetogen het voorbeeld van de VS volgt en met instemming van dat laatste land een oorlog tegen het buurland heeft ingezet. We zwijgen dan ook over schendingen van democratische rechten – vooral door geen rekening te houden met de uitkomst van referenda – en het intrekken van steeds meer grondrechten onder het voorwendsel van terrorismebestrijding.</p>
      <p sl="de">Als de EU oprecht en serieus voorvechter van de mensenrechter wil worden, dan zal ze een antwoord moeten verschaffen op nog niet beantwoorde vragen met betrekking tot de martelgevangenissen van de VS en het CIA-programma voor “buitengewone uitlevering”. En ze zal de toetredingsonderhandeling met Turkije onmiddellijk moeten afbreken. Het opkomen voor democratische waarden en de democratie thuis is namelijk een essentieel onderdeel van het mensenrechtenbeleid van de EU.</p>
    </intervention>
    <intervention id="4-215" speaker_id="28249" name="Tobias Pflüger" is_mep="True" mode="written">
      <p sl="de">Ik heb tegen de ontwerpresolutie over het mensenrechtenverslag gestemd, en wel om de onderstaande redenen:</p>
      <p sl="de">1. Dit verslag bevat een aantal punten die we kunnen steunen. Er wordt echter geen enkele aandacht besteed aan het feit dat mensen in grote delen van de wereld alle sociale en economische rechten ontberen, als gevolg waarvan miljoenen van honger sterven, of het zonder huisvesting of werk moeten stellen. In dit verslag worden de mensenrechten gelijkgesteld aan burgerrechten – meer niet. Het principe van de ondeelbaarheid van de mensenrechten zoals dat in het VN-Handvest is vastgelegd wordt zo genegeerd;</p>
      <p sl="de">2. Het verslag verzuimt melding te maken van de schendingen van de mensenrechten zoals die door lidstaten van de EU worden begaan of toegestaan. Om beschuldigingen van schijnheiligheid te ontwijken zal de EU een onderzoek moeten verrichten naar, en uitleg moeten verschaffen aangaande de mensenrechtenschendingen die in derde landen met medeweten of medewerking van EU-lidstaten zijn begaan tegen onderdanen uit derde landen. Er zijn bijvoorbeeld berichten dat de troepen die bij Artemis (de EU-operatie in de Kongo) zijn betrokken zich schuldig zouden hebben gemaakt aan foltering;</p>
      <p sl="de">3. Oorlog is nog altijd de ernstigste schending van de mensenrechten, maar daar zwijgt dit verslag over. Het Verdrag van Lissabon en verklaringen die Frankrijk heeft gedaan bij het aanvaarden van het voorzitterschap voor de tweede helft van 2008 doen evenwel vrezen dat de EU in de toekomst bij meer militaire missies betrokken zal geraken. De mensenrechten mogen nooit worden gebruikt als excuus voor dit soort operaties. Dit aspect wordt in het verslag nergens vermeld.</p>
    </intervention>
    <intervention id="4-216" speaker_id="4461" name="Luís Queiró" is_mep="True" mode="written">
      <p sl="pt">Het verslag waarover we vandaag hebben gestemd, en dat aansluit bij het verslag van de Raad en de Commissie, bevat een up-to-date gebrachte en kritische beschrijving van de mensenrechtensituatie in de wereld. Daar blijft het helaas bij. Er is wel een poging gedaan een opsomming te geven van de initiatieven van het Europees Parlement met betrekking tot bepaalde gevallen, maar men is er niet in geslaagd een evaluatie uit te voeren van de reële impact van het Europese beleid ter bevordering van de mensenrechten. Zo’n beoordeling is alleen zinvol als er een uitvoerige beschrijving wordt verstrekt van de specifieke doelstellingen en duidelijk wordt aangegeven welke politieke instrumenten er ter verwezenlijking van die doelen zijn ingezet. Pas dan kun je de resultaten evalueren. Het komt er dus op neer dat ons verslag weliswaar een heel belangrijke lijst is, maar niet wat het zou moeten – en kunnen – zijn. Ik sluit me daarom aan bij de oproep van een aantal collega’s (vooral uit de PPE-DE-Fractie) om het kader waarin dit debat elk jaar plaatsvindt en er elk jaar weer een verslag wordt opgesteld te herzien.</p>
    </intervention>
    <intervention id="4-217" speaker_id="2002" name="José Ignacio Salafranca Sánchez-Neyra" is_mep="True" mode="written">
      <p sl="es">De PPE-DE-Fractie verwerpt de paragraaf in verslag-Cappato waarin verwezen wordt naar de Yogyakarta-beginselen. We hebben dus tegen deze paragraaf gestemd. Slechts een gering aantal landen heeft deze beginselen ondertekend en past ze ook toe; de internationale gemeenschap houdt er nauwelijks rekening mee. Hetzelfde geldt voor het nogal ruime begrip “seksuele en reproductieve gezondheid”. Dat is een term die van alles kan betekenen en er zijn er die dit begrip gebruiken om er – al dan niet openlijk – allerlei ideeën aan op te hangen. Wij kunnen dat niet goedkeuren.</p>
    </intervention>
    <intervention id="4-218" speaker_id="4545" name="Catherine Stihler" is_mep="True" mode="written">
      <p sl="en">Nu overal ter wereld de voedselprijzen scherp stijgen is het van belang dat we het beschikken over voldoende voedsel als mensrecht aanmerken. De voedselcrisis – waaronder vooral ‘s werelds armen te lijden hebben – noopt tot een onmiddellijke reactie. Ik roep de Europese Raad en de Commissie op om al de nodige middelen in te zetten teneinde degenen die te lijden hebben als gevolg van de sterke stijging van de voedselprijzen bijstand te verlenen.</p>
    </intervention>
    <intervention id="4-219" speaker_id="28134" name="Eva-Britt Svensson" is_mep="True" mode="written">
      <p sl="nl">Ik heb besloten mij van stemming te onthouden, aangezien het verslag van de heer Cappato hier en daar (vooral in de paragrafen 15, 45 en 141) lijkt voor te staan dat besluiten over dit onderwerp door de EU moeten worden genomen. Ik geloof dat het aan de lidstaten is om besluiten te nemen inzake kwesties die met de mensenrechten verband houden.</p>
    </intervention>
    <intervention id="4-220" speaker_id="28358" name="Konrad Szymański" is_mep="True" mode="written">
      <p sl="pl">Het Cappato-verslag geeft de prioriteit aan niet nader gespecificeerde discriminatie gebaseerd op seksuele voorkeur en reproductieve rechten.</p>
      <p sl="pl">Het verslag schenkt evenwel nauwelijks aandacht aan de tegenwoordig maar al te vaak voorkomende schending van het recht op geloofsvrijheid.</p>
      <p sl="pl">Dat is de reden waarom ik dit verslag vandaag bij de stemming niet heb kunnen steunen.</p>
    </intervention>
    <intervention id="4-221" speaker_id="4521" name="Charles Tannock" is_mep="True" mode="written">
      <p sl="en">De Britse Conservatieven erkennen dat de EU een belangrijke rol speelt bij het bevorderen van de democratie en de mensenrechten in de wereld. We kunnen het verslag-Cappato op een aantal punten dan ook steunen.</p>
      <p sl="en">Met een aantal paragrafen kunnen we het evenwel beslist niet eens zijn, bijvoorbeeld de paragrafen 2, 5, 14, 15, 30 en 38. Bovendien hebben de Britse Conservatieve afgevaardigden – zoals altijd – het recht om naar eigen geweten te stemmen als het gaat om kwesties die met abortus of de doodstraf verband houden.</p>
      <p sl="en">We hebben bij de slotstemming vóór gestemd om duidelijk te maken dat wij het respect voor en de bevordering van de mensenrechten overal ter wereld principieel steunen. Wij geloven dat de lidstaten van de EU op dit gebied een belangrijke rol kan spelen.</p>
    </intervention>
    <intervention id="4-222" speaker_id="28250" name="Sahra Wagenknecht" is_mep="True" mode="written">
      <p sl="de">Ik heb om de onderstaande redenen niet vóór dit mensenrechtenverslag kunnen stemmen:</p>
      <p sl="de">1. Mensenrechten zijn onvervreemdbaar, ondeelbaar en van universele toepassing. Toch wordt er in dit verslag nauwelijks aandacht besteed aan sociale en economische rechten en de massale schendingen van deze rechten over de gehele wereld. Het feit dat miljoenen mensen de meest elementaire rechten wordt onthouden; het feit dat ze – deels als gevolg van zeer discutabele EU-maatregelen – steeds minder voedsel tot hun beschikking hebben, en dat honger, ziekte en gebrekkige huisvesting de harde realiteit van alledag zijn; dat veel mensen geen toegang hebben tot onderwijs en dat de rechten van werknemers met voeten getreden worden – dat wordt nauwelijks aandacht aan besteed.</p>
      <p sl="de">2. Het verslag blijft in gebreke melding te maken van mensenrechtenschendingen die door de EU binnen het eigen grondgebied of – deels als gevolg van het militaire en bewapeningsbeleid en het toenemend aantal militaire missies – daarbuiten worden begaan. Alleen de mensenrechtenschendingen buiten de EU worden veroordeeld; over de verantwoordelijkheden van de EU en de eigen tekortkomingen wordt niets gezegd. Er wordt met geen woord gerept van de interne en externe gevolgen van het neoliberale beleid van de EU, met al de daaruit voortvloeiende negatieve consequenties voor de grondrechten en de mensenrechten.</p>
      <p sl="de">3. Het verslag volgt een wel zeer selectieve benadering bij het uiten van kritiek – dat blijkt wel uit de keuze van de landen waarop kritiek wordt geleverd en de aard van deze kritiek. Een mensenrechtenbeleid mag niet worden gebaseerd op politieke overwegingen, anders verliest het alle geloofwaardigheid.</p>
    </intervention>
    <intervention id="4-994" speaker_id="33775" name="Jean-Pierre Audy" is_mep="True" mode="written">
      <p sl="fr">Ik heb mij bij de stemming uitgesproken vóór het eigen initiatiefverslag van onze Belgische collega mevrouw De Keyser en onze Spaanse collega de heer Salafranca Sánchez-Neyra over verkiezingswaarnemingsmissies van de EU. Verkiezingswaarnemingen moeten een prioriteit blijven voor de EU, zeker in jonge democratieën. Verkiezingen alleen maken nog geen democratie, maar zijn wel een essentieel onderdeel van elk democratisch systeem en bovendien een fundamenteel mensenrecht.</p>
      <p sl="fr">Net als mijn collega’s betreur ook ik het dat de Unie nog steeds niet beschikt over een gemeenschappelijke en alomvattende strategie voor het bevorderen van de democratie. Het is van wezensbelang postelectorale operaties uit te voeren. In sommige gevallen volstaat het immers niet een passieve houding aan te nemen ten aanzien van landen waar de verkiezingen volgens waarnemers beslist niet eerlijk zijn verlopen.</p>
    </intervention>
    <intervention id="4-224" speaker_id="1413" name="Glyn Ford" is_mep="True" mode="written">
      <p sl="en">Ik heb bij twee gelegenheden (Indonesië 2004 en Atjeh 2006/7) voor de EU als hoofdwaarnemer opgetreden en vanuit die achtergrond kan ik dit verslag van mevrouw de Keyser en de heer Salafranca goedkeuren. Ik geloof dat het werk van de Unie bij het bevorderen van de integriteit van het verkiezingsproces van vitaal belang is. In het algemeen bestaat onze taak er niet in te bevestigen dat de winnaar inderdaad gewonnen heeft; het gaat er vooral om de verliezers te verzekeren dat ze bij eerlijke verkiezingen hebben verloren. Dat kan heel belangrijk zijn bij het oplossen van postelectorale spanningen.</p>
      <p sl="en">Ik ben het ermee eens dat onderdanen van landen buiten de EU (zoals Zwitserland, Noorwegen of Canada) aan deze missies kunnen deelnemen, maar we moeten er wel voor zorgen dat de meerderheid van de missieleden EU-onderdanen zijn. Voor zover mij bekend vormden waarnemers uit landen buiten de EU bij tenminste één gelegenheid bijna een meerderheid.</p>
      <p sl="en">Zoals paragraaf 38 stelt is het inderdaad een goede zaak om net gekozen parlementen postelectorale steun te geven. Als iemand die het nieuwe Indonesische parlement in 1999 namens de UNDP advies heeft verstrekt aangaande het parlementsreglement weet ik heel goed hoe zinvol dat is. Ik wil mijn twee collega’s graag gelukwensen met hun verslag en ik weet zeker dat we in de nieuwe wetgevingsperiode na 2009 weer missies zullen uitvoeren.</p>
    </intervention>
    <intervention id="4-225" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="nl">Wij verzetten ons tegen die passages in het verslag waarin geprobeerd wordt de verkiezingswaarnemingsmissies van de EU om te vormen tot een beleid ten aanzien van derde landen. Als er onregelmatigheden worden vastgesteld moeten die worden gecorrigeerd door lichamen met een grotere legitimiteit en bredere steun dan de EU. In dit geval zijn dat vooral de OVSE en de VN.</p>
      <p sl="nl">De EU kan echter wel een rol spelen als verkiezingswaarnemer náást andere internationale organisaties. De kennis en ervaring die de EU heeft opgebouwd zijn van groot belang en moeten ook in de toekomst zeker gebruikt worden.</p>
      <p sl="nl">We hebben daarom besloten vóór dit verslag te stemmen.</p>
    </intervention>
    <intervention id="4-226" speaker_id="31123" name="Pedro Guerreiro" is_mep="True" mode="written">
      <p sl="pt">Dit eigen initiatiefverslag moet niet uitsluitend op zichzelf worden beoordeeld. We moeten het zien als een onderdeel van het gemeenschappelijk buitenlands en veiligheidsbeleid van de EU. En we kunnen dan wel zeggen dat het straalt van arrogantie en eigenliefde. Een voorbeeld daarvan is de bestempeling van de EU als “toonaangevende” organisatie op het gebied van internationale verkiezingswaarneming.</p>
      <p sl="pt">Deze overtuiging van de “superioriteit” van de “waarden” en het gedrag van de EU is de basis voor de regelmatig ondernomen pogingen om verkiezingswaarnemingsmissies te gebruiken als een instrument om druk uit te oefenen en inmenging te plegen in de interne aangelegenheden van andere landen, inzonderheid die welke vasthouden aan ontwikkelingsprojecten die zijn gebaseerd op de erkenning van de nationale soevereiniteit en onafhankelijkheid.</p>
      <p sl="pt">Wat wil de EU nu eigenlijk bereiken met een “gemeenschappelijke, veelomvattende strategie voor het bevorderen van democratie”? Wat probeert de EU te verwezenlijken met het financieren van nationale parlementen en politieke partijen in andere landen? Het antwoord daarop vinden we in onze eigen situatie. De EU probeert mensen één model op te leggen – dat van het kapitalisme. Dat model dient de belangen van steeds verder gaande uitbuiting en verplicht tot het liberaliseren van de internationale handel. Op die manier aanvaard je dat mensen en de ontwikkeling van landen worden opgeofferd voor de belangen van multinationals.</p>
    </intervention>
    <intervention id="4-227" speaker_id="2338" name="Ian Hudghton" is_mep="True" mode="written">
      <p sl="en">Ik heb het verslag-De Keyser/Salafranca Sanchez-Neyra, dat over heel belangrijke onderwerpen gaat, gesteund. De inspanningen van de EU om democratische processen te steunen zijn heel zinvol en in dit verslag wordt terecht gesteld dat democratie alleen kan bestaan in een omgeving die al lange tijd democratische waarden nastreeft.</p>
      <p sl="en">De VS en het VK hebben met dat cruciale feit geen rekening willen houden toen ze de oorlog met Irak begonnen. De rampzalige toestand waarin dat land zich nu bevindt toont aan dat democratische waarden langzaam moeten worden aangeleerd en dat ze niet met de wapenen kunnen afgedwongen.</p>
    </intervention>
    <intervention id="4-228" speaker_id="28251" name="Jörg Leichtfried" is_mep="True" mode="written">
      <p sl="de">Ik ben voorstander van het versterken van de verkiezingswaarnemingsmissies van de EU om zo doeltreffende steun aan jonge democratieën te kunnen verlenen.</p>
      <p sl="de">Ik sta daarom achter de oproep om tot een Europese consensus over de bevordering van de democratie te komen. Dat zou de doeltreffendheid van de verkiezingswaarnemingsmissies beslist vergroten.</p>
      <p sl="de">Verkiezingen vormen een belangrijke stap in de richting van een stabiele democratie en hebben daarom een grote symbolische waarde, zowel voor het betrokken land als voor de internationale gemeenschap. De EU heeft bij verkiezingswaarnemingsmissies een leidersrol verworven en dient deze rol verder uit te werken. Ik meen dat postelectorale follow-up in deze context heel belangrijk is. De EU moet vaststellen wat bij het verloop van de verkiezingen de belangrijkste uitdagingen zijn en op een uniforme en begrijpelijke wijze een antwoord op deze uitdagingen formuleren. Het is dus zinvol als het Europees Parlement nieuw gekozen parlementen ondersteunt.</p>
      <p sl="de">Ik sta achter al deze doelstellingen. Mijn ervaringen als EU-verkiezingswaarnemer in Guatemala hebben me geleerd dat dit soort missies nodig zijn.</p>
    </intervention>
    <intervention id="4-229" speaker_id="1403" name="David Martin" is_mep="True" mode="written">
      <p sl="en">Verkiezingswaarnemingsmissies vormen een essentieel onderdeel van de rol die de EU via haar buitenlands beleid wil spelen. De EU is een Unie van democratische staten en we moeten onze ervaring op een doeltreffende wijze met anderen delen. We moeten staten overal ter wereld aanmoedigen om een verzoek tot medewerking aan het verkiezingsproces tot ons te richten.</p>
      <p sl="en">Door de werkwijzen en methodologie van de verkiezingswaarnemingsmissies te verbeteren kunnen we een reële bijdrage leveren aan het consolideren van de democratie in deze wereld. Ik heb daarom voor het gemeenschappelijk verslag van de heer Salafranca Sánchez-Neyra en mevrouw De Keyser gestemd.</p>
    </intervention>
    <intervention id="4-230" speaker_id="28255" name="Andreas Mölzer" is_mep="True" mode="written">
      <p sl="de">Dit Parlement maakt zich sterk voor de democratie en stuurt waarnemers naar verkiezingen elders. Het is voor de burgers in die landen van vitaal belang dat zulke verkiezingen op een eerlijke en behoorlijk manier verlopen. Onze invloed kan een belangrijke bijdrage leveren aan terreinwinst voor de democratie. Voorwaarde is dan wel dat onze aanbevelingen werkelijk worden opgevolgd.</p>
      <p sl="de">Laten we ons echter geen illusies maken met betrekking tot de wijze waarop we ons hier in de EU aan de democratische normen houden: niet zolang al degenen die niet graag gehoorde waarheden verkondigen als rechtsradicalen worden afgeschreven; niet zolang een Verdrag dat door twee lidstaten in een referendum is afgewezen alsnog in een uiterlijk ietwat gewijzigde vorm door de nationale parlementen wordt gejaagd; niet zolang de burgers moeten blijven stemmen tot het gewenste resultaat is bereikt; niet zolang er plannen zijn om Turkije toe te laten treden terwijl de publieke opinie zich daartegen verzet.</p>
    </intervention>
    <intervention id="4-231" speaker_id="4461" name="Luís Queiró" is_mep="True" mode="written">
      <p sl="pt">Verkiezingen zijn niet het enige moment waarop de democratie zich manifesteert en vormen ook niet het enige aspect van een democratisch bestel. Ze vertegenwoordigen wel vaak een keerpunt. In landen zonder verkiezingstraditie kunnen verkiezingen het moment vormen waarop het democratiseringsproces onomkeerbaar wordt; vaak blijkt dat inderdaad het geval te zijn. We hebben het nu echter wel over een proces. Daarom is al hetgeen in dit verslag vermeld wordt over het succes, de moeilijkheden en de tekortkomingen van de EU-verkiezingswaarnemingsmissies en de noodzaak deze missies te hervormen heel belangrijk. We moeten er dus beslist de nodige aandacht aan schenken. Toch blijft de kern van de zaak onbelicht, en dat is de vraag in welke mate de verschillende Europese instrumenten bijdragen tot het verwezenlijken van democratie (en de EU-verkiezingswaarnemingsmissies dragen daar zeker mede toe bij). Dat is de uitdaging die uit dit debat voortvloeit. We hebben dat nu vastgesteld en we moeten het dus ook aanvaarden. Het bevorderen en beschermen van de democratie zijn zaken die deel uitmaken van het DNA van de Europese Unie; het zijn bovendien elementen van een visie op deze wereld, en dan hebben we het niet alleen over beginselen en waarden, maar ook over onze eigen belangen.</p>
    </intervention>
    <intervention id="4-993" speaker_id="33775" name="Jean-Pierre Audy" is_mep="True" mode="written">
      <p sl="fr">Ik heb vóór het uitstekende eigen initiatiefverslag van de heer Ford, onze gewaardeerde Britse collega, gestemd. Zijn verslag gaat over de commerciële en economische betrekkingen met de Associatie van Zuidoost-Aziatische staten (ASEAN), en maakt deel uit van een uitgebreidere strategie voor bilaterale en interregionale onderhandelingen met de handelspartners.</p>
      <p sl="fr">Een partnerschaps- en samenwerkingsovereenkomst (PSO), die afdwingbare mensenrechtenclausules bevat, is voor de EU noodzakelijke voorwaarde is voor sluiting van een vrijhandelsovereenkomst met enig ander land. Een oplossing van het probleem met het bankgeheim in Singapore is van essentieel belang, wil de totstandbrenging van een interregionale vrijhandelsovereenkomst een reële kans van slagen hebben. Net als mijn collega’s hecht ik bijzonder belang aan de bestrijding van vervalste geneesmiddelen; ze vertegenwoordigen een gevaar voor de consumenten en leiden tot oneerlijke mededinging.</p>
      <p sl="fr">Ik betreur het wel dat als principe is aanvaard dat er een zo ruim mogelijk gebruik kan worden gemaakt van flexibele regelingen die zijn genoemd in de verklaring over de TRIPS-overeenkomst en bij de toegang tot geneesmiddelen. Deze mechanismen zijn immers nooit het onderwerp geweest van een serieuze evaluatie.</p>
    </intervention>
    <intervention id="4-233" speaker_id="28427" name="Alessandro Battilocchio" is_mep="True" mode="written">
      <p sl="it">Mevrouw de Voorzitter, dames en heren, ik steun dit verslag omdat ik ervan overtuigd ben dat vrijhandel een noodzakelijke stap is in de richting van universeel welzijn.</p>
      <p sl="it">Onze steun voor supranationale economische overeenkomsten moet echter wel gekoppeld worden aan bindende regels die alle partijen verplichten tot het ratificeren van de belangrijkste ILO-verdragen, om zo te garanderen dat werknemers bescherming genieten.</p>
      <p sl="it">Zoals de rapporteur aangeeft vormen de ASEAN-landen tezamen vijfde handelspartner van de EU. We hebben dus veel handelsbelangen in deze regio, een markt die ongetwijfeld een snelle groei zal doormaken.</p>
      <p sl="it">Deze regio heeft een sterke présence , maar op lokaal niveau geen doeltreffende arbeidswetgeving. We moeten er dus voor zorgen dat in de nieuwe overeenkomst behalve bepalingen op economisch vlak ook strenge bepalingen worden opgenomen met betrekking tot werkgelegenheid, het milieu en de mensenrechten. Op die manier kunnen we de gevolgen van sociale dumping beperken.</p>
      <p sl="it">Het mag verder niet zo zijn dat een puur economische overeenkomst negatieve gevolgen heeft voor de productveiligheid en de bescherming van werknemers en het milieu.</p>
      <p sl="it">Wij in Europa delen een set waarden en hebben daarom de morele en institutionele plicht om de moed op te brengen strenger en selectiever te zijn bij het kiezen van onze handelspartners: al onze handelspartners moeten Europa kunnen garanderen dat ze de overige volkeren op deze planeet tot voorbeeld strekken.</p>
    </intervention>
    <intervention id="4-234" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="nl">Wij verzetten ons tegen het feit dat dit verslag een aantal aspecten bevat die niets te maken hebben met handelsbeleid. De politieke situatie in Myanmar en de vrijlating van politieke gevangenen zijn belangrijke zaken, maar ze behoren geen onderdeel uit te maken van het supranationale handelsbeleid van de EU. Wij beschouwen dit als wederom een poging van de EU om haar bevoegdheden op het gebied van het buitenlands beleid uit te breiden.</p>
      <p sl="nl">De Junilijst ziet de vrijhandelsovereenkomsten tussen de EU en andere regio’s als een natuurlijk uitvloeisel van het feit dat we een geïntegreerde markt en een gemeenschappelijk handelsbeleid hebben. We hebben daarom besloten ondanks alles toch vóór dit verslag te stemmen.</p>
    </intervention>
    <intervention id="4-235" speaker_id="31123" name="Pedro Guerreiro" is_mep="True" mode="written">
      <p sl="pt">Volgens dit verslag is het verkrijgen van een voordelige handelspositie door het afsluiten van vrijhandelsovereenkomsten met verschillende regio’s de beste politieke strategie voor het overwinnen van de crisis – in ieder geval zolang de impasse binnen de WHO voortduurt.</p>
      <p sl="pt">Het verslag wenst echter ook verder te gaan. Er moeten niet alleen vrijhandelsovereenkomsten worden afgesloten, er wordt ook gepleit voor de economische integratie van regio’s, opgezet overeenkomstig het model van de EU en – indien mogelijk – economisch en politiek ondergeschikt aan diezelfde EU.</p>
      <p sl="pt">De vrij algemene verwerping van de door onze fractie ingediende amendementen tonen aan wat het uiteindelijke doel is: liberalisering zonder rekening te houden met consequenties. Zelfs de amendementen waarin werd gewezen op de noodzaak om rekening te houden met de bestaande ongelijkheden tussen de twee regio’s en de noodzaak om werkgelegenheid te creëren teneinde een duurzame economische ontwikkeling, milieubescherming, voedselsoevereiniteit en –veiligheid te garanderen zijn verworpen. Tot slot is zelfs de doelstelling om de toegang tot geneesmiddelen te vergemakkelijken en technologieën over te dragen niet zonder beperkende voorwaarden door een meerderheid van dit Parlement aanvaard.</p>
      <p sl="pt">De gevolgen van dit beleid zijn maar al te zichtbaar – stijgende prijzen voor energie en voedsel, scherpere sociale tegenstellingen en regionale ongelijkheden, armoede, honger en ziekte.</p>
      <p sl="pt">We moesten dus wel tegen dit verslag stemmen.</p>
    </intervention>
    <intervention id="4-236" speaker_id="1403" name="David Martin" is_mep="True" mode="written">
      <p sl="en">Ik steun het verslag van de heer Ford over de commerciële en economische betrekkingen met de Associatie van Zuidoost-Aziatische staten (ASEAN). Het is van fundamenteel belang dat de Commissie in de nu voorgestelde nieuw generatie vrijhandelsovereenkomsten bindende IPR-clausules opneemt. Dat zou niet alleen innovatie en onderzoek in de ASEAN-landen bevorderen, het zou bovendien – en dat is nog belangrijker – de consumenten beschermen tegen gevaarlijke vervalsingen zoals nepgeneesmiddelen.</p>
      <p sl="en">Een recent OESO-rapport over vervalsingen – deze week in dit Parlement besproken – stelt dat de handel in vervalste goederen in Maleisië en de Filippijnen dezelfde omvang heeft bereikt als in China. Dit verslag gaat op deze kwesties in en ik heb daarom voor de erin opgenomen aanbevelingen gestemd.</p>
    </intervention>
    <intervention id="4-237" speaker_id="1309" name="Brian Simpson" is_mep="True" mode="written">
      <p sl="en">Ik zal vóór dit uitstekende verslag stemmen. Voor mij zijn de amendementen nrs. 7 en 14 en paragraaf nr. 42 van doorslaggevend belang.</p>
      <p sl="en">In deze onderdelen wordt gewezen op de volgende zaken: het belang van toegankelijke en duurzame openbare diensten - Amendement nr. 7; het afdwingen van de arbeidswetgeving via een mechanisme voor geschiloplossing - Amendement nr. 14; en de noodzaak om milieuvriendelijke en fair trade producten in andere tariefcategorieën onder te brengen - paragraaf nr. 42.</p>
      <p sl="en">Ik wil de rapporteur, de heer Ford, graag gelukwensen met zijn verslag.</p>
    </intervention>
    <intervention id="4-238" speaker_id="28382" name="Andrzej Jan Szejna" is_mep="True" mode="written">
      <p sl="pl">Ik heb vóór het verslag van de heer Ford over de commerciële en economische betrekkingen met ASEAN (de Associatie van Zuidoost-Aziatische Staten).</p>
      <p sl="pl">Ik moet er wel op wijzen dat een overeenkomst pas vruchten kan afwerpen als beide partijen zich oprecht verplichten. Uit berichten over de recente onderhandelingsronden krijgen we de indruk dat de kansen op een spoedige en ambitieuze overeenkomst met ASEAN negatief worden beïnvloed door te geringe onderhandelingscapaciteiten en moeilijkheden bij het bereiken van een gemeenschappelijk standpunt. ASEAN zou de vijfde handelspartner van de EU zijn.</p>
      <p sl="pl">Het verslag spreekt zich uit voor een vrijhandelsovereenkomst met ASEAN, onder de voorwaarde dat deze overeenkomst een aantal essentiële voorwaarden bevat. Het is belangrijk dat we ervoor zorgen dat de bescherming van de consumenten en het milieu op hetzelfde niveau gehandhaafd blijft.</p>
      <p sl="pl">Onderhandelen over een overeenkomst met een regio die bestaat uit meer dan 10 onafhankelijke landen is heel moeilijk en tijdrovend. Toch is het zo dat interregionale overeenkomsten belangrijke voordelen kunnen opleveren, aangezien ze de regionale intergratie bevorderen, een ontwikkeling die de economieën van de partnerlanden ten goede zal komen en het aantal regels zal terugbrengen.</p>
    </intervention>
    <intervention id="4-239" speaker_id="34720" name="Bernard Wojciechowski" is_mep="True" mode="written">
      <p sl="pl">De Europese Unie dient heel voorzichtig te zijn als het gaat om de commerciële en economische betrekkingen met derde landen.</p>
      <p sl="pl">Het BBP in de ASEAN groeit elk jaar met een hoger percentage. De Bangko Sentral ng Pilipinas voorspelt – onder andere – een groei van het BBP van de Filippijnen met tussen de 4,8 en 5,5 procent. Ze voorziet ook een stijging van de uitvoer met 11 procent, terwijl de waarde van de overmakingen in vreemde valuta door in het buitenland werkende Filippino’s met tien procent zou stijgen.</p>
      <p sl="pl">Het BBP van Maleisië bedraagt 6 721 dollar per capita. De verwachting is dat het in 2008 tot 7 596 dollar zal stijgen. In 2007 zorgde de economie in Maleisië voor een groei van het BBP van 6,3 procent. De totale groei van het BBP van alle ASEAN-lidstaten wordt begroot op ongeveer 6 procent. Dat zijn belangrijke indicatoren voor het beoordelen van de commerciële en economische betrekkingen met de landen in Zuidoost-Azië (ASEAN).</p>
    </intervention>
    <intervention id="4-241" speaker_id="31123" name="Pedro Guerreiro" is_mep="True" mode="written">
      <p sl="pt">We hebben dringend behoefte aan een oplossing voor de problemen die samenhangen met het gebrek aan informatie over de diepzeebestanden. We hebben gegevens nodig over de vangsten en de visserij-inspanning, en over de gevolgen van deze activiteiten voor de bestanden van de onderscheidene soorten.</p>
      <p sl="pt">Deze informatie is van vitaal belang bij het uitwerken van onderzoek en het opstellen van wetenschappelijke adviezen. Ze kan bovendien bijdragen tot het opstellen van adequate maatregelen op het gebied van de visserij.</p>
      <p sl="pt">Wij geloven daarom dat het van fundamenteel belang is dat de lidstaten hier prioritaire aandacht aan besteden. Ze moeten de methoden voor het vergaren en beschikbaar stellen van betrouwbare gegevens verbeteren. Ze zullen bovendien moeten nagaan waarom – zoals in het verslag wordt gesteld – de nu geldende beheersmaatregelen niet of niet goed worden toegepast. Het feit dat internationale organisaties erop hebben gewezen dat sommige soorten onder overbevissing te lijden zouden kunnen hebben maakt die noodzaak des te dringender.</p>
      <p sl="pt">We moeten bij onze benadering het voorzorgsbeginsel aanhouden en de vismogelijkheden afzetten tegen de noodzaak de bestanden stabiel te houden. Daarom steunen wij de voorgestelde amendementen. Wij menen dat de aan te nemen maatregelen rekening moeten houden met de specifieke aard van elke soort, de plaats waar gevist wordt en het materiaal dat daarbij wordt ingezet, met bijzondere aandacht voor materialen die selectiever zijn en minder schade aan de zeebodem veroorzaken.</p>
    </intervention>
    <intervention id="4-242" speaker_id="2338" name="Ian Hudghton" is_mep="True" mode="written">
      <p sl="en">Ik heb voor het verslag van mevrouw Miguélez Ramos over de diepzeevisserij gestemd. Diepzeevisserij is een betrekkelijk nieuwe ontwikkeling en een aantal voorheen niet geëxploiteerde visbestanden wordt nu wel geëxploiteerd, zonder dat daaraan veel wetenschappelijk onderzoek is besteed en zonder een sterk regelend kader. Het is dus een goede zaak dat aan dit onderwerp nu aandacht wordt besteed.</p>
      <p sl="en">Ik sta achter de oproep van mevrouw Miguélez Ramos om de vissers en de verenigingen die hen vertegenwoordigen een volle mate van inspraak te geven bij het vaststellen van maatregelen ter bescherming van het mariene milieu. Duurzame visserij is mogelijk als besluiten op lokaal worden genomen en als er rekening wordt gehouden met degenen voor de maatregelen bedoeld zijn.</p>
    </intervention>
    <intervention id="4-244" speaker_id="23788" name="Adam Bielan" is_mep="True" mode="written">
      <p sl="pl">Mijnheer de Voorzitter, er zijn op dit moment ongeveer 2 500 belangenorganisaties – “lobbies” – actief in Brussel. Meer dan 300 daarvan zijn vertegenwoordigingen van lokale of regionale overheden. Deze opereren alsof het ambassades zijn. In deze categorie valt ook de vertegenwoordiging van Małopolska (Klein-Polen), de regio die ik in Europa vertegenwoordig. Ik wil het parlementaire debat over dit verslag graag aangrijpen als een gelegenheid om de aandacht te vestigen op de betrekkingen tussen de instellingen van de EU en organisaties van het zojuist genoemde soort. Ze proberen de meest betrouwbare gegevens van de Europese instellingen te verkrijgen; omgekeerd is het ook zo dat deze vertegenwoordigers van de lokale en regionale overheden de meest betrouwbare informatie over de situatie in hun eigen regio’s verschaffen. De rapporteur stelt dat transparantie tweerichtingsverkeer vooronderstelt. Aansluitend op die stelling wil ik graag wijzen op het belang van een betere transparantie van de zijde van de Europese instellingen en een gelijke behandeling van alle organisaties die hier in Brussel vertegenwoordigd zijn.</p>
      <p sl="pl">Ik steun voornoemd verslag, omdat het specifieke voorbeelden geeft van de manieren waarop het Europees Parlement de transparantie van de op de externe organisaties toegepaste procedures kan verbeteren.</p>
    </intervention>
    <intervention id="4-245" speaker_id="4466" name="Ilda Figueiredo" is_mep="True" mode="written">
      <p sl="pt">Het is bekend dat de in Brussel actieve professionele lobbysector een gestage en snelle groei doormaakt. Deze lobbies zijn erop gericht het beleid van de EU te beïnvloeden. Het is daarom belangrijk – en dat is wel het minste – dat er regels worden vastgelegd om te verzekeren dat er informatie beschikbaar komt met betrekking tot de belangen die door de lobbyisten vertegenwoordigen. En zelfs dan zal moeilijk zijn om te garanderen dat transparantie wordt betracht en dat er geen onethische werkwijzen worden gevolgd. Daarom hebben we vóór dit verslag gestemd.</p>
      <p sl="pt">We betreuren het intussen wel dat de door onze fractie ingediende voorstellen niet zijn aanvaard, en dat geldt vooral voor die voorstellen waarin werd gesuggereerd dat belangenvertegenwoordigers niet alleen verplicht zouden moeten worden zich te laten registreren, maar dat ze ook de plicht zouden moeten hebben op te geven hoeveel ze voor hun activiteiten hebben uitgegeven. Ze zouden dan ook – en vooral – verplicht worden aan te geven hoeveel ze in het kader van belangenvertegenwoordiging hebben uitgegeven aan afgevaardigden van het Europees Parlement, op precies dezelfde wijze als deze afgevaardigden dat zelf verplicht zijn aan te geven in hun financiële verklaringen.</p>
    </intervention>
    <intervention id="4-246" speaker_id="1413" name="Glyn Ford" is_mep="True" mode="written">
      <p sl="en">Ik zal dit verslag steunen, aangezien het de regels van de Europese Instellingen met betrekking tot lobbyisten verscherpt. Ik heb meer tien jaar geleden, in januari 1996, zelf het eerste verslag over dit onderwerp opgesteld voor de reglementscommissie, zoals die toen heette. De nu geldende wetgeving met betrekking tot lobbyisten komt voort uit de voorstellen die ik in dat oorspronkelijke verslag had opgenomen.</p>
      <p sl="en">We zijn nu meer dan tien jaar verder en het is duidelijk tijd om de regels aan te passen en aan te scherpen. We zijn er de laatste keer niet in geslaagd een gemeenschappelijk systeem voor alle instellingen op te zetten, maar dat lijkt nu wel mogelijk. Ik beschouw als lobbyisten al degenen die naar het Parlement, de Raad of de Commissie komen met de bedoeling om invloed uit te oefenen op het besluitvormingsproces, of dat nu werknemers of werkgevers zijn, consumentengroepen, producentenverenigingen of groepen met bijzondere belangen.</p>
      <p sl="en">Geschat wordt dat er in Brussel ongeveer 5 000 lobbyisten actief zijn, ofwel zeven voor elke afgevaardigde. De meeste van hen doen hun werk goed – een kleine minderheid doet dat niet. We moeten ervoor zorgen dat het optreden van die kleine minderheid de reputatie van de overgrote meerderheid niet bezoedeld, en dat ons werk baat ondervindt van de input die we van buiten ontvangen, in plaats van erdoor verstoord te geraken. Ik ben heel benieuwd naar de voorstellen voor “gemeenschappelijke wetgeving” die we aan het einde van dit jaar te zien zullen krijgen.</p>
    </intervention>
    <intervention id="4-247" speaker_id="4429" name="Robert Goebbels" is_mep="True" mode="written">
      <p sl="fr">Ik heb me bij de stemming over het verslag-Stubb over een kader voor de activiteiten van lobbyisten van stemming onthouden, omdat ik geloof dat een aantal van mijn collega’s hier zich wel erg druk maakt over een activiteit die zo oud als de wereld is: proberen de beslissingen van de besluitmakers te beïnvloeden. Het is een volkomen normale zaak dat burgers zich verenigen om voor hun belangen op te komen. Vakbonden, werkgeversorganisatie en NGO’s hebben het recht om hun belangen ten overstaan van de wetgever te verdedigen. En op de wetgever rust de plicht om naar hen te luisteren alvorens een beslissing te nemen. Waar het om gaat is dat die wetgever onafhankelijk blijft – daarom is het zo belangrijk dat afgevaardigden hun financiële belangen aangeven. De belangrijkste tekortkoming van dit verslag is dat het zwijgt over het feit dat bepaalde organisaties uit de EU-begroting worden gefinancierd. Op dit punt zou nu juist transparantie moeten bestaan.</p>
    </intervention>
    <intervention id="4-248" speaker_id="1164" name="Bruno Gollnisch" is_mep="True" mode="written">
      <p sl="fr">Mijnheer de Voorzitter, dames en heren, het is volkomen normaal dat je voor het opstellen en aannemen van wetgeving eerst degenen die door deze wetgeving worden geraakt raadpleegt. Als afgevaardigden moeten we soms besluiten nemen over uiterst technische zaken. Daarom zullen wij als eersten erkennen dat de mensen die we gewoonlijk “lobbyisten” noemen een heel belangrijke rol spelen bij het aanreiken van informatie. Ze verrichten nuttig werk, maar het is wel zo dat hun betrekkingen met de instellingen moeten worden geregeld binnen een streng en samenhangend kader. Daarom zullen wij vóór dit verslag stemmen. Ik wil echter wel graag een aantal kanttekeningen plaatsen. Het is zaak dat we niet alle belangengroepen in één categorie onderbrengen: de vertegenwoordigers van multinationals of NGO’s moeten een andere behandeling krijgen dan vertegenwoordigers van democratisch gekozen lokale of nationale overheden. Wij menen daarom dat een “wetgevende voetafdruk” – een verwijzing naar de groepen die zijn geraadpleegd – verplicht moet worden gesteld, zeker als het gaat om de Commissie. We weten hoeveel invloed deze groepen hebben bij de voorbereiding van wetgevingsvoorstellen of de oriëntatie van eender welk Europees beleid, en hoe moeilijk het is voor de wetgever om zulke voorstellen ingrijpend te amenderen of in een andere richting te sturen. Tot slot menen we dat de financiële informatie die we van de lobbyisten verlangen voldoende gedetailleerd moet zijn om precies vast te kunnen stellen welke financiële belangen er op het spel staan en wie de fondsen heeft verstrekt.</p>
    </intervention>
    <intervention id="4-249" speaker_id="2025" name="Françoise Grossetête" is_mep="True" mode="written">
      <p sl="fr">Ik heb voor dit verslag gestemd, omdat het een grotere mate van transparantie garandeert. Lobbyisten vervullen een belangrijke rol en kunnen nuttige kennis bijdragen. Het is echter wel van belang dat we de organisaties die door deze pressiegroepen worden vertegenwoordigd kunnen identificeren. Een verplicht openbaar register voor lobbyisten, dat door de Raad, de Commissie en het Parlement wordt gedeeld, is een heel goed initiatief dat meer duidelijkheid zal verschaffen. Het opzetten van een “one-stop shop”, waar lobbyisten zich maar eenmaal hoeven te laten registeren om toegang te krijgen tot het Parlement, de Commissie of de Raad, zou de toestand ook vereenvoudigen. En het is verder normaal dat er sancties worden voorzien voor lobbyisten die zich niet aan de gedragscode houden.</p>
    </intervention>
    <intervention id="4-250" speaker_id="28124" name="Gunnar Hökmark" is_mep="True" mode="written">
      <p sl="nl">Er zou een reeks regels moeten bestaan voor de permanente toegang van lobbyisten in de gebouwen van het Europees Parlement. Wij steunen deze Gedragscode. Wij zijn ook voorstander van meer transparantie bij de politieke besluitvorming.</p>
      <p sl="nl">We stemmen echter tegen dit verslag, omdat het leidt tot een mate van bureaucratie die bij de verwezenlijking van de oorspronkelijke doelstellingen alleen maar contraproductief kan zijn. Een al te gedetailleerde regeling van de contacten van politici staat een natuurlijk en open contact tussen de burgers en hun gekozen vertegenwoordigers in de weg. Burgers moeten zich met hun vertegenwoordigers kunnen onderhouden zonder dat hun gesprekken en meningen openbaar worden gemaakt.</p>
      <p sl="nl">Het is niet mogelijk gedetailleerd verslag te doen van de wijze waarop meningen en visies tot stand komen. De argumenten en de verantwoordelijkheid voor besluiten moeten transparant zijn, maar dat geldt niet voor de dialoog tussen individuen. Het is van belang dat we de integriteit van individuele afgevaardigden en individuele burgers garanderen.</p>
      <p sl="nl">De transparantie die in dit verslag wordt voorgesteld is illusoir en misleidend. Transparantie moet worden gebaseerd op de bereidheid van politici om verantwoordelijkheid voor hun standpunten te aanvaarden – ze moeten kunnen aangeven wat hun motieven zijn.</p>
      <p sl="nl">Tot slot meen ik dat een gemeenschappelijk lobbyistenregister voor het Europees Parlement en de Commissie het einde zou betekenen van de onafhankelijkheid van het Parlement.</p>
      <p sl="nl">Kort gezegd komt het erop neer dat politieke besluitvorming gebaseerd moet zijn op de veronderstelling dat gekozen vertegenwoordigers integer zijn.</p>
    </intervention>
    <intervention id="4-251" speaker_id="2338" name="Ian Hudghton" is_mep="True" mode="written">
      <p sl="en">Ik ben vóór het idee om een register voor lobbyisten in te stellen. Nu het vertrouwen van de burgers in de politiek tot een dieptepunt is gedaald, moeten de acties van politieke instellingen zo transparant mogelijk zijn.</p>
      <p sl="en">Ik ben het ook eens met het idee om juristen niet tot registratie te verplichten als ze juridisch advies geven. Dat sluit aan bij de in de Schotse juridische usance reeds lang aanvaarde traditie – te weten: de vertrouwelijkheid van de betrekkingen tussen advocaat en cliënt.</p>
      <p sl="en">Een aantal heel belangrijke, op strengere regelgeving gerichte amendementen van mijn fractie is evenwel niet aanvaard. Daarom heb ik me bij de eindstemming net als de rest van mijn fractie van stemming onthouden.</p>
    </intervention>
    <intervention id="4-252" speaker_id="33987" name="Monica Maria Iacob-Ridzi" is_mep="True" mode="written">
      <p sl="ro">Ik heb voor dit verslag gestemd, maar ik denk dat meer actie zou kunnen worden ondernomen om een evenwichtige vertegenwoordiging van de burgers te waarborgen, zonder daarbij de belangengroeperingen rondom de Europese instellingen te bevoordelen.</p>
      <p sl="ro">De activiteiten van belangengroeperingen hebben een belangrijk groei meegemaakt: op dit moment zijn er alleen al in Brussel meer dan 2 500 groeperingen met meer dan 15 000 werknemers. Wanneer eenmaal het Verdrag van Lissabon van kracht wordt en nieuwe bevoegdheden worden toegekend aan het Parlement en de Europese Unie, zal deze groei toenemen. Hebben de belangengroeperingen met hoofdvestigingen in Brussel gemakkelijk toegang tot het Europese politieke bedrijf, burgergroeperingen en non-gouvernementele organisaties ontberen dergelijke middelen voor inspraak bij het aannemen van Europese wetgeving. Het is duidelijk dat wij de dialoog moeten bevorderen tussen de Europese instellingen en dergelijke organisaties in de lidstaten.</p>
      <p sl="ro">Daarom denk ik dat de vertegenwoordigingen van de Commissie en het Parlement ten opzichte van de Europese besluitvormingsinstellingen dienen te fungeren als spreekbuis voor de mening en verschillende initiatieven van de burgers. Wij zouden eveneens de juiste begrotingslijnen voor de financiering van deze activiteit moeten vaststellen.</p>
    </intervention>
    <intervention id="4-253" speaker_id="28355" name="Mieczysław Edmund Janowski" is_mep="True" mode="written">
      <p sl="pl">Ik ben blij dat het Europees Parlement zijn aandacht vestigt op de lobbypraktijk. Dit mag geen taboe worden voor de publieke opinie. Er zijn regels nodig en transparantie is essentieel. Dit is een gevoelig onderwerp in politiek en economisch opzicht. Wij zijn ons ervan bewust dat wetgevers baat hebben bij onderwerpspecifieke kennis verkregen door consultatie van deskundigen. Dit is tevens een vorm van dialoog met de gemeenschap en heeft een soort wederzijds effect. Leden en ambtenaren van de Europese Commissie en andere instellingen werken immers niet in een geïsoleerde wereld. De verkregen kennis stelt hen in staat om betere en gebruiksvriendelijker wetgeving te creëren.</p>
      <p sl="pl">Anderzijds rijst de vraag of het wetgevingsproces hierdoor op ongepaste wijze wordt beïnvloed. Zo wordt er soms ook wel een draai aan de wet gegeven om bepaalde belangengroepen te bevoordelen, zoals abortusbewegingen en grote bedrijven. Het directe resultaat is corruptie en het uiteindelijke resultaat is dan niet onvervalste wetgeving maar een regelbrei.</p>
      <p sl="pl">Zullen wij erin slagen wettelijke bepalingen strenger te maken en aan te scherpen om ongepaste belangenvertegenwoordiging en corruptie te voorkomen? Jammer genoeg is het antwoord evident: wij kunnen dat niet. Er zijn altijd wel mazen of achterdeurtjes in de wet te vinden. We moeten ook in gedachte houden dat de zogenaamde negatieve belangenvertegenwoordiging ook mogelijk is via directe contacten in de lidstaten.</p>
      <p sl="pl">Ik ben zeker een voorstander van het verslag, maar amendementen waarbij kerken worden geacht lobbygroepen te zijn, kan ik niet accepteren. We dienen ethiek, transparantie en moraliteit alsook de letter van de wet in acht te nemen. Moraliteit mag nooit de vijand van democratie worden!</p>
    </intervention>
    <intervention id="4-254" speaker_id="4260" name="Eija-Riitta Korhola" is_mep="True" mode="written">
      <p sl="fi">Mijnheer de Voorzitter, het is jammer dat het namens mijn fractie voorgestelde Amendement 7 niet is aangenomen. Het amendement zou essentieel zijn geweest om een begrip te krijgen van de reikwijdte van het debat inzake belangenvertegenwoordiging. Het zou dan niet slechts een herinnering ten behoeve van de Commissie zijn, maar ook ten behoeve van het breder publiek. Een passend voorbeeld hiervan vormen de milieuorganisaties, wiens middelen vaak worden vergeleken met die van het bedrijfsleven, maar dan op een volkomen vreemde wijze: het budget voor één enkele bosbouwcampagne van één organisatie kan worden vergeleken met het totaal van het gehele budget van alle bosbouwbedrijven. Aldus wordt over het hoofd gezien dat bosbouwbedrijven niet al hun geld kunnen uitgeven aan communicatiekosten: zij zijn immers bezig met het produceren van hout en papier. Het zou redelijker zijn om de bedrijfsbegrotingen voor communicatiemiddelen te vergelijken. Daarvan zou echter het beursberichtkosten moeten worden afgetrokken, wat een flink deel uit de middelen wegneemt. Dan zou men anderzijds een berekening moeten maken van de bosbouwcampagnegelden van alle milieuorganisaties. Als we aldus onder de oppervlakte kijken, blijken de hoogtes van de aangewende middelen zeer vaak veel dichter bij elkaar te liggen dan op het eerste gezicht zou lijken.</p>
    </intervention>
    <intervention id="4-255" speaker_id="28251" name="Jörg Leichtfried" is_mep="True" mode="written">
      <p sl="de">Ik stem voor het verslag voor de vestiging van een kader voor de activiteiten van vertegenwoordigers van belangengroeperingen in de Europese instellingen.</p>
      <p sl="de">Als waarborg voor de transparantie van de Europese instellingen is een gestructureerd kader voor de activiteiten van lobbyisten vereist. Ik ben het ermee eens om lobbyen te definiëren als alle activiteiten die erop gericht zijn de beleids- en besluitvorming van de Europese instellingen te beïnvloeden. Degenen die onder die definitie vallen, zouden dan ook niet alleen als lobbyisten moeten worden beschouwd maar ook zo moeten worden behandeld.</p>
    </intervention>
    <intervention id="4-256" speaker_id="28182" name="Kartika Tamara Liotard" is_mep="True" mode="written">
      <p sl="nl">Tegen het probleem van lobbyisten zullen halfbakken maatregelen niets helpen. Alleen volledige transparantie en verplichte registratie kunnen de groeiende invloed van lobbyisten van de industrie inperken. Dat is hard nodig, want maar al te vaak zien we hier collega`s amendementen indienen die letterlijk zijn overgenomen van een lobbyist. Politici horen zich evenwel in de eerste plaats te laten beïnvloeden door hun kiezers, hun achterban en hun gezond verstand, niet door een leger van professionele lobbyisten. Ik roep de Europese Commissie dan ook op om met een pakket veel verdergaande maatregelen te komen.</p>
    </intervention>
    <intervention id="4-257" speaker_id="28585" name="Diamanto Manolakou" is_mep="True" mode="written">
      <p sl="el">Het verslag inzake de “belangengroeperingen” en bekende “lobbyisten” vormt een ronduit cynische bevestiging van de door-en-door conservatieve rol van het Europees Parlement en de EU in zijn geheel alsook de klassenbelangen die deze behartigt.</p>
      <p sl="el">Reeds jarenlang is door het Europees Parlement het recht van vertegenwoordigers van monopoliegroepering officieel gesanctioneerd om vrije toegang te hebben tot het Europees Parlement zodat zij druk uit kunnen uitoefenen, personen kunnen omkopen en op wetgevingsinterventies kunnen aandringen ter verzekering en verhoging van hun winsten.</p>
      <p sl="el">Onder het mom van transparantieregels wordt in het verslag geprobeerd de directe interventie van monopoliën goed te praten. Vakbonden, beroepsorganisaties en volksorganisaties worden in het verslag als “lobbyisten” betiteld. De arbeiders- en volksbeweging wordt aldus over een kam geschoren met kapitalisten, welke het verslag durft te omschrijven als vertegenwoordigers van de samenleving. Het enige verschil is dat voor hen de deuren van het Parlement waag en wijd open staan, terwijl de arbeiders niet eens in de buurt mogen komen.</p>
      <p sl="el">Laat de arbeiders zich geen illusies maken: het Europees Parlement en zijn leden zijn niet onafhankelijk. Zij zijn gekozen via een platform dat staat voor de klassenbelangen die zij vertegenwoordigen in het Europees Parlement.</p>
      <p sl="el">De manier waarop de belangen van de arbeiders zelf het best worden behartigd, is door het omverwerpen van politieke groeperingen, het verzwakken van de kapitalistische partijen en het weerstaan en tegengaan van een op kapitalisme gerichte EU.</p>
    </intervention>
    <intervention id="4-258" speaker_id="1403" name="David Martin" is_mep="True" mode="written">
      <p sl="en">Ik heb voor de aanbeveling gestemd als vervat in het verslag “Ontwikkeling van het kader voor de activiteiten van belangenvertegenwoordigers (lobbyisten) bij de instellingen van de Europese Unie”.</p>
      <p sl="en">Deze voorstellen voor meer transparantie bij belangenvertegenwoordiging geven het Europees Parlement een grote voorsprong op andere parlementen in de wereld qua regulering van lobbyisten en waarborging van volledige financiële openheid.</p>
    </intervention>
    <intervention id="4-259" speaker_id="4508" name="Erik Meijer" is_mep="True" mode="written">
      <p sl="nl">De politiek van de EU wordt in sterke mate bepaald door belangen van grote ondernemingen, die proberen hun internationale concurrentiepositie te versterken door te bezuinigen op de kosten van milieu, arbeidsloon, bedrijfsveiligheid en consumentenbescherming. Dat deze bedrijven dit doen verrast ons niet, maar als zij het doen moet het voor iedereen duidelijk zijn. Dat stelt de vakbeweging, de milieubeweging en de consumentenorganisaties in staat om er iets tegen te doen.</p>
      <p sl="nl">Jarenlang heb ik, ondermeer in vragen aan de Europese Commissie, aangedrongen op de scherpst mogelijke regeling voor transparantie met betrekking tot lobbyisten. Ik constateer dat die harde variant vandaag nog niet is aangenomen. De daarop gerichte tien wijzigingsvoorstellen van de fracties van Verenigd Links en de Groenen hebben geen meerderheid gekregen. Deze hadden betrekking op één gezamenlijke registratie van alle lobbyisten die toegang krijgen tot EU-instellingen, openheid over doel en financiering van lobbyisten, vervroegde invoering in 2009, openbaarmaking van onethisch lobbyistengedrag, opheldering over speciale adviseurs van de Europese Commissie en het tegengaan van het door ambtenaren tijdens hun verlofperiode optreden als bezoldigd lobbyist.</p>
      <p sl="nl">Ondanks de afwijzing van die betere variant is het vandaag genomen besluit een stap vooruit. Op grond daarvan hebben de beide vertegenwoordigers van de Socialistische Partij in Nederland vóór gestemd.</p>
    </intervention>
    <intervention id="4-260" speaker_id="28862" name="Lydie Polfer" is_mep="True" mode="written">
      <p sl="fr">Ik heb voor het verslag van Stubb over de ontwikkeling van het kader voor de activiteiten van belangenvertegenwoordigers (lobbyisten) bij de instellingen van de Europese Unie gestemd. Het levert een duidelijkere beschrijving van de activiteiten van lobbyisten, waarvan er ongeveer 15 000 zijn.</p>
      <p sl="fr">Ik ondersteun daarom het initiatief om een gemeenschappelijk register in te stellen waar de belangenvertegenwoordigers zich slechts één keer kunnen inschrijven om toegang tot het Europees Parlement, de Commissie en de Raad te krijgen. Bovendien verplichten zich alle lobbyisten daardoor tot naleving van een gedragscode. Het is wezenlijk voor de leden en de Europese ambtenaren om in staat te zijn de organisaties vast te stellen die door de belangengroeperingen worden vertegenwoordigd en voor deze groeperingen om de beginselen van eerlijkheid en goed gedrag te respecteren.</p>
    </intervention>
    <intervention id="4-992" speaker_id="28166" name="Vincent Peillon" is_mep="True" mode="written">
      <p sl="fr">Ik heb voor dit verslag gestemd dat erop gericht is om een beter kader voor de activiteiten van belangenvertegenwoordigers in de EU te leveren.</p>
      <p sl="fr">Er is een leger van lobbyisten in Brussel: de schattingen zijn dat er ongeveer 15 000 belangenvertegenwoordigers zijn, die 2 500 pressiegroepen vertegenwoordigen. Hun hoofddoel is de beïnvloeding van Gemeenschapsbesluiten en hun activiteit – alhoewel door sommige burgers met wantrouwen en achterdacht bekeken – is een belangrijk deel van het democratisch leven. Zo zal bijvoorbeeld een lid altijd een betere kennis van zaken over het thema hebben nadat hij naar de mening van professionele verenigingen, NGO’s, vakbonden of regionale afgevaardigden heeft geluisterd.</p>
      <p sl="fr">Niettemin kan het lobbyen de democratie alleen van dienst zijn wanneer het transparant is. De leden moeten net zoals de burgers in staat zijn om de precieze identiteit van deze agenten vast te stellen. Door wie worden ze gefinancierd? Welke belangen verdedigen zij werkelijk?</p>
      <p sl="fr">Door het verplicht stellen aan lobbyisten dat zij zich in een openbaar register inschrijven dat door alle instellingen van de Gemeenschap wordt gedeeld, en dat ze daarin de details van hun financiering aangeven, komt de tekst aan het vereiste overeen. Bovendien zullen zich de lobbyisten vanaf nu aan een gedragscode moeten houden en zullen ze met sancties moeten rekenen wanneer ze zich niet aan de daarin vastgelegde regels houden.</p>
    </intervention>
    <intervention id="4-261" speaker_id="4461" name="Luís Queiró" is_mep="True" mode="written">
      <p sl="pt">De veranderingen in onze geglobaliseerde wereld en de gevolgen daarvan voor de instellingen leiden zonder twijfel tot blootstelling aan verscheidene sociale actoren. We komen daardoor in aanraking met een groeiend aantal van groepen die dit Parlement of de Commissie contacteren, indien ze gespecialiseerde, als belangrijk beschouwde informatie leveren. Het is dus noodzakelijk om te handelen zodat deze nieuwe belangenvertegenwoordigers duidelijk worden geïdentificeerd en zodat regels inzake hun activiteiten worden vastgelegd en nageleefd.</p>
      <p sl="pt">Dit verslag levert een definitie van “belangenvertegenwoordiger”, samen met de maatstaven ter beoordeling van de gevolgen van een gemeenschappelijke register voor het Parlement en de Commissie. Het is er ook op gericht om de informatiemaatstaven ten aanzien van de financiële gegevens te verhogen die nodig zijn om ervoor te zorgen dat politieke besluitvormers en het algemene publiek de belangrijkste drijvende krachten achter een gegeven lobbyactiviteit kunnen identificeren. Ik geloof dat deze maatstaven belangrijke stappen zijn om voor grotere helderheid en legitimiteit b het besluitvormingsproces van de Europese politieke besluitvormers te zorgen, in het bijzonder aangezien bij de stemming bepaalde amendementen werden verworpen die er alleen toe hebben zouden gediend om de juiste beoordeling van deze activiteit te ontwaarden, in de naam van verouderde ideologische vooroordelen.</p>
    </intervention>
    <intervention id="4-262" speaker_id="4274" name="Olle Schmidt" is_mep="True" mode="written">
      <p sl="nl">Een parlementariër heeft om tot het nemen van een goed besluit in staat te zijn altijd een grote behoefte aan het verkrijgen van relevante informatie. Het is vanzelfsprekend dat één persoon niet op alle gebieden een expert kan zijn. In dit opzicht kan lobbyisme door het leveren van deskundig onderzoek en relevante effectbeoordelingen een waardevolle aanvulling zijn op het verzamelen van informatie.</p>
      <p sl="nl">De burgers hebben echter het recht om te weten welke belangen er aan het werk zijn. Hoeveel invloed een lobbygroep uitoefent hangt niet noodzakelijkerwijze van de financiële sterkte af – activisten voor dierenrechten en andere sociale bewegingen kunnen op zijn minst net zo succesvol zijn als industriële belangengroepen. Het registreren van belangen is natuurlijk in het geheel niet gemakkelijk, ten minste niet wanneer het erop aankomt om uit te maken wie of welke groeperingen de lobbyactiviteiten uitvoeren. Wanneer men niets te verbergen heeft, moet men zich ook over niets zorgen maken. Wanneer ze aan het licht komen worden de trollen vernietigd.</p>
    </intervention>
    <intervention id="4-263" speaker_id="37676" name="Søren Bo Søndergaard" is_mep="True" mode="written">
      <p sl="nl">Ik heb voor de definitieve versie van het verslag inzake lobbyen gestemd, omdat het in vergelijking met de huidige situatie ondanks alles een microscopisch kleine stap voorwaarts betekent. Het mislukken van een verdere vooruitgang is op zich bewijs voor de invloed die de lobbyisten op het systeem van de EU uitoefenen.</p>
    </intervention>
    <intervention id="4-264" speaker_id="4545" name="Catherine Stihler" is_mep="True" mode="written">
      <p sl="en">In het Europees Parlement bestaat er een wezenlijke behoefte aan een grotere transparantie van het lobbyen. Ik hoop dat dit verslag de openheid en transparantie van het lobbyen in het Parlement zal verhogen.</p>
    </intervention>
    <intervention id="4-265" speaker_id="28134" name="Eva-Britt Svensson" is_mep="True" mode="written">
      <p sl="nl">Ik heb voor de definitieve versie van het verslag inzake lobbyen gestemd, omdat het in vergelijking met de huidige situatie ondanks alles een microscopisch kleine stap voorwaarts betekent. Het mislukken van een verdere vooruitgang is op zich bewijs voor de invloed die de lobbyisten op het systeem van de EU uitoefenen.</p>
    </intervention>
    <intervention id="4-267" speaker_id="photo_generic" name="Jan Andersson, Göran Färm, Anna Hedh, Inger Segelström en Åsa Westlund" is_mep="True" mode="written">
      <p sl="nl">Sport is een onderdeel van het Verdrag van Lissabon en zal daarom een prominentere rol in het beleid van de EU spelen wanneer het verdrag in werking treedt. Wij Sociaaldemocraten zouden graag willen benadrukken dat sport reeds een grensoverschrijdende activiteit is, maar dat dit niet betekent dat Europese instellingen zoals de Raad, de Commissie en het Parlement zich in alle uitvoerigheid met het bestuur van de sportbeweging moeten bezighouden. In plaats daarvan moet de sport zich zo veel als mogelijk zelf besturen om zijn onafhankelijkheid en autonomie te behouden.</p>
    </intervention>
    <intervention id="4-268" speaker_id="28427" name="Alessandro Battilocchio" is_mep="True" mode="written">
      <p sl="it">Het doet mij groot genoegen om voor het verslag van de heer Mavrommatis inzake waarborgen voor de sport te stemmen. Ik geloof dat sport daadwerkelijk een onvervreemdbaar onderdeel van de Europese cultuur en het Europees burgerschap is. Aangezien het een belangrijk instrument is om de sociale insluiting en de interculturele dialoog te bevorderen, moet de sport uiteindelijk worden gereguleerd om de jeugd te beschermen en haar te behoeden voor de gevaren die met deze sector samenhangen: commerciële druk, gokfraude, de uitbuiting van minderjarigen en geweld.</p>
      <p sl="it">Het gehele sportsysteem kan natuurlijk zonder financiering niet overleven. In veel gevallen is de financiering uit televisierechten afkomstig, en om deze reden geloof ik dat het niet alleen aan te raden is om de media vaste bedragen te laten betalen voor het uitzenden van sport, maar ook om voor een brede publieke toegang te zorgen, ten minste bij grote evenementen.</p>
      <p sl="it">Het verheugt mij om waar te nemen dat in het verslag ook een herinnering aan goed sportgedrag is opgenomen en oproepen tot maatregelen tegen het racisme en de doping , die onafhankelijk van zijn mogelijke uitwerkingen op zich al een van de denkbaar onsportiefste praktijken is. Het is daarom een goed idee om op ieder niveau een nauwere samenwerking ter bestrijding van het probleem te hebben, omdat doping het wezen van de sport ondermijnt: een liefde voor de wedstrijd, die op alle krachten van de enkeling baseert en op het het naar beste krachten presteren. De mens is nog nooit een uitdaging uit de weg gegaan.</p>
    </intervention>
    <intervention id="4-269" speaker_id="23788" name="Adam Bielan" is_mep="True" mode="written">
      <p sl="pl">In de context van het debat over de rol van de sport in de Europese Unie wil ik graag het belang van lokale activiteiten benadrukken. Ik geloof dat ze de eerste stap vertegenwoordigen naar de ontwikkeling van een op de bevordering van de sport gericht Europees beleid.</p>
      <p sl="pl">Ik vertegenwoordig Małopolska (Klein-Polen). In deze regio lijden meer dan 60 000 personen aan diabetes. Hart- en vaatziektes zijn de belangrijkste doodsoorzaak, oplopend tot 51 procent in 2005. Deze toestanden zijn grotendeels het gevolg van zwaarlijvigheid en gebrek aan beweging. Een van de hoofddoeleinden van de ontwikkelingsstrategie van het woiwodschap is de bevordering van een gezonde levensstijl. Voor het bereiken van deze doelstelling zijn investeringen in de infrastructuur nodig en de bouw van nieuwe voorzieningen op dit gebied, zoals zwembaden, sportterreinen en sporthallen. Bovendien bevordert mijn regio sportactiviteiten door het uitloven van financiële beloningen voor de beste jonge sporters. Meer dan 120 jongeren hebben tot nu toe beloningen gekregen.</p>
      <p sl="pl">De ondersteuning voor dit soort handelingen op regionaal niveau moet een hoofdbestanddeel van de inspanningen ter bevordering van een gezonde levensstijl in de gehele Europese Unie zijn. Ik heb het verslag van de heer Mavrommatis ondersteund, omdat het veel belangrijke thema’s aanspreekt die met de ontwikkeling van de sport in verband staan.</p>
    </intervention>
    <intervention id="4-270" speaker_id="28310" name="Edite Estrela" is_mep="True" mode="written">
      <p sl="pt">Ik heb voor het verslag over het witboek over sport gestemd.</p>
      <p sl="pt">Het gebrek aan lichamelijke beweging heeft negatieve gevolgen voor de gezondheid van de Europese burgers; het leidt tot een toename van de gevallen van buitensporig hoog gewicht, zwaarlijvigheid en vele chronische aandoeningen, zoals hart- en vaatziekten en diabetes. Daarom heb ik het belang ondersteund van het medisch advies aan vrouwen over de tijdens de zwangerschap en na de geboorte door lichamelijke activiteit mogelijk te behalen voordelen.</p>
      <p sl="pt">Ik moet ook de nadruk leggen op het belang van niet-discriminerende regels bij sportwedstrijden, door het vastleggen van gelijkwaardige prijzen voor mannen en vrouwen.</p>
    </intervention>
    <intervention id="4-271" speaker_id="4466" name="Ilda Figueiredo" is_mep="True" mode="written">
      <p sl="pt">Het verslag bevatte voorstellen die we in de commissie hebben ingediend met de aanbeveling dat alle specifieke verenigingen van de verschillende personengroepen in de sportwereld naar behoren dienen te zijn vertegenwoordigd in de besluitvormingsorganen van internationale en nationale federaties, en hierin profylactische maatregelen en gezondheidscontroles voor jonge sporters verdedigen, en ervoor zorgen dat alle in het Verdrag van de Verenigde Naties inzake de rechten van het kind vastgelegde rechten worden gerespecteerd.</p>
      <p sl="pt">Er werden meer door ons ingediende voorstellen in de plenaire vergadering aangenomen, met name aanbevelingen over: de behoefte dat meer jonge sporters een “dubbele opleiding” krijgen, nl. een sportieve en een academische, zodat de herintreding van beroepssporters op de arbeidsmarkt aan het eind van hun carrière gewaarborgd is; hoe belangrijk het is om sportieve activiteiten te bevorderen, zodat de toegang tot sport voor iedereen onder gelijke kansen wordt gewaarborgd en in de opleiding van sportleraren en -assistenten alsmede in meer openbare sportinstallaties wordt geïnvesteerd; waarbij de staat de veiligheidskosten overneemt van de door organen zonder winstoogmerk georganiseerde niet-professionele wedstrijden; het belang van waardering voor de door vrouwen behaalde successen en de bestrijding van de discriminatie inzake de prijzen; ervoor te zorgen dat vrouwen tevens de mogelijkheid krijgen om ook in sectoren die verband houden met sport carrière te maken, eveneens in leidinggevende posities, en het vestigen van de aandacht op de niet-professionele sport.</p>
      <p sl="pt">We zijn het echter niet eens met de verwijzingen naar het Verdrag van Lissabon.</p>
    </intervention>
    <intervention id="4-272" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="nl">De Juni Lijst is sterk tegen dit verslag. Ten eerste verwijst het naar het Verdrag van Lissabon dat nog niet is geratificeerd en waarover in Ierland in ongeveer een maand nog een referendum zal worden gehouden. De federalistische meerderheid van het Europees Parlement schendt zodanig fundamentele grondwettelijke beginselen. Het Verdrag van Lissabon is ook voor 96 procent gelijk aan het Grondwettelijk Verdrag dat al door de referenda in Frankrijk en Nederland verworpen is geworden. Het is daarom volledig immoreel om in dit verslag naar het Verdrag van Lissabon te verwijzen.</p>
      <p sl="nl">Ten tweede betekent het verslag dat de EU zich alweer met een verder beleidsgebied zal bezighouden, waarvan de Juni Lijst vindt dat het een zaak van de lidstaten is.</p>
      <p sl="nl">We stemmen daarom tegen dit verslag.</p>
    </intervention>
    <intervention id="4-273" speaker_id="23717" name="Genowefa Grabowska" is_mep="True" mode="written">
      <p sl="pl">Ik feliciteer de rapporteur en ik ben erover verheugd dat het Parlement op eigen initiatief heeft gehandeld ten opzichte van een zo belangrijke zaak voor de burgers van de Europese Unie. Het onderdeel van het verslag dat het belang benadrukt van de boodschap die sport uitdraagt, verdient speciale vermelding. Deze boodschap bereikt ons normaal gezien door de bekende slogan die beweert dat sport gezondheid betekent. Als gevolg van deze slogan letten miljoenen van Europeanen meer op hun lichamelijke en geestelijke gezondheid. Dit is echter niet alles. Al vanaf de prille kinderjaren brengt ons de sport eerlijk spel en eerlijkheid bij, en leert het ons te begrijpen dat onze zogenaamde rol in de wedstrijd afhangt van ons engagement, en dat al het werk en de enorme inspanningen die in de voorbereidingen van de wedstrijden worden gestoken zich zullen uitbetalen.</p>
      <p sl="pl">Sporters uit het buitenland nemen deel aan sportwedstrijden. Dit stelt ons in staat om de discriminatie tegen te gaan en leert ons tolerantie in de stadions. Tolerantie is een fundamenteel bestanddeel van het respecteren van de rechten van de mens. Het wordt in alle documenten van de EU genoemd.</p>
      <p sl="pl">Er is een verder aspect van dit verslag dat aan zijn toegevoegde waarde bijdraagt. Werkelijke sport moet zonder geweld kunnen worden uitgevoerd, terwijl individuele inspanningen om de best mogelijke resultaten te bereiken zonder de gesel van deze tijd moeten kunnen: genaamd doping.</p>
    </intervention>
    <intervention id="4-274" speaker_id="28131" name="Anna Hedh" is_mep="True" mode="written">
      <p sl="nl">Ik heb tegen het verslag gestemd, omdat ik van mening ben dat het te nauw in verband staat met het Verdrag van Lissabon. Ik wil niet dat de sport supranationaal wordt en denk in plaats daarvan dat het prima is zoals het nu gaat. Ik ben echter van mening dat het amendement over vrouwen en sport goed is.</p>
    </intervention>
    <intervention id="4-275" speaker_id="5846" name="Mary Honeyball" is_mep="True" mode="written">
      <p sl="en">Wij accepteren het specifieke karakter van de sport, de Engelse versie van overweging I is echter extreem onduidelijk en kan tot misverstanden leiden.</p>
    </intervention>
    <intervention id="4-276" speaker_id="2338" name="Ian Hudghton" is_mep="True" mode="written">
      <p sl="en">Ik heb voor de amendementen op het verslag van Mavrommatis gestemd die uitdrukkelijk de autonomie van de sportorganisaties erkennen. Mijn eigen land, Schotland, heeft een lange traditie van autonome, onafhankelijke sportorganen met organisaties zoals de Schotse Voetbalbond die als een volledige lidstaatsorganisatie door de FIFA wordt erkend, net zoals de Schotse Rugbybond een lidstaat van de IRB is.</p>
      <p sl="en">Deze erkenning van de Schotse onafhankelijkheid op sportgebied heeft in het verleden een belangrijke rol voor mijn land gespeeld en zal verder een belangrijke rol spelen na het referendum over de Schotse onafhankelijkheid in 2010 – wanneer Schotland een volledige, onafhankelijke lidstaat van de EU zal worden.</p>
    </intervention>
    <intervention id="4-277" speaker_id="28251" name="Jörg Leichtfried" is_mep="True" mode="written">
      <p sl="de">Ik heb voor het Witboek over sport gestemd om het belang van de sport in de Europese Unie te onderstrepen en de dialoog over deze kwestie te bevorderen.</p>
      <p sl="de">Sport is een effectief middel waardoor men de sociale insluiting en het wederzijdse begrip op nationaal en internationaal niveau kan bevorderen. Sport heeft ook een belangrijke economische dimensie. Daarom is het belangrijk om een kader te scheppen, waarin de lidstaten de sportorganisaties en –evenementen kunnen ondersteunen. Aangezien sport voor een zeer groot deel op nationaal niveau plaatsvindt, moeten de lidstaten de mogelijkheid tot zelfbestuur krijgen. Het witboek onderstreept dit punt en is ook een geschikte basis om de zaken te behandelen die alle landen aangaan, zoals de ontwikkeling van de jeugd, de programma’s tegen doping en het tegenwerken van de discriminatie in de sport.</p>
      <p sl="de">Ik juich ook de schepping toe van een speciaal Sportfonds ter ondersteuning van sportactiviteiten en de gemakkelijke toegang van de mensen tot sport.</p>
    </intervention>
    <intervention id="4-278" speaker_id="photo_generic" name="Kartika Tamara Liotard, Erik Meijer, Esko Seppänen, Søren Bo Søndergaard en Eva-Britt Svensson" is_mep="True" mode="written">
      <p sl="en">We erkennen dat de sport een speciale rol in de maatschappij heeft als een instrument voor sociale insluiting en integratie, en als bevorderaar van lokale democratie. We geven het aanzienlijke belang van de sport op gezondheidsgebied toe, als een preventiemaatregel tegen zwaarlijvigheid en chronische aandoeningen.</p>
      <p sl="en">We ondersteunen het idee van het versterken van de rol van vrouwen in de sport volledig; het belang van de bescherming van atleten van alle leeftijden gedurende en na hun sportcarrières; de bevordering van de sport in de maatschappij, waaronder ook de lichamelijke oefening tijdens de schoolles valt; de behoefte aan herverdelingsmaatregelen bij de financiering van sport; en het recht van de burgers op informatie en brede toegang tot sportevenementen.</p>
      <p sl="en">We ondersteunen echter niet de versterkte rol van het beleid inzake sport op het niveau van de EU. We kunnen daarom de stappen om het EU-beleid op dit gebied te versterken niet ondersteunen. We kunnen in het bijzonder het idee van het opzetten van een EU-Politie voor de sport niet ondersteunen.</p>
    </intervention>
    <intervention id="4-279" speaker_id="28585" name="Diamanto Manolakou" is_mep="True" mode="written">
      <p sl="nl">Het verslag behandelt, net zoals het witboek van de Commissie, sport als elk ander gebied van economische activiteiten dat ertoe dient om behoorlijk veel geld te verdienen. De EU poogt om sport volledig in een artikel te veranderen zodat het een nog grotere rentabiliteit voor de sportfirma’s en multinationals oplevert. Dat is de reden waarom de EU het Verdrag van Lissabon gebruikt om zijn bevoegdheden uit te breiden naar de sport.</p>
      <p sl="nl">Dit komt neer op een systematische ontmanteling van de amateursport, zelfs op schoolniveau. De amateursport levert het grondmateriaal voor de sportindustrie en de gecommercialiseerde kampioenschappen. De jongeren en het publiek in zijn geheel worden als toeschouwers en consumenten van het door commercieel gerichte federaties georganiseerd sportvermaak beschouwd. De mooie woorden over de door sport bevorderde waarden, de bestrijding van doping enzovoorts krijgen een wrange bijsmaak wanneer de wens tot nabootsing door genadeloze concurrentie wordt vervangen. Corruptie, doping, onverdraagzaamheid en intolerantie zijn onvervreemdbare bestanddelen van de gecommercialiseerde sport; het wordt gebruikt om de producten van de maatschappijen te bevorderen die de sport beheersen.</p>
      <p sl="nl">We kunnen alleen door het scheppen van de infrastructuren en de ontwikkeling van populaire sporten voor de massa’s aan de behoeften van jongeren aan sport en lichamelijke oefening voldoen. De waarden van collectiviteit en solidariteit moeten worden bevorderd als tegenwicht tegen het corrupte sportmodel dat door het kapitalistische systeem is geproduceerd, en dat alles aan de winst onderwerpt.</p>
    </intervention>
    <intervention id="4-280" speaker_id="1403" name="David Martin" is_mep="True" mode="written">
      <p sl="en">In algemene lijnen ondersteun ik het witboek over sport van Manolis Mavrommatis. Ik geloof dat de sport in de EU op alle niveaus van de meeste van zijn aanbevelingen zal profiteren. Inderdaad geloof ik dat het aanmoedigen van voetbalverenigingen om zich meer op het kweken van talent te concentreren een positieve stap voor het spel betekent.</p>
      <p sl="en">Iedere vereniging – zelfs de groten – moet voor een deel de verantwoordelijkheid op zich nemen en niet slechts op haar dikke portemonnee vertrouwen om de spelers aan te kopen die door anderen werden opgeleid. Voetbal mag niet slechts een financiële wedstrijd zijn.</p>
    </intervention>
    <intervention id="4-991" speaker_id="33984" name="Ioan Mircea Paşcu" is_mep="True" mode="written">
      <p sl="en">Het witboek over sport is net zoiets als een Russische “matroesjka” pop: de eerste is de amateursport, de tweede is de professionele sport en de laatste is voetbal (waar het grote geld aanwezig is). Zodoende schept het de indruk dat de amateursport, dat zijn expliciet verklaarde “raison d’etre” is, slechts een alibi voor de benadering van de professionele sport is, en hier in het bijzonder van voetbal dat het hoofddoel schijnt te zijn. Het witboek is ook oneerlijk in zijn aanpak: hard bij het uitbreiden van de bestaande regels op de traditionele gebieden zoals discriminatie, illegale immigratie, illegale drugs, en mededinging bij sportieve activiteiten, maar zacht wanneer het erop aankomt om hiervoor concrete regels te scheppen, alsof de hierbij betrokken personen geen schrik mag worden aangejaagd. In ieder geval roept het witboek een nieuw tijdperk uit van actieve betrokkenheid van de kant van de EU-organen bij de regulering van de professionele sport, in de hoofdzaak het Europees voetbal. Het goede nieuws is dat het van plan is dit eerst te doen nadat zij met de betrokken personen heeft gesproken.</p>
    </intervention>
    <intervention id="4-281" speaker_id="28457" name="Luca Romagnoli" is_mep="True" mode="written">
      <p sl="it">Ik juich het verslag van Manolis Mavrommatis over het witboek over sport toe. Inderdaad erken ik de belangrijke rol die sport in het leven van iedere persoon en de maatschappij speelt, omdat het een middel is waardoor iedereen de persoonlijke uitdagingen kan overwinnen, zijn eigen voorliefdes en talenten kan ontdekken , zich met een groep kan identificeren en de betekenis van het zich aan regels houden kan begrijpen. Door deze waarden naar een internationaal niveau te extrapoleren, kan iedereen begrijpen waarom sport in staat is om geografische hindernissen te doorbreken en de sociale omgang en de vrede te bevorderen.</p>
      <p sl="it">Ik geloof dat het noodzakelijk is om erop te wijzen dat ieder soort van overtreding van de burgerlijke of moreel-ethische regels in de sport – zoals doping, opzettelijke racistische gebaren of gokken – moet worden bestraft, om zodanig tot de idealen en het uiteindelijke doeleinde van de sport terug te keren.</p>
      <p sl="it">Ten slotte wil ik erop wijzen dat er vaak een tendens bestaat om het groeiend belang van bepaalde sportsoorten ten nadele van andere te rechtvaardigen; met behulp van de grote inkomstenverschillen tussen de spelers van de verscheidene sporten.</p>
      <p sl="it">Daarom geloof ik dat er ondersteuningsmaatregelen voor de minder verbreide en bekende sporten moeten worden ingevoerd.</p>
    </intervention>
    <intervention id="4-282" speaker_id="4274" name="Olle Schmidt" is_mep="True" mode="written">
      <p sl="nl">Het verslag over sport bevatte veel interessante en gevoelige zaken. Geen weldenkend mens kan tegen een sterke aanpak van doping en xenofobie in de sport door de lidstaten van de EU zijn. Het was controversiëler van aard, maar naar mijn mening verstandig, om het idee van de Commissie betreffende een gemeenschappelijke Europese politie voor de inzet bij sportevenementen te ondersteunen. In dit opzicht was ik bereid om het verslag te ondersteunen. Jammer genoeg heeft men bij het werkelijk grote vraagstuk, namelijk de kwestie van de versoepeling van de gokmonopolies in Europa de plank misgeslagen. Persoonlijk ben ik van mening dat versoepeling op een gecontroleerde manier, en gok- en loterijmaatschappijen met vergunning, zowel de interesse van de consument naar verscheidenheid aan gokmogelijkheden alsook de behoefte van de sport naar geldmiddelen kan bevredigen. Ik onthoud mij daarom van stemming.</p>
    </intervention>
    <intervention id="4-283" speaker_id="1309" name="Brian Simpson" is_mep="True" mode="written">
      <p sl="en">Sport is een belangrijk deel van het alledaagse leven. De meeste burgers van de EU nemen of deel aan of kijken toe bij een aantal sportevenementen en het wordt soms als belangrijker dan het leven op zich beschouwd.</p>
      <p sl="en">Sport moet niet boven de wet staan, maar wij als wetgevers moeten ook de unieke positie erkennen die de sport binnen de Europese Unie heeft en de rol die door verscheidene bestuursorganen wordt gespeeld.</p>
      <p sl="en">We moeten ook erkennen dat ofschoon het verenigingsvoetbal het toonaangevende spel is, het toch niet het enige spel is dat gespeeld wordt, en we moeten ook erkennen dat andere sporten en tijdverdrijf die van zo verscheiden aard zijn als de rugbybond en hurling of klootschieten en de duivensport ook een belangrijke rol spelen.</p>
      <p sl="en">Het is niet de taak van de EU om deze sporten te besturen noch om als een soort politie op te treden. Die taak moet bij het toepasselijke bestuursorgaan blijven. De EU kan echter een aanvullende rol aannemen en bij de ontwikkeling van vele soorten van sport helpen door het afkeuren van sportdiscriminatie, die nog steeds plaatsvindt, wanneer een sport zich door een andere sport bedreigd voelt. Ik haal hier slechts het klassieke voorbeeld van de Griekse Rugbybond aan.</p>
      <p sl="en">Ik zal daarom het verslag van Mavrommatis ondersteunen. Misschien niet zo fervent als ik het rugbyteam van de Wigan Warriors van St Mirren en de Blackburn Rovers ondersteun, maar zoals gezegd gaat het hier per slot van rekening slechts om politiek.</p>
    </intervention>
    <intervention id="4-284" speaker_id="4545" name="Catherine Stihler" is_mep="True" mode="written">
      <p sl="en">Dit verslag over het witboek over sport moet erkennen dat er een subsidiariteitsvraagstuk ten opzichte van de sport in de EU bestaat. Dat is de reden waarom ik amendement nummer 2 ondersteun.</p>
    </intervention>
    <intervention id="4-285" speaker_id="28134" name="Eva-Britt Svensson" is_mep="True" mode="written">
      <p sl="en">We erkennen dat de sport een speciale rol in de maatschappij heeft als een instrument voor sociale insluiting en integratie, en als bevorderaar van lokale democratie. We geven het aanzienlijke belang van de sport op gezondheidsgebied toe, als een preventiemaatregel tegen zwaarlijvigheid en chronische aandoeningen.</p>
      <p sl="en">We ondersteunen het idee van het versterken van de rol van vrouwen in de sport volledig; het belang van de bescherming van atleten van alle leeftijden gedurende en na hun sportcarrières; de bevordering van de sport in de maatschappij, waaronder ook de lichamelijke oefening tijdens de schoolles valt; de behoefte aan herverdelingsmaatregelen bij de financiering van sport; en het recht van de burgers op informatie en brede toegang tot sportevenementen.</p>
      <p sl="en">We ondersteunen echter niet de versterkte rol van het beleid inzake sport op het niveau van de EU. We kunnen daarom de stappen om het EU-beleid op dit gebied te versterken niet ondersteunen. We kunnen in het bijzonder het idee van het opzetten van een EU-Politie voor de sport niet ondersteunen.</p>
    </intervention>
    <intervention id="4-990" speaker_id="35743" name="Glenis Willmott" is_mep="True" mode="written">
      <p sl="en">Namens de Britse sociaaldemocratische leden van het Europees Parlement. Wij accepteren het specifieke karakter van de sport, de Engelse versie van overweging I is echter extreem onduidelijk en kan tot misverstanden leiden.</p>
    </intervention>
  </section>
  <section id="creitem22" title="10. Rectificaties stemgedrag/Voorgenomen stemgedrag: zie notulen"/>
  <section id="creitem23" title="11. Besluiten inzake bepaalde documenten: zie notulen"/>
  <section id="creitem24" title="12. Verzending van de tijdens deze vergadering aangenomen teksten: zie notulen"/>
  <section id="creitem25" title="13. Rooster van de volgende vergaderingen: zie notulen"/>
  <section id="creitem26" title="14. Onderbreking van de zitting">
    <intervention id="4-291" speaker_id="4453" name="De Voorzitter" is_mep="True" mode="spoken">
      <p sl="nl">Ik verklaar de zitting van het Europees Parlement te zijn onderbroken.</p>
      <a text="(De vergadering wordt om 12.25 uur gesloten)"/>
    </intervention>
  </section>
</text>
