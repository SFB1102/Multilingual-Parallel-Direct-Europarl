<?xml version='1.0' encoding='utf-8'?>
<text id="20070903.NL" lang="nl" date="2007-09-03" place="Straatsburg" edition="Uitgave PB">
  <section id="creitem1" title="1. Hervatting van de zitting">
    <intervention id="1-999" speaker_id="1253" name="De Voorzitter" is_mep="True" mode="spoken">
      <p sl="nl">Ik verklaar de zitting van het Europees Parlement, die op donderdag 12 juli 2007 werd onderbroken, te zijn hervat.</p>
    </intervention>
  </section>
  <section id="creitem2" title="2. Verklaring van het voorzitterschap">
    <intervention id="1-005" speaker_id="1253" name="De Voorzitter" is_mep="True" mode="spoken">
      <p sl="nl">U hebt allemaal van een welverdiende vakantie genoten. U ziet er uitgerust uit en ik hoop dat u uw Europese werkzaamheden weer met veel plezier ter hand zult nemen.</p>
      <p sl="nl">Tot mijn spijt moet ik u eerst het volgende mededelen:</p>
      <p sl="nl">Sinds wij hier voor het laatst bijeen waren, hebben wij met grote verslagenheid kennis moeten nemen van het overlijden van twee grote Europeanen, namelijk Gaston Thorn en Raymond Barre. Beiden hebben zich als een voortreffelijk lid van de Europese Commissie en als premier van hun land verdienstelijk gemaakt. Gaston Thorn was tien jaar lang, van 1959 tot 1969, lid van het Europees Parlement. Van 1969 tot 1974 was hij minister van Buitenlandse zaken en van 1974 tot 1979 premier van Luxemburg. Van 1981 tot 1985 was hij voorzitter van de Commissie. Tijdens zijn voorzitterschap bereikte de Europese Gemeenschap overeenstemming over de voorwaarden voor toetreding van Spanje en Portugal, kwam het gemeenschappelijk visserijbeleid tot stand en werd een oplossing gevonden voor de geschilpunten in verband met de begrotingsmiddelen en de toekomstige financiering van de Gemeenschap.</p>
      <p sl="nl">Raymond Barre was van 1967 tot 1973 vice-voorzitter van de Commissie en van 1976 tot 1981 premier van Frankrijk. Als commissaris voor economische en monetaire zaken presenteerde hij in het kader van het plan-Barre in 1969 en 1970 de eerste voorstellen voor de oprichting van een Economische en Monetaire Unie in Europa. Beiden hebben zich tot op het laatst actief ingezet voor Europese integratie en dat proces met buitengewoon belangrijke en praktische bijdragen gesteund, hoewel de condities daarvoor in die tijd vaak moeilijk waren.</p>
      <p sl="nl">Afgelopen weekend was het honderd jaar geleden dat Altiero Spinelli werd geboren. Hij was een van de architecten van de huidige Europese instellingen en is tien jaar lang lid geweest van het Europees Parlement. Van die tien jaar heb ik tot mijn grote genoegen zeven jaar met hem mogen samenwerken, tot aan zijn overlijden in 1986. Als lid van het Europees Parlement en met name als voorzitter van de Commissie institutionele zaken vervulde hij een toonaangevende rol door het pad te effenen voor een ambitieuze agenda voor institutionele hervormingen. Zijn ontwerp voor een verdrag voor een Europese Unie, dat het Europees Parlement in 1984 met grote meerderheid aannam, legde de basis voor een groot aantal belangrijke wijzigingen die door middel van latere verdragsherzieningen werden doorgevoerd, waaronder een aanzienlijke uitbreiding van de wetgevende bevoegdheden van het Europees Parlement.</p>
      <p sl="nl">Tijdens het zomerreces zijn we getuige geweest van een reeks van natuurrampen: de dramatische overstromingen in het Verenigd Koninkrijk, de hittegolf in het oostelijke deel van het Middellandse-Zeegebied en recent de rampzalige bosbranden in Griekenland. Deze gebeurtenissen hebben veel leed veroorzaakt voor een groot aantal mensen in Europa. In Griekenland stierven als gevolg van de hevige branden meer dan zestig mensen. Het spreekt vanzelf dat deze tragedie vanmiddag het eerste belangrijke punt op onze agenda is. Ik weet zeker dat ik namens het voltallige Europees Parlement spreek wanneer ik de slachtoffers van deze en andere tragische gebeurtenissen onze innige deelneming betuig.</p>
      <p sl="nl">Wij betuigen eveneens onze deelneming aan de nabestaanden van de meer dan vijfhonderd mensen die op 15 augustus zijn omgekomen bij de aardbeving in Peru. Ook gedenken wij de duizenden mensen die sinds onze laatste vergadering door zinloos geweld in Irak om het leven zijn gekomen.</p>
      <p sl="nl">Met droefheid en verbijstering nemen wij ook kennis van het lot van de vele vluchtelingen die nog altijd met boten op de Middellandse Zee en de Atlantische Oceaan verongelukken wanneer zij proberen de Europese Unie binnen te komen. Het blijft onze plicht naar oplossingen te zoeken die een einde maken aan deze vreselijke gebeurtenissen.</p>
      <p sl="nl">Laten wij de overledenen in stilte gedenken.</p>
      <a text="(Het Parlement neemt een minuut stilte in acht.)"/>
    </intervention>
  </section>
  <section id="creitem3" title="3. Goedkeuring van de notulen van de vorige vergadering: zie notulen"/>
  <section id="creitem4" title="4. Ingekomen stukken: zie notulen"/>
  <section id="creitem5" title="5. Samenstelling Parlement: zie notulen"/>
  <section id="creitem6" title="6. Samenstelling commissies en delegaties: zie notulen"/>
  <section id="creitem7" title="7. Ondertekening van volgens de medebeslissingsprocedure genomen besluiten: zie notulen"/>
  <section id="creitem8" title="8. Bekendmaking gemeenschappelijke standpunten van de Raad: zie notulen"/>
  <section id="creitem9" title="9. Van de Raad ontvangen verdragsteksten: zie notulen"/>
  <section id="creitem10" title="10. Verzoekschriften: zie notulen"/>
  <section id="creitem11" title="11. Kredietoverschrijvingen: zie notulen"/>
  <section id="creitem12" title="12. Mondelinge vragen en schriftelijke verklaringen (indiening): zie notulen"/>
  <section id="creitem13" title="13. Aan de standpunten en resoluties van het Parlement gegeven vervolg: zie notulen"/>
  <section id="creitem14" title="14. Regeling van de werkzaamheden: zie notulen"/>
  <section id="creitem15" title="15. Opmerkingen van één minuut over kwesties van politiek belang">
    <intervention id="1-019" speaker_id="1253" name="De Voorzitter" is_mep="True" mode="spoken">
      <p sl="nl">Aan de orde zijn - uit hoofde van artikel 144 van het Reglement - de opmerkingen van één minuut over kwesties van politiek belang.</p>
    </intervention>
    <intervention id="1-020" speaker_id="38607" name="Nickolay Mladenov" is_mep="True" mode="spoken">
      <p sl="bg">Mijnheer de Voorzitter, collega’s, de natuurrampen waarvan we dit jaar getuige zijn geweest tonen aan dat twee substantiële veranderingen nodig zijn wat betreft de wijze waarop we deze problemen aanpakken. In de eerste plaats is het noodzakelijk te zorgen voor flexibeler mechanismen om landen te helpen tijdens het herstelproces na natuurrampen. In de tweede plaats maken deze problemen duidelijk dat het noodzakelijk is geïntegreerde, snel reagerende Europese machten in te voeren om de capaciteiten van landen die te maken hebben met dergelijke rampen aan te vullen.</p>
      <p sl="bg">Dit jaar had mijn land Bulgarije te lijden van zowel branden als overstromingen. Toen enorme branden geblust moesten worden rond een van de grote steden, Stara Zagora, vroeg de overheid de lidstaten van de Europese Unie om hulp; zij kon deze hulp niet krijgen omdat de capaciteit benut werd. In plaats daarvan kreeg de overheid hulp van Rusland op basis van een bilaterale overeenkomst. Dat had een slecht effect op het imago van de Europese Unie in mijn land. Daarom vraag ik u allen de Europese Commissie op te roepen een grondige analyse uit te voeren en voorstellen te ontwerpen voor het opzetten van gezamenlijke Europese krachten om de lidstaten te helpen reageren op rampen en ongevallen. Dank u wel.</p>
    </intervention>
    <intervention id="1-021" speaker_id="33984" name="Ioan Mircea Paşcu" is_mep="True" mode="spoken">
      <p sl="en">Mijnheer de Voorzitter, het internationale terrorisme vertegenwoordigt de duistere kant van de globalisering. Terroristen maken misbruik van de democratische vrijheden die wij in onze landen hebben, zoals de mogelijkheid om vrij te reizen, vrije berichtgeving in de media en burgerrechten, om hun doelen te bereiken door het zaaien van angst en het gebruik van geweld tegen onschuldige burgers.</p>
      <p sl="en">Om dit probleem aan te pakken moeten de interne mechanismen van het terrorisme volledig worden blootgelegd en begrepen, met inbegrip van de wijze waarop het terrorisme is geworteld in de religie, de samenleving en zelfs in de beschaving. Wij in de democratische landen starten op dit gebied met een handicap. Terwijl wij ernaar streven om levens te redden, willen terroristen zo veel mogelijk slachtoffers maken in de hoop op die manier de emoties te kunnen manipuleren die het gevolg zijn van het op televisie vertonen van beelden van de bloedbaden.</p>
      <p sl="en">We moeten onderscheid maken tussen de zelfmoordterrorist en degene die hem of haar heeft geronseld. De zelfmoordterrorist wordt heel vaak niet gedreven door de haat die kenmerkend is voor de ronselaars, maar door de belofte van eeuwig geluk na een heroïsche dood, die politiek wordt uitgebuit door de ronselaars.</p>
      <p sl="en">Voorkomen is beter dan moeten reageren. Om dat te bereiken moeten we de juiste balans zien te vinden tussen wat er nu en wat er op de lange termijn nodig is in de strijd tegen het terrorisme. Daarom moeten we de samenwerking tussen de inlichtingendiensten en politie en justitie van onze landen versterken en tegelijkertijd de structurele oorzaken van het terrorisme aanpakken, vooral in de landen waar de meeste zelfmoordterroristen worden geronseld.</p>
    </intervention>
    <intervention id="1-022" speaker_id="34482" name="Alexandru-Ioan Morţun" is_mep="True" mode="spoken">
      <p sl="ro">Mijnheer de Voorzitter, na tientallen jaren van politiek gevangenschap zijn de leden van de Ilaşcu-groep in de Republiek Moldavië onlangs uitgenodigd door het Europees Parlement en zijn zij gehoord door de Subcommissie mensenrechten. Adrian Ivanţoc, Tudor Petru Popa en Alexandru Leşko spraken huilend over de martelingen die zij hadden doorgemaakt in de Transnistrische gevangenissen en over het herhaaldelijke misbruik en schendingen van de mensenrechten die daar plaatsvonden. Zij riepen de Europese Gemeenschap op meer actie te ondernemen om het regionale conflict op te lossen met het oog op de invoering van alle internationale overeenkomsten, vooral de overeenkomsten waarin wordt bepaald dat de Russische troepen zich moeten terugtrekken uit Transnistrië. Om deze legitieme wensen te verwezenlijken, zou het Europees Parlement moeten samenwerken en ook moeten vertrouwen op het Helsinki Comité voor Mensenrechten indien het actuele maatregelen voorstelt om ngo’s in Moldavië te ondersteunen, zou het uitgeven van kranten en bladen op dit gebied moeten aanmoedigen en steunen en zou een omroepnet op de rechteroever van de Nistru moeten opzetten om te garanderen dat de Moldavische nationale radio- en televisiekanalen ontvangen kunnen worden. Last but not least , bestaat er een verlangen om de manier waarop over het Transnistrische probleem wordt onderhandeld, radicaal te wijzigen. De Europese Unie, en ook Roemenië, als lid van de Unie, moeten de status van waarnemers wijzigen in volledige lidstatus.</p>
    </intervention>
    <intervention id="1-023" speaker_id="33946" name="Andrzej Tomasz Zapałowski" is_mep="True" mode="spoken">
      <p sl="pl">Mijnheer de Voorzitter, enkele maanden geleden nam het Europees Parlement een resolutie aan waarin xenofobie en het snel opkomend nationalisme in Europa worden veroordeeld. De behandeling die in dit document werd uitgedeeld aan bepaalde landen, waaronder Polen, was onbehoorlijk hard en buiten alle proportie gezien de omvang van het probleem.</p>
      <p sl="pl">Natuurlijk moeten kwesties die verband houden met raciale haat zeer serieus worden aangepakt. Daarom verbaast het mij dat de Europese Commissie geen beslissende actie onderneemt tegen partijen van fascistische aard die in bepaalde landen in opkomst zijn. Er zijn zelfs landen waar vertegenwoordigers van deze partijen op regionaal niveau als verkozenen regeren. Knokploegen van deze partijen mishandelen buitenlanders op straat en roepen er publiekelijk toe op de grenzen te herzien.</p>
      <p sl="pl">Dit is een serieus probleem dat vooral een aantal landen van de zogeheten oude Unie treft. De betrokken landen hebben al sinds jaar en dag met dit probleem te maken, maar de leiders van de Gemeenschap wijzen naar de nieuwe lidstaten, zelfs bij onbeduidende incidenten.</p>
    </intervention>
    <intervention id="1-024" speaker_id="28407" name="Willy Meyer Pleite" is_mep="True" mode="spoken">
      <p sl="es">Mijnheer de Voorzitter, op 12 augustus jongstleden heeft er in de Straat van Gibraltar een botsing plaatsgevonden tussen het vrachtschip New Flame en de olietanker Torm Gertrud. Dit is het negende ongeluk dat zich heeft voorgedaan in een van de drukst bevaarde zeestraten van de wereld. Meer dan honderdduizend schepen passeren jaarlijks de Straat van Gibraltar.</p>
      <p sl="es">Dit ongeluk toont aan dat het dringend noodzakelijk is dat het Koninkrijk Spanje, het Verenigd Koninkrijk en Gibraltar een havenautoriteit in het leven te roepen die toezicht houdt en controle uitoefent op het scheepvaartverkeer in de Straat van Gibraltar. Het ontbreken van die controle brengt levens en logischerwijs ook de natuur in dit gebied in gevaar.</p>
      <p sl="es">We weten vandaag nog steeds niet – en ik denk dat de Europese Commissie da ar informatie over moet eisen – wat het gezonken vrachtschip vervoerde: 27.000 ton schroot, mogelijk gevaarlijk, vervuild schroot.</p>
      <p sl="es">Ik denk dat het heel belangrijk is dat het Parlement en de Europese Commissie er bij de regeringen van Spanje en het Verenigd Koninkrijk en het bestuur van Gibraltar op aandringt om deze controlerende en toezichthoudende instantie op te richten.</p>
    </intervention>
    <intervention id="1-025" speaker_id="2338" name="Ian Hudghton" is_mep="True" mode="spoken">
      <p sl="en">Mijnheer de Voorzitter, ik wil aandacht vragen voor een innovatie op het gebied van het behoud van het mariene milieu in Europa. Sinds afgelopen zaterdag is Schotland het eerste Europese land dat een vrijwillige regeling voor de tijdelijke realtimesluiting van visgronden ten uitvoer legt, met als doel de kabeljauwstand op peil te houden. Deze regeling, die een gezamenlijk initiatief is van de nieuwe Schotse regering en de visserijsector, zal hopelijk als voorbeeld worden gebruikt voor toekomstige projecten op het gebied van het behoud van het mariene milieu. Ik begrijp dat de Schotse regering afspraken heeft gemaakt met de regeringen van Denemarken en Noorwegen zodat deze kunnen leren van dit specifieke project.</p>
      <p sl="en">Het gemeenschappelijk visserijbeleid is tot nu toe voor Schotland alleen maar een ramp geweest, en ik ben sterk van mening dat de toekomst van het visserijbeheer niet moet worden gezocht in centrale controle vanuit Brussel, maar in directe samenwerking tussen visserijlanden. De Schotse regering en de visserijsector moeten worden geprezen voor deze innovatieve aanpak. Ik hoop ondertussen dat hun vrijwillige regeling tijdens de Raad van december in aanmerking zal worden genomen en erkend en beloond zal worden.</p>
    </intervention>
    <intervention id="1-026" speaker_id="28334" name="Urszula Krupa" is_mep="True" mode="spoken">
      <p sl="pl">Mijnheer de Voorzitter, de nazi-invasie in Polen op 1 september 1939 was nog zo’n daad van geweld die werd gepleegd tegen mijn moederland. Meer dan zes miljoen Polen vonden de dood gedurende de hierop volgende zes oorlogsjaren. Dit vertegenwoordigde 17% van de Poolse bevolking, die destijds 35 miljoen personen telde.</p>
      <p sl="pl">Twee weken later, op 17 september 1939, viel de Sovjet-Unie ook Polen aan volgens het Molotov-Ribbentrop Pact. Meer dan 22.000 Polen die behoorden tot de intellectuele elite verloren het leven, werden in hun achterhoofd geschoten door de sovjets die mijn moederland vervolgens jarenlang bezetten. Dat verklaart waarom miljoenen landgenoten van mij zo vervuld van hoop waren toen wij onze onafhankelijkheid kregen. Ondanks vele mooie woorden en Unie-slogans over gelijke rechten en and non-discriminatie, vallen sommige Duitse politici en delen van de Duitse media mijn moederland, de bevolking van Polen, de overheid van Polen en de katholieke media, vooral Radio Maryja , voortdurend aan. Dat toont aan dat er nog steeds agressieve anti-Poolse sentimenten bestaan.</p>
      <p sl="pl">Op de verjaardag van de invasie van Polen en namens de levenden en de doden, roep ik op een einde te maken aan dit geweld, dat kan worden opgevat als een poging doelen te bereiken die door middel van oorlog duidelijk niet bereikt konden worden.</p>
    </intervention>
    <intervention id="1-027" speaker_id="1253" name="De Voorzitter" is_mep="True" mode="spoken">
      <p sl="nl">Hartelijk dank! We zullen in Europa aan verzoening moeten blijven werken.</p>
    </intervention>
    <intervention id="1-028" speaker_id="37450" name="Viorica-Pompilia-Georgeta Moisuc" is_mep="True" mode="spoken">
      <p sl="ro">Mijnheer de Voorzitter, mijn interventie betreft de rechten van de Roemenen in Servië en Bulgarije. Het territorium op de rechteroever van de Donau, in Noordwest-Servië en Noordwest-Bulgarije, inclusief het gebied van de Ratan-bergen tot de Donau en van het Moravië-dal tot het Timok-dal in Servië, en de Vidin-regio tot Lom in Bulgarije, wordt vooral bevolkt door Roemenen. Zij vormen een minderheid van meer dan 300.000 mensen, die in meer dan 130 kleine en middelgrote dorpen en 20 steden wonen. Zij worden niet erkend als nationale minderheid, ze profiteren niet van religieuze diensten en onderwijs in hun moedertaal. Roemeens wordt niet onderwezen op hun scholen. De Roemeense taal, literatuur en geschiedenis worden bestudeerd onder halfillegale omstandigheden, bij particulieren thuis. De enige Roemeense kerk in Mălăiniţa wordt binnenkort gesloopt. Het Helsinki Comité voor Mensenrechten in Servië heeft de aandacht gevestigd op de wanhopige situatie van de Roemenen die daar wonen, en hun recht om hun nationale identiteit te behouden. Hierbij roep ik de Europese instellingen op deze situatie met spoed te onderzoeken en te interveniëren opdat de rechten van de Roemeense minderheid in Servië en Bulgarije worden gerespecteerd.</p>
    </intervention>
    <intervention id="1-029" speaker_id="33982" name="Marian-Jean Marinescu" is_mep="True" mode="spoken">
      <p sl="ro">Mijnheer de Voorzitter, artikel 29 van het Verdrag betreffende de Europese Unie definieert terrorisme als een ernstige misdaad. In het Verdrag betreffende de Europese Unie worden daden waarvan de effecten mensenlevens in gevaar brengen, die geweld bevorderen en erop gericht zijn de bevolking angst aan te jagen gekwalificeerd als terroristische misdrijven. Wat we hebben gezien in Boedapest met de oprichting van de Hongaarse Garde kan worden opgenomen in het bereik van deze definitie. Bij die gelegenheid deed de leider van de Hongaarse Garde een aantal nogal schokkende verklaringen, toen hij zijn bezorgdheid uitte over Slowakije en Roemenië, twee landen met Hongaarse gemeenschappen, die Hongarije zouden kunnen aanvallen. Ik denk dat zulke organisaties en extremistische acties separatistische bewegingen binnen de minderheden die al autonome trends hebben, aanmoedigen, en een dergelijke situatie is niet in overeenstemming met het juiste gedrag van een EU-lidstaat. Dergelijke organisaties zouden moeten worden ontbonden en opvattingen zoals de opvattingen die werden geuit door de Hongaarse Garde zouden moeten worden verboden en wordt bestraft door de wet. Daarom ben ik zo vrij de leiders van de EU-instellingen op te roepen dergelijke opvattingen stevig te veroordelen en het Bureau van de Europese Unie voor de grondrechten te vragen een verslag op te stellen over de feiten en de situatie te bewaken waarmee de minderheden die in Hongarije wonen te maken krijgen.</p>
    </intervention>
    <intervention id="1-030" speaker_id="4311" name="Bernard Poignant" is_mep="True" mode="spoken">
      <p sl="fr">Mijnheer de Voorzitter, in onze verschillende landen voeren tal van dramatische situaties ons terug naar onze Europese verplichtingen. Dat is het geval in mijn land, waar een vrachtschip de dood van een visser veroorzaakte. Dat leidt ons naar de maritieme veiligheid en nu weten de Fransen waar de Republiek van de Kiribati-eilanden ligt. Ik zou u willen vragen een blik op de atlas te werpen: het is niet erg bekend, maar het is een goedkope vlag. De Europese Unie moet met spoed hard optreden tegen goedkope vlaggen, de wetgeving in het Erika III pakket versnellen, een “Erika IV” pakket uitvinden over de sociale kwestie van de opleiding en de arbeidsomstandigheden van zeelieden, en tegelijkertijd betere coördinatie regelen voor actie door onze landen in de Internationale Maritieme Organisatie.</p>
      <p sl="fr">Dit is een oud probleem dat veelvuldig de kop opsteekt, maar veel drama’s voeren hierop terug. Ik verzoek u, commissaris, en de heer of dame die de Raad vertegenwoordigt die niet aanwezig is, uw inspanningen in deze richting op te voeren.</p>
    </intervention>
    <intervention id="1-031" speaker_id="33995" name="Silvia Ciornei" is_mep="True" mode="spoken">
      <p sl="ro">Mijnheer de Voorzitter, op 18 oktober 2007 zal de Europese Commissie de Europese Dag tegen Mensenhandel invoeren. Ik juich dit initiatief toe, dat het gevoelige en –voor het merendeel- onbekende probleem onder de aandacht brengt van de Europese burgers, met ongeveer tweeënhalf miljoen slachtoffers per jaar. Daarom zou ik de aandacht nogmaals willen vestigen op het feit dat om succesvolle resultaten te behalen in de strijd tegen dit verschijnsel, lidstaten hun inspanningen efficiënter moeten coördineren. Momenteel staan nationale wetten dit niet toe. Toch beschikken lidstaten over het Verdrag van de Europese Raad ter bestrijding van mensenhandel uit 2005, dat het meest uitgebreide rechtsinstrument vormt om dit verschijnsel te bestrijden. Toch hebben tot nu toe slechts 18 van de 27 lidstaten dit Verdrag onderschreven en hebben slechts 3 lidstaten dit geratificeerd. Daarom ben ik zo vrij de Europese Commissie te vragen de bevoegdheid te eisen om het Verdrag van de Europese Raad ter bestrijding van mensenhandel te onderschrijven namens de Europese Gemeenschappen van de Raad. Mijnheer de Voorzitter, mensenhandel is een ernstige schending van de mensenrechten. We moeten nu van woorden overgaan op daden. Het wordt tijd op te treden om het gemakkelijk te maken mensenhandelaren te straffen, en de rechten van de slachtoffers te beschermen. Deze slachtoffers worden verkocht en doorverkocht, als slaven behandeld in het moderne Europa; een Europa waarvan we zo trots zeggen dat het gebaseerd is op respect voor de mensenrechten.</p>
    </intervention>
    <intervention id="1-032" speaker_id="28277" name="Stanisław Jałowiecki" is_mep="True" mode="spoken">
      <p sl="pl">Mijnheer de Voorzitter, ik zou graag eerst mijn oprechte medeleven willen overbrengen aan de nabestaanden van alle slachtoffers van de natuurrampen in Griekenland en in andere landen. Ik betreur hun dood ten zeerste. Tien jaar geleden werd ik zelf getroffen door een rampzalige overstroming, dus ik weet heel goed wat dit betekent.</p>
      <p sl="pl">Helaas zullen er altijd rampen plaatsvinden. De oprichting van een Europese Snelle Reactiestrijdmacht is daarom bijzonder noodzakelijk. Ik juich een zo vroeg mogelijke oprichting van een dergelijke macht ten zeerste toe. Het is vreemd dat we praktisch geen verzet uiten tegen de oprichting van een hele reeks Europese agentschappen, hoewel er nu tientallen bureaucratische entiteiten van dit type bestaan. Wanneer er mensenlevens op het spel staan, hebben we altijd talloze reserves. Het wordt tijd deze laatste te laten varen en Europese eenheden op te zetten gemodelleerd naar de zogeheten Blauwe Baretten van de VN, die nu wellicht rode of witte baretten dragen. Deze eenheden zouden als taak krijgen ons te beschermen tegen de voortdurend dreigende aanslagen van de natuur, in plaats van tegen mensen.</p>
    </intervention>
    <intervention id="1-033" speaker_id="23808" name="Csaba Sándor Tabajdi" is_mep="True" mode="spoken">
      <p sl="hu">De praktijk heeft snel aangetoond dat de argumenten op professionele basis waarmee ik, samen met mijn collega’s in het Europees Parlement, heb gestreden tegen de Europese Commissie en haar besluit de maïsinterventie te beëindigen, waar zijn.</p>
      <p sl="hu">De Commissie was bezorgd dat het interventiesysteem niet behouden zou kunnen blijven vanwege het overschot aan maïs, maar markttrends wezen hier niet op. De Commissie kocht voor EUR 101, en verkoopt nu voor het dubbele, en profiteert dus aanzienlijk van de gehele maïsinterventie, terwijl de droogte heeft toegeslagen in Europa en veeboeren een tekort aan graan hebben. Dit roept vragen op over de betrouwbaarheid van de Unie: er is nog steeds voorraad beschikbaar, maar multinationale speculanten kopen voorraden op terwijl eerlijke veeboeren niet in staat zijn aan voldoende voer voor hun dieren te komen. Dit ondermijnt het vertrouwen in de Europese Commissie en de Europese Unie.</p>
    </intervention>
    <intervention id="1-034" speaker_id="38420" name="Cristian Silviu Buşoi" is_mep="True" mode="spoken">
      <p sl="ro">Mijnheer de Voorzitter, geachte collega’s, de Roemeense regering heeft besloten dat 25 november 2007 de datum zal zijn voor de verkiezingen van het Europees Parlement. Op die dag zullen we getuige zijn van wat je noemt een historisch moment. Roemeense burgers kunnen dan direct stemmen op EP-leden. De dag zal aantonen hoezeer het ons ernst is een EU-lidstaat te worden en hoezeer wij ons best daarvoor willen doen. In Roemenië zal de verkiezingscampagne een kans zijn om te discussiëren over interessante kwesties met betrekking tot de Europese Unie: de toekomst van de EU, het Grondwettelijk Verdrag, de volgende uitbreiding, interne hervormingen, de doeltreffendheid van de Europese instellingen, vrije toegang tot de arbeidsmarkt. Over deze kwesties zou gedebatteerd moeten worden tijdens de verkiezingscampagne en niet gepolitiseerde kwesties, die niet op de dagelijkse agenda van de burger staan: vervroegde verkiezingen, motie van wantrouwen, ongegronde politieke aanvallen. Om de kwaliteit van de debatten tijdens de voorverkiezingsperiode en de verkiezingscampagne te verbeteren, roep ik hierbij de ervaren EP-leden op, ongeacht hun politieke standpunten, een bezoek te brengen aan Roemenië tijdens de periode vóór de verkiezingen om de Europese kwesties zowel in Roemenië als in andere Europese landen op de agenda voor de EP-campagne te zetten waarover consistent en serieus gedebatteerd moet worden.</p>
    </intervention>
    <intervention id="1-035" speaker_id="4385" name="Hélène Flautre" is_mep="True" mode="spoken">
      <p sl="fr">Mijnheer de Voorzitter, ik zou u graag willen wijzen op het proces dat momenteel wordt gehouden in Agrigento, op Sicilië, van zeven Tunesische vissers die ervan beschuldigd worden te hebben geholpen bij illegale immigratie, hoewel zij op 8 augustus 44 mensen hebben gered, waaronder 11 vrouwen, waarvan er twee zwanger waren, en twee kinderen. Zij worden nu beschuldigd van het helpen bij illegale immigratie, en dit vindt plaats op Europese grond. Ik vind dat de misdaad van solidariteit die nu plaatsvindt, zoals dit proces aantoont, veroordeeld zou moeten worden door het Parlement. Aankomende vrijdag zou ook een delegatie naar Agrigento afreizen, en ik kan de leden en hun leider, u, Mijnheer de Voorzitter, alleen maar aanmoedigen deze zeven Tunesische vissers hun steun te betonen.</p>
    </intervention>
    <intervention id="1-036" speaker_id="28119" name="Kathy Sinnott" is_mep="True" mode="spoken">
      <p sl="en">Mijnheer de Voorzitter, deze week zullen de “Freedom Drivers” weer naar het Parlement komen. De Freedom Drivers zijn mensen met een handicap die in een sterke afhankelijkheidspositie verkeren en die dezelfde bewegingsvrijheid willen die andere mensen ook hebben en waar Europa symbool voor staat. Ze komen hier vragen om wetgeving die hen die bewegingsvrijheid geeft.</p>
      <p sl="en">Ze zullen uitleggen met welke obstakels ze te maken hebben. Veel van die obstakels zijn door ons opgeworpen en het wegnemen ervan moet voor dit Parlement, de lidstaten en de mensen die wij vertegenwoordigen een uitdaging zijn. Mijn uitdaging aan u, commissaris, is dat dit nu al het derde jaar is dat ze hier op bezoek komen en dat er nog maar weinig veranderd is. Ja, we hebben de rechten van luchtpassagiers verbeterd, maar verder kunnen we ze maar weinig meedelen. Wanneer kunnen we eindelijk de langverwachte gehandicaptenrichtlijn tegemoet zien, die pas echt juridisch gewicht in de schaal zal leggen als het gaat om gelijkheid voor mensen met een handicap?</p>
    </intervention>
    <intervention id="1-037" speaker_id="23894" name="Anna Záborská" is_mep="True" mode="spoken">
      <p sl="sk">Alvorens lid te worden van de Unie, dachten sommige mensen in Midden-Europa dat het lidmaatschap van de Unie al onze problemen zou oplossen. Dit is niet gebeurd. Hoewel de Unie is opgericht om de vrede in Europa te bewaren, moet ik de radicalisering van de situatie in Hongarije benadrukken. Leden van de zogeheten “Hongaarse Garde” hebben enkele dagen geleden de eed afgelegd. Hun leiders spreken van een algemene grens voor alle Hongaren en in hun oprichtingsakte wordt gerept van verplichte wapentraining. Ze dragen uniformen en worden gesteund door een voormalige minister. De Slowaaks-Hongaarse betrekkingen zijn onlangs verslechterd.</p>
      <p sl="sk">Enkele maanden geleden weigerde de Hongaarse premier zijn Slowaakse collega te ontmoeten en er wordt weer gesproken over de herziening van de uitslag van de Tweede Wereldoorlog. Ik roep de Hongaarse regering op actie te ondernemen tegen de paramilitaire garde en deze te ontbinden. Wij Slowaken hebben een soortgelijke radicale organisatie in ons land verboden. In het Europa van de 21e eeuw is geen plaats voor dit soort zaken. Verzoening en wederzijdse excuses zijn in ons algemeen belang: zo gingen Slowaakse en Hongaarse katholieke bisschoppen vorig jaar in Ostrihom voor. Zo ziet “nee” zeggen tegen extremisme er in de praktijk uit.</p>
    </intervention>
    <intervention id="1-038" speaker_id="34231" name="Evgeni Kirilov" is_mep="True" mode="spoken">
      <p sl="en">Mijnheer de Voorzitter, mijn collega’s en ik waren onlangs getuigen van een uitermate vreemd verschijnsel in terminal 1B van de luchthaven van Frankfurt. Passagiers op een vlucht van Bulgaria Air naar Sofia moesten door twee veiligheidscontroles die volledig identiek aan elkaar waren.</p>
      <p sl="en">Toen ik aan de functionarissen van de terminal vroeg waarom passagiers twee keer in een lange rij moesten plaatsnemen om exact dezelfde veiligheidscontrole te ondergaan, kreeg ik het absurde antwoord dat de luchthaven van Frankfurt overbelast was en dat een tweede controle nodig was vanwege alle extra passagiers die van elders arriveerden.</p>
      <p sl="en">Van een betrouwbare bron hoorde ik later dat deze dubbele controle op bepaalde dagen van de week in terminal 1B wordt uitgevoerd bij vluchten naar de volgende EU-lidstaten: Bulgarije, Polen en Roemenië.</p>
      <p sl="en">Mijnheer de Voorzitter, ik verwacht dat de Commissie actie onderneemt tegen deze praktijk, want het gaat hier niet alleen om de rechten van luchtpassagiers, maar ook om de mensenrechten van Europese burgers.</p>
    </intervention>
    <intervention id="1-039" speaker_id="34002" name="Maria Petre" is_mep="True" mode="spoken">
      <p sl="ro">In het toetredingsverdrag van de Europese Unie zegde Roemenië toe voor het einde van dit jaar verkiezingen te organiseren voor het Europees Parlement. De Roemeense regering stelde de begindatum voor de EP-verkiezingen, te weten 13 mei, helaas uit, tot 25 november. Analisten zeggen dat de belangrijkste reden voor dit uitstel angst voor bepaalde politieke partijen was, waaronder de regeringspartijen, met het oog op de uitslag van deze verkiezingen. Een oud Roemeens gezegde luidt: “Je kunt wel rennen, maar je kunt je niet verbergen.” De Roemeense regering is niet alleen bang voor deze verkiezingen, maar is helaas ook bang voor vrouwen. Er zit in deze regering geen enkele vrouw en dit is iets opmerkelijks in de EU-lidstaten. Van de huidige 35 Roemeense EP-leden, zijn 12 vrouw. Na de verkiezingen in november moeten de politieke partijen in staat zijn de genderverhouding te wijzigen en moeten zij minstens 18 vrouwen in het Europees Parlement benoemen. Ik zou u graag willen geruststellen dat de Democratische Partij – als lid van de Europese Volkspartij – op die manier zal handelen. Daarom zou ik de Roemeense premier eraan willen herinneren dat Roemenië deel uitmaakt van de Europese Unie per 1 januari en dat 2007 het Europees Jaar van gelijke kansen voor iedereen is.</p>
    </intervention>
    <intervention id="1-040" speaker_id="28377" name="Lidia Joanna Geringer de Oedenberg" is_mep="True" mode="spoken">
      <p sl="pl">Mijnheer de Voorzitter, afgelopen vrijdag demonstreerden Poolse vakbondsleden van de scheepswerf in Gdansk voor het hoofdkantoor van de Europese Commissie in Brussel.</p>
      <p sl="pl">In juli stelde de Europese Commissie een ultimatum, waarbij Polen een maand de tijd kreeg om plannen in te dienen om de productiecapaciteit van de scheepswerf te reduceren. De Commissie roept op tot de sluiting van twee van de drie scheepsdokken in Gdansk, als de scheepswerf de overheidssteun niet hoeft terug te geven die deze sinds 1 mei 2004 van de Poolse overheid heeft ontvangen. De EU-commissarissen beweren dat de Commissie van plan is de scheepswerf te moderniseren, niet te sluiten. Door een dergelijke drastische beperking van de productiecapaciteit met de sluiting van twee van de drie scheepsdokken zou de faciliteit namelijk niet langer winstgevend zijn. In praktische zin zou dit resulteren in het verlies van een groot aantal banen en uiteindelijk in de ineenstorting van de scheepswerf.</p>
      <p sl="pl">Toch is de scheepswerf van Gdańsk niet slechts een gewone scheepsbouwfaciliteit waar een groot aantal arbeiders werkt. Het is ook een van de belangrijkste symbolen van de moderne geschiedenis van Polen en ons verenigde Europa, namelijk de bakermat van de Solidaritet- beweging.</p>
      <p sl="pl">Het Europees Parlement zou er bij de Europese Commissie op moeten aandringen een geschikte oplossing te vinden voor deze situatie, een die prioriteit geeft aan het belang van de faciliteit en de arbeiders. In onze rol als stem van de Europese maatschappij zouden we ons solidair moeten tonen met de arbeiders van de scheepswerf, en moeten aandringen op een oplossing die zowel de stabiliteit van de scheepswerf als het respect van dit symbool van de geschiedenis van het moderne Europa garandeert.</p>
    </intervention>
    <intervention id="1-041" speaker_id="23881" name="Marios Matsakis" is_mep="True" mode="spoken">
      <p sl="en">Mijnheer de Voorzitter, Amnesty International is een organisatie met een smetteloze reputatie die door vele jaren van hard werken een grote bijdrage aan de strijd tegen mensenrechtenschendingen overal ter wereld heeft geleverd en het respect heeft verdiend van iedereen die om rechtvaardigheid, vrijheid en democratie geeft. Maar Amnesty International heeft ook, en dat is niet verrassend, veel vijanden gemaakt. Een van die vijanden bevindt zich in Turkije. Veel rapporten van Amnesty International gaan over Turkije en dit heeft het ongenoegen gewekt van de door het leger gecontroleerde gevestigde macht (de zogeheten “deep state ”) in dat land.</p>
      <p sl="en">Die “deep state” heeft onlangs opnieuw agressief gereageerd. Zoals u waarschijnlijk weet, heeft deze “deep state”, via de plaatselijke autoriteiten in Istanbul, een besluit uitgevaardigd over zogenaamde “illegale fondsenwerving” en vervolgens de Turkse bankrekeningen van Amnesty International bevroren. Dit is duidelijk een poging om Amnesty International vleugellam te maken in Turkije.</p>
      <p sl="en">Ik dring er bij u aan om krachtig protest aan te tekenen bij de regering van Turkije, om duidelijk te maken dat het Parlement deze aanval op Amnesty International niet accepteert en dat dit soort aanvallen de voortgang van Turkije op weg naar toetreding tot de EU ernstig belemmeren.</p>
    </intervention>
    <intervention id="1-042" speaker_id="28497" name="Gerard Batten" is_mep="True" mode="spoken">
      <p sl="en">Mijnheer de Voorzitter, hoeveel kost het lidmaatschap van de Europese Unie Groot-Brittannië? Vorige week heb ik mijn tweede jaarverslag over dit onderwerp gepubliceerd. Door de directe en indirecte kosten te berekenen heb ik vastgesteld dat het lidmaatschap van de EU Groot-Brittannië bruto ten minste 60,1 miljard pond per jaar kost, ofwel netto 50,6 miljard pond per jaar. Dat is bruto meer dan duizend pond voor elke man, elke vrouw en elk kind in het Verenigd Koninkrijk. Anders gezegd, dat is bruto 114.000 pond per minuut of netto 96.000 pond per minuut. De meerderheid van de Britse bevolking beseft dat dit een enorme verspilling van geld is.</p>
      <p sl="en">Het is niet verwonderlijk dat de Britse premier, Gordon Brown, weigert het Britse volk een referendum over het nieuwe Hervormingsverdrag te geven. Als hij denkt dat de EU waar voor haar geld geeft, zou hij mijn uitdaging moeten aannemen en een onafhankelijke kosten-batenanalyse laten uitvoeren om dat te bewijzen. Dat zou een wijs besluit zijn.</p>
    </intervention>
    <intervention id="1-043" speaker_id="26833" name="Milan Gaľa" is_mep="True" mode="spoken">
      <p sl="sk">De prefab-blokken van de flats in de V4-landen en in Bulgarije en Roemenië zijn veertig jaar geleden gebouwd en moeten gerenoveerd worden. Het is niet mogelijk geld te krijgen van het Structuurfonds vanwege de minimis regel. Volgens die voorwaarde is het een enkele begunstigde zonder de goedkeuring van de Europese Commissie niet toegestaan van de Staat een lening te krijgen die hoger is dan EUR 200.000 (ongeveer 6,8 miljoen Slowaakse kronen) over een periode van drie jaar. De prefab- panden worden beheerd door slechts een paar groepen, wooncorporaties of beheerders. De gemiddelde kosten van de renovatie bedragen 580.000 Slowaakse kronen voor een prefab-huis en ongeveer EUR 17.000 voor een flat. De nieuwe lidstaten zouden profiteren als de Commissie de minimis regel in bepaalde gevallen niet zou toepassen.</p>
      <p sl="sk">Eind juni kwamen de ministers van deze landen overeen een groep deskundigen op te zetten, die gesprekken zullen voeren met de Commissie. De taken van deze groep bestaan eruit de wetgeving te harmoniseren met de voorwaarden voor het ontvangen van EU-financiering voor de renovatie van prefab-woningen volgens het Structuurfonds. Prefab-woningen zijn het belangrijkste stedelijke renovatieprobleem in de nieuwe EU-lidstaten. Omdat deze in een staat verkeren van ernstig verval, vraag ik de Europese Commissie en u, mijn medeleden, dit initiatief te steunen.</p>
    </intervention>
    <intervention id="1-044" speaker_id="1413" name="Glyn Ford" is_mep="True" mode="spoken">
      <p sl="en">Mijnheer de Voorzitter, ik wil de aandacht van dit Huis vragen voor de tragische brand die heeft plaatsgevonden in het Penhallow Hotel bij het strand van Newquay, Cornwall, in mijn kiesdistrict.</p>
      <p sl="en">Bij deze brand zijn drie mensen omgekomen: een omdat hij uit een hoog raam sprong, en de twee anderen – waarvan er een naar verluid gehandicapt was – stierven in hun kamers. Deze mensen zouden waarschijnlijk niet zijn omgekomen als ze in een ander land van de Europese Unie hadden gewoond. In Hongarije zou een hotel met deze hoogte bijvoorbeeld verplicht een sprinklerinstallatie moeten hebben. In de afgelopen vier jaar zijn er in Europa bij branden in hotels die geen sprinklerinstallatie hadden zestig mensen omgekomen; in hotels die wel een sprinklerinstallatie hadden is in Europa niemand bij een brand omgekomen.</p>
      <p sl="en">Ik vraag de Commissie om dit feit in aanmerking te nemen en met voorstellen te komen voor brandveiligheidswetgeving voor hotels in de hele Unie.</p>
    </intervention>
    <intervention id="1-045" speaker_id="4740" name="Marco Cappato" is_mep="True" mode="spoken">
      <p sl="it">Mijnheer de Voorzitter, dames en heren, tijdens de laatste zittingsperiode stelde onze college van de Radicale Partij, Maurizio Turco, de Europese Commissie enkele vragen over de belastingprivileges van de katholieke Kerk en bedrijven die hieromheen draaien in Italië en Spanje.</p>
      <p sl="it">De antwoorden van de Commissie op het verzoek om informatie bereikte Italië pas enkele weken geleden. In Spanje leidden de vragen ertoe dat de BTW-wetgeving dusdanig werd aangepast dat deze voordelen en privileges verdwenen.</p>
      <p sl="it">In Italië daarentegen volgde een reeks absoluut stijlloze reacties: sommigen, zoals voormalige minister Maurizio Gasparri, sprak zelfs van Bin Laden-achtige acties , terwijl anderen spraken over antiklerikaal racisme. Zelfs de vicevoorzitter van het Europees Parlement, mijnheer Mauro, verwees naar de anti-katholieke en antisociale arm van de minister van de Radicale Partij, mevrouw Bonino.</p>
      <p sl="it">Ik ben van mening dat dit Huis blij zou moeten zijn dat vragen aan de Europese Commissie nu eens zo’n tastbaar effect hebben gehad, en ik denk dat we onze steun voor dit initiatief moeten voortzetten.</p>
    </intervention>
    <intervention id="1-046" speaker_id="24030" name="Philip Claeys" is_mep="True" mode="spoken">
      <p sl="nl">Mijnheer de Voorzitter, het is u misschien bekend dat normaal gezien op 11 september in Brussel een vreedzame betoging had moeten plaatsvinden tegen de islamisering van Europa. Een aantal burgers uit verscheidene Europese lidstaten willen die actie organiseren en zich daarbij in de eerste plaats richten tot de Europese instellingen in het algemeen en tot het Europees Parlement in het bijzonder. De plaats van afspraak was dan ook het Luxemburgplein vlakbij de ingang van het Europees Parlement.</p>
      <p sl="nl">Maar nu heeft de socialistische burgemeester van Brussel die betoging botweg verboden. Er wordt dus een loopje genomen met het recht op vrije meningsuiting en het recht op vrije vergadering. Het is niet zomaar een Brusselse of Belgische interne aangelegenheid, maar een zaak die ons als Europees Parlement aanbelangt en het zou dus aangewezen zijn dat u protest laat aantekenen tegen dit betogingsverbod in Brussel. Het kan toch niet dat wij in Europa met de Europese instellingen overal in de wereld de democratische grondrechten gaan promoten terwijl in Brussel, in het hart van de Europese Unie, diezelfde grondrechten met voeten worden getreden.</p>
    </intervention>
    <intervention id="1-047" speaker_id="4539" name="David Sumberg" is_mep="True" mode="spoken">
      <p sl="en">Mijnheer de Voorzitter, het is met grote spijt dat ik het woord neem, wat ik heb grote bewondering en veel respect voor u. Ik wil echter protesteren tegen het feit dat is toegestaan dat er vorige week in het parlementsgebouw in Brussel een conferentie is gehouden die ogenschijnlijk over vrede in het Midden-Oosten ging, maar die uiteindelijk een eenzijdige, bevooroordeelde, partijdige, niet-representatieve aanval op de staat Israël bleek te zijn. Ik ben bang dat de conferentie in scherp contrast stond met wat er in werkelijkheid gebeurt in de regio, waar de premier van Israël en de voorzitter van de Palestijnse Autoriteit tijdens zeer geduldige onderhandelingen onder auspiciën van de Verenigde Staten vooruitgang boeken.</p>
      <p sl="en">Deze conferentie was, zoals u weet, geen conferentie van het Europees Parlement. De conferentie vond plaats in het parlementsgebouw en hiermee kregen de organisatoren geloofwaardigheid en ons fiat voor hun woorden. U werd persoonlijk bedankt voor het faciliteren van de conferentie. Ik denk dat we goed moeten nadenken voordat we weer zoiets doen. Het gebouw van het Europees Parlement is geen vergaderruimte voor elke groep die tegen een of ander probleem in de wereld wil protesteren. Het mag zeker niet worden gekidnapt door die extremisten die nooit zullen erkennen dat vrede in het Midden-Oosten, net als overal elders, alleen door onderhandelingen kan worden bereikt en niet met kogels en bommen.</p>
    </intervention>
    <intervention id="1-048" speaker_id="1253" name="De Voorzitter" is_mep="True" mode="spoken">
      <p sl="nl">Mijnheer Sumberg, aangezien u de Voorzitter van het Parlement aanspreekt, wil ik u eerst bedanken voor uw woorden van waardering. Ik moet echter duidelijk stellen dat sommige zaken niet tot de bevoegdheid van de Voorzitter behoren. Dit was een besluit van de Conferentie van voorzitters en daarom moest ik dat uitvoeren.</p>
      <p sl="nl">De conferentie werd georganiseerd door een instelling van de Verenigde Naties. Het was dus niet zomaar een instelling, maar een instelling van de Verenigde Naties. Ik heb dit uitgelegd in een officiële brief aan de voorzitter van de Knesset en ik heb het ook uitgelegd aan de ambassadeur. Wat de Voorzitter van het Europees Parlement betreft, ik heb niet deelgenomen aan de conferentie en ik heb geen van de sprekers ontvangen. De conferentie is gehouden in het Europees Parlement, maar het Europees Parlement draagt geen verantwoordelijkheid voor de conferentie. Ik denk dat u dit in uw overwegingen moet betrekken.</p>
    </intervention>
  </section>
  <section id="creitem16" title="16. Bosbranden in Griekenland, de gevolgen ervan en de te trekken conclusies voor de preventie- en waarschuwingsmaatregelen (debat)">
    <intervention id="1-051" speaker_id="1253" name="De Voorzitter" is_mep="True" mode="spoken">
      <p sl="nl">Aan de orde is de verklaring van de Commissie over de bosbranden in Griekenland, de gevolgen en de te trekken conclusies voor de preventie- en waarschuwingsmaatregelen.</p>
    </intervention>
    <intervention id="1-052" speaker_id="photo_generic" name="Vladimír Špidla" is_mep="True" mode="spoken">
      <p sl="fr">lid van de Commissie . − Mijnheer de Voorzitter, ik wil mij eerst verontschuldigen voor de afwezigheid van mijn college Stravros Dimas, die graag deel had genomen aan dit debat, maar die verhinderd was vanwege een recente ernstige oogoperatie.</p>
      <p sl="fr">Dames en heren, de Europese Commissie wenst haar diepste medeleven uit te spreken naar aanleiding van de verwoesting die werd veroorzaakt door de bosbranden in Griekenland. Onze gedachten zijn bij de slachtoffers en hun families. Voorzitter Barroso is dit weekend naar Griekenland afgereisd om de situatie zelf te beoordelen. Commissaris Hübner heeft ook een bezoek gebracht aan het gebied, om te bepalen in hoeverre Europese fondsen kunnen bijdragen aan het herstelwerk daar, en zal morgen tijdens de bijeenkomst van het College verslag doen van haar bezoek. Commissaris Dimas, die in Griekenland was tijdens de eerste branden, was getuige van de inschakeling van de internationale hulp voor de Griekse brandweerlieden, en deed ook verslag aan het College om de gehele Commissie op de hoogte te stellen van de hulp die is geboden en om ertoe op te roepen alle beschikbare instrumenten in te zetten voor een snelle wederopbouw.</p>
      <p sl="fr">Dit is een menselijke tragedie geweest, maar ook een ecologische ramp. De branden hebben mensenlevens verwoest, huizen en het economisch kader van een heel land. De omvang van de schade is aanzienlijk: ten minste 180.000 hectare land is verbrand, en 130 steden en dorpen zijn verwoest. In de gebieden die het zwaarst getroffen zijn, zoals de Peloponnesos en Midden- en Oost-Griekenland, is de regionale economie zwaar getroffen. Alle Europeanen waren onder de indruk van de beelden van de branden, en Europa was graag bereid te reageren en maatregelen te treffen toen Griekenland om hulp vroeg.</p>
      <p sl="fr">Het waarnemings- en informatiecentrum van de Commissie was in staat de hulp die werd aangeboden door 14 lidstaten te coördineren, en de internationale gemeenschap bood extra hulp bij het blussen, en speelde zo een belangrijke rol om te voorkomen dat het vuur zich zou verspreiden. Met de hulp van de Commissie, waren de Europese partners van Griekenland in staat speciale assistentie in de lucht te bieden met 13 Canadair blusvliegtuigen en 20 helikopters – deze informatie wordt maandag bijgewerkt – en bluseenheden op de grond, voertuigen en andere faciliteiten. Bijzonder waardevolle hulp werd geboden door Noorwegen, Zwitserland, Servië, Rusland en Israël. De missie was de grootste Europese operatie van civiele bescherming die ooit werd uitgevoerd voor een lidstaat. De hulp was snel en efficiënt, en een opmerkelijk voorbeeld van Europese solidariteit.</p>
      <p sl="fr">De schade die werd veroorzaakt door de branden in Griekenland was uitzonderlijk groot, en vond plaats in een algemene context van escalatie van dit type ramp. Tussen juli en augustus dit jaar kreeg de Commissie een tiental internationale hulpoproepen, namelijk van Griekenland, Cyprus, Italië, Bulgarije, Albanië en de voormalige Joegoslavische Republiek Macedonië. In de regel reageerden de lidstaten gul en snel. De toename van het aantal oproepen om hulp leidde echter tot een situatie die uiteindelijk de operationele beperkingen van blusoperaties in de lucht beïnvloedde. De Europese Unie zou eerste prioriteit moeten geven aan de mogelijkheid extra capaciteit te mobiliseren, en zichzelf te voorzien van extra blusfaciliteiten door ook niet-EU-landen te benaderen of de particuliere sector.</p>
      <p sl="fr">De Griekse regering heeft de schade geschat op ongeveer EUR 4 miljard, of ongeveer 2% van het Griekse BBP. De regering stelt een coherent actieplan op om de situatie te herstellen, en heeft de Commissie geïnformeerd dat zij voornemens is assistentie te vragen van beschikbare EU-programma’s.</p>
      <p sl="fr">De vreselijke milieuschade die is veroorzaakt in Griekenland is nu verergerd door het risico van stortregens die in rivieren lopen die een verzwakt ecosysteem zullen treffen, en bodemerosie die bodemverschuivingen en waterverontreiniging veroorzaakt. Een groot aantal beschermde gebieden is vernietigd, en de Commissie onderzoekt nu hoe de beschikbare fondsen en het Life+ Fund in het bijzonder gemobiliseerd zouden kunnen worden om de vernietigde habitats te helpen herstellen.</p>
      <p sl="fr">De commissarissen hebben kwesties uitvoerig besproken en de Commissie heeft toegezegd alle mogelijke maatregelen te treffen om de Griekse bevolking te helpen de sociale, milieukundige en economische gevolgen van de branden het hoofd te bieden. Een mogelijk instrument dat beschikbaar is om aan de behoeften van de Griekse bevolking te voldoen is een herprogrammering van het Structuurfonds voor de regio’s en programma’s die direct getroffen zijn.</p>
      <p sl="fr">Bovendien kan het Solidariteitsfonds gemobiliseerd worden op basis van een verzoek dat is ingediend door de Griekse autoriteiten. Binnen deze context zal de samenwerking tussen het Parlement en de Raad essentieel zijn om de duur van het proces voor de aanname van een gewijzigde begroting die wordt voorgesteld door de Commissie met het oog op het mobiliseren van dit Fonds, zo veel mogelijk te beperken.</p>
      <p sl="fr">Met betrekking tot de steun die wordt beoogd door de betreffende operationele programma’s van 2006, zal de Commissie zodra een verzoek tot wijziging wordt gedaan door de Griekse autoriteiten dit met maximale flexibiliteit onderzoeken binnen de context van de bestaande regelgevende bepalingen. Eventuele beschikbare kredieten worden omgebogen om te voldoen aan de onmiddellijke behoeften van de mensen en regio’s die zijn getroffen door de crisis. Een versnelde procedure wordt gebruikt door de Commissie om een snel besluit te garanderen.</p>
      <p sl="fr">Voor de periode 2007-2013, zal de Commissie nieuwe programma’s aannemen zoals gepland in oktober na het verzoek door de Griekse autoriteiten. De programma’s kunnen op een latere datum worden aangenomen afhankelijk van de behoeften die worden vastgesteld en de betreffende regio’s en sectoren, op basis van een algemeen plan dat is gepresenteerd door de Griekse autoriteiten. Met betrekking tot het Europees Sociaal Fonds moeten we de Griekse autoriteiten vragen een substantiële “human resources” paragraaf op te nemen in het huidige actieplan. Het plan moet alle gebieden dekken: werkgelegenheid, inclusie en gezondheid, onderwijs en training, en hervorming van het openbaar bestuur.</p>
      <p sl="fr">Klimaatverandering kan leiden tot drogere winters en warmere zomers, waarbij de ideale context wordt geschapen voor branden. Er bestaat nu een groter risico van bosbranden, en in het antwoord van Europa op deze tragedie moet ook de noodzaak om de invloed van toekomstige branden te beperken in aanmerking worden genomen. Bosbeheer is grotendeels de verantwoordelijkheid van de lidstaten. Dit is begrijpelijk omdat de nationale regeringen beter in staat zijn om hun eigen territorium te beheren, te investeren in brandpreventiemaatregelen en de reacties van de nooddiensten te plannen.</p>
      <p sl="fr">Er zijn ook veel opties waarbij de EU back-up kan bieden voor nationale oplossingen in dit gebied. De Commissie is voornemens een mededeling op te stellen over bosbranden, en zal een aantal praktische maatregelen onderzoeken die brandpreventie en de wederopbouw van de economieën en ecosystemen zouden kunnen verbeteren.</p>
      <p sl="fr">Hoewel de reactie van de EU in termen van civiele bescherming indrukwekkend was, heeft de Commissie het gevoel dat het tijd is haar capaciteit op dit gebied te vergroten. Dit is een aspect dat sinds 2006 in aanmerking wordt genomen, en in feite had voorzitter Barroso Michel Barnier al gevraagd om een verslag op te stellen over die zaak. We zullen de aanbevelingen van het Verslag-Barnier nauwkeurig bestuderen wanneer de voorstellen worden ingediend.</p>
      <p sl="fr">Het is bemoedigend te zien dat het Parlement de ambitieuze ontwikkeling van de Europese capaciteit in termen van civiele bescherming altijd heeft gesteund. Om het mogelijk te maken dat nieuwe maatregelen worden aangenomen, moet echter de unanieme steun van de lidstaten beschikbaar zijn en dit bleek vaak moeilijk te zijn.</p>
      <p sl="fr">In 2006 stelde de Commissie voor Gemeenschapsfondsen te gebruiken van het financieringsinstrument voor civiele bescherming om extra faciliteiten voor civiele bescherming te bieden zoals bluseenheden in de lucht voor grote branden. Dat is punt 9 van de resolutie van die dag bijna woord voor woord. Helaas deelt een aantal lidstaten deze opvatting niet, en kan de regeling niet worden ingevoerd. Als gevolg daarvan dringt de Commissie er bij de lidstaten op aan een ambitieuzere aanpak te hanteren wanneer toekomstige voorstellen op dit gebied bij hen worden ingediend.</p>
    </intervention>
    <intervention id="1-054" speaker_id="28547" name="Ioannis Varvitsiotis" is_mep="True" mode="spoken">
      <p sl="el">namens de PPE-DE-Fractie. – Mijnheer de Voorzitter, commissaris Špidla heeft uitvoerig de grote ramp beschreven waaronder mijn land geleden heeft. De Voorzitter van de Europese Commissie, mijnheer Barroso, en commissaris Hübner hebben een bezoek gebracht aan Griekenland en de andere regio’s die zijn getroffen door de ramp.</p>
      <p sl="el">Namens alle Grieken wil ik deze gelegenheid benutten om de Europese Unie, de lidstaten en andere landen te bedanken omdat zij onmiddellijk speciaal getrainde brandweerlieden en luchtsteun hebben gestuurd, en zo mijn land hebben voorzien van vitale hulp bij de bestrijding van de rampzalige branden.</p>
      <p sl="el">Ik zou er ook op willen wijzen dat soortgelijke rampzalige branden (hoewel niet op de schaal waaronder Griekenland geleden heeft) alle zuidelijke Europese landen hebben geteisterd die te maken hebben gehad met soortgelijke omstandigheden.</p>
      <p sl="el">Onze eerste punt van zorg is nu verder te kijken naar de volgende fase, die al begonnen is. De eerste economische steunmaatregelen voor slachtoffers blijken al effectief te zijn. Binnen een paar dagen hebben de meesten die recht hebben op geld om te voorzien in hun onmiddellijke behoeften en hun persoonlijke bezittingen te verplaatsen, dit gekregen. Veel daklozen hebben toegang tot tijdelijke accommodatie in mobiele huisvesting.</p>
      <p sl="el">Nadat een overeenkomst is afgesloten tussen de Griekse regering en de Europese Commissie, krijgen getroffen boeren en veehouders (ik haast mij te zeggen dat deze laatste meer dan 73.000 stuks vee hebben verloren door de branden) vooruitbetalingen ter compensatie voor het verlies van hun gewassen, veebestand en werktuig.</p>
      <p sl="el">Ik zou de commissaris ook graag willen informeren dat wat hij heeft genoemd, al is gedaan: een studie en een conceptplan voor de wederopbouw voor alle door brand getroffen gebieden zijn al gaande. Het plan is erop gericht snel en effectief te voorzien in de onmiddellijke menselijke en economische behoeften van de slachtoffers en ook de milieuschade zo snel mogelijk te herstellen.</p>
      <p sl="el">Een speciaal deel van het plan betreft de landschapsregeneratie op het archeologische terrein Olympia dat, samen met het oude stadium, museum en andere gebouwen, gespaard is gebleven dankzij de bovenmenselijke inspanningen van brandweerlieden.</p>
      <p sl="el">We moeten erkennen dat het financieringsinstrument voor civiele bescherming Griekenland de grootste hoeveelheid hulp heeft geboden die het sinds de oprichting ervan in 2001 heeft geboden. Deze hulp heeft aangetoond dat de principes van samenwerking en solidariteit centraal staan in de Europese Unie.</p>
      <p sl="el">Met de resolutie waarover we morgen zullen stemmen, bestaan onze doelen voor de Europese Commissie eruit het Solidariteitsfonds van de EU snel te mobiliseren en alle beoogde financiële hulpbronnen zeker te stellen om de gevolgen op middellange en lange termijn te bestrijden.</p>
      <p sl="el">In de tweede plaats dient een snellereactiemechanisme te worden opgezet voor grote natuurrampen; in feite is al wat voorbereidend werk gedaan op dit gebied. We geloven ook – mijnheer Špidla noemde dit, maar staat u mij alstublieft toe dit punt te benadrukken – dat de Commissie de oprichting moet overwegen van een onafhankelijke aanvullende macht van particuliere blusvliegtuigen of van Europese landen die in de zomermaanden geen ernstig brandrisico lopen. Deze ondersteunende macht zou gevestigd kunnen zijn in landen met een hoog risico en vanaf zomer 2008 klaar kunnen zijn om in actie te komen.</p>
      <p sl="el">Ik ben er zeker van dat de EU naast mijn land zal staan en in de praktijk zal bewijzen dat solidariteit het basisprincipe is dat de betrekkingen tussen ons regelt.</p>
      <p sl="el">Tot slot wil ik u graag normaals bedanken voor alle steun die u tot nu toe hebt gegeven.</p>
      <a text="(Applaus)"/>
    </intervention>
    <intervention id="1-055" speaker_id="1911" name="Martin Schulz" is_mep="True" mode="spoken">
      <p sl="de">namens de PSE-Fractie . – Mijnheer de Voorzitter, dames en heren, ik was in het weekend in de gelegenheid om ter plekke poolshoogte te nemen van de gevolgen van de catastrofale branden in Griekenland. Ik heb met een aantal collega’s enkele getroffen gebieden bezocht. Eerlijk gezegd heb ik in mijn leven nog nooit een tragedie van die omvang gezien. Mensen hebben door de bosbranden in luttele minuten have en goed verloren; alles wat ze bezaten is weg. Ik heb mensen gesproken die met wat ze nog konden meenemen, letterlijk moesten rennen voor hun leven. De situatie is dramatisch. Veel mensen worden in hun bestaan bedreigd en hebben hulp nodig, en wel op korte termijn.</p>
      <p sl="de">Daarom heeft commissaris Špidla gelijk: er moet snel en op onbureaucratische wijze hulp worden geboden. Wanneer ik namens mijn fractie pleit voor snelle en onbureaucratische hulp, dan hoop ik niet dat de ambtenaren van de Commissie daarbij denken aan twee of drie maanden. Nee, er moet nu direct hulp worden geboden. De mensen hebben op dit moment hulp nodig en niet pas over twee maanden. Daarom verzoeken wij om de middelen uit het Solidariteitsfonds onmiddellijk beschikbaar te stellen. Indien er in de structuurfondsen of andere financiële bronnen nog gelden over zijn, moeten die ook zo snel mogelijk beschikbaar worden gesteld.</p>
      <p sl="de">We praten vandaag niet voor het eerst over rampen. We hebben hier de afgelopen tien jaar keer op keer vergaderd over de vraag wat ons te doen stond. Die vraag dient zich nu niet alleen aan voor Griekenland, maar ook voor de mensen in de gebieden in Groot-Brittannië die deze zomer door overstromingen werden geteisterd, of voor mensen die in welk land ook door aardbevingen worden getroffen.</p>
      <p sl="de">Belangrijk is het volgende: men heeft niets aan centralisme wanneer men een ramp ter plaatse wil bestrijden. Wanneer er branden zijn bij Athene, is er ter plekke een effectieve brandweer nodig en niet een rampencommissaris in Brussel. Dat is het punt waarom het gaat: bestrijding moet op decentraal niveau plaatsvinden. De regeringen van de Europese Unie moeten daarom in hun eigen land - uitgaande van hun eigen omstandigheden en op eigen verantwoording - de infrastructuur opbouwen die nodig is om ter plaatse snel en effectief te kunnen handelen wanneer er overstromingen of bosbranden zijn.</p>
      <p sl="de">De mogelijkheden die de Europese Unie heeft voor effectieve coördinatie, moeten worden benut. Er zijn regeringen die eerst alles zelf willen doen - ofschoon ze tien jaar lang hebben verzuimd om een infrastructuur op te bouwen - en vervolgens uit misplaatste schaamte of eerzucht veel te laat hulp van buiten inroepen.</p>
      <p sl="de">Laten we daarom eerst eens met elkaar vaststellen dat het vragen om internationale hulp, dames en heren regeringsleden, geen brevet van onvermogen is. Integendeel: het getuigt van verantwoordelijkheidsbesef en effectieve crisisbeheersing. Regeringen moeten zoiets veel en veel eerder doen en het is onze taak om coördinatiemechanismen te ontwikkelen die nodig zijn om effectief te kunnen optreden.</p>
      <p sl="de">Als politici moeten wij beseffen dat de mensen weinig op hebben met de overheid. De overheid is voor hen de politieagent of de belastingdienst en we weten allemaal dat de overheid in die rol de burger maar matig interesseert. Wat de mensen echter wel interesseert wanneer het om de centrale overheid gaat, is dat de overheid present is wanneer men haar dringend nodig heeft. Als een overheid niet thuis geeft wanneer men haar hard nodig heeft, wanneer zij niet optreedt als de politie of brandweer nodig is, dan vergeven de burgers haar dat nooit. Dat moeten de verantwoordelijken in alle lidstaten goed in de oren knopen!</p>
      <p sl="de">Wat is onze rol eigenlijk? Wij moeten de randvoorwaarden creëren waardoor mensen worden beschermd tegen risico’s die fundamenteel levensbedreigend zijn. Dat moet ter plaatse gebeuren. Ik wijs er nog maar eens op: in de dorpen waar ik ben geweest, is geen vrijwillige brandweer. Mijn land, bijvoorbeeld de stad waar ik burgemeester was, kent een vrijwillige brandweer. Dat zijn burgers die in hun vrije tijd oefenen en in actie komen wanneer er brand is. Waar ik in Griekenland ben geweest, bestaat zoiets niet.</p>
      <p sl="de">Het zou bijvoorbeeld van solidariteit getuigen wanneer landen die over een dergelijk systeem beschikken, samen met de gedupeerden, bijvoorbeeld in Griekenland, over het opzetten van een dergelijk instrumentarium zouden nadenken en wanneer de Europese Unie hulpmiddelen, geld en faciliteiten beschikbaar zou stellen om iets dergelijks op te zetten. Dat zou een consequentie moeten zijn van wat we nu meemaken.</p>
      <p sl="de">Ik sluit af met een opmerking waaraan ik veel belang hecht: in een situatie waarin de mensen in Griekenland nu verkeren, is het denk ik erg belangrijk dat ze het gevoel hebben dat ze niet alleen zijn. Daarom is mij er veel aan gelegen dat wij als Sociaal-democratische Fractie in het Europees Parlement tegen de mensen daar zeggen: “Wij weten allemaal, tot welke partij we ook behoren, wat u op dit moment moet doormaken.” In een dergelijke situatie zijn er geen ideologische meningsverschillen. Er bestaat geen christendemocratische of socialistische brandbestrijding. Wat telt is solidariteit met mensen in nood!</p>
      <p sl="de">Verder moeten we ons realiseren dat steeds meer mensen door noodsituaties zullen worden getroffen - hetzij door overstromingen, hetzij door bosbranden - als we niet willen inzien dat het daarbij niet alleen om criminele elementen gaat. Jazeker, voor mij zijn brandstichters die aan grond willen komen door onze natuur te vernietigen, regelrechte criminelen. Die bestaan ook. Veel van wat wij de laatste jaren zien, is echter een gevolg van de klimaatverandering. Daarom zullen wij op veel meer voorbereid moeten zijn dan op wat we nu meemaken. Dat betekent echter ook dat het niet voldoende is de gevolgen pas te bestrijden wanneer ze zich voordoen. We moeten ook de oorzaken aanpakken. Daarom draagt ook een koerswijziging in het klimaatbeleid ertoe bij dat wij beter opgewassen zijn tegen hetgeen wij nu in Griekenland en in andere landen hebben gezien.</p>
      <a text="(Applaus)"/>
    </intervention>
    <intervention id="1-056" speaker_id="28370" name="Vittorio Prodi" is_mep="True" mode="spoken">
      <p sl="it">namens de ALDE-Fractie . – Mijnheer de Voorzitter, dames en heren, ik ben mijnheer Špidla dankbaar dat hij hier vandaag is en zijn verklaring aflegt. Ik zou om te beginnen graag mijn solidariteit willen betuigen aan de Griekse bevolking in het bijzonder, maar ook met de bevolking van andere landen en regio’s, zoals Sicilië en Zuid-Italië, die soortgelijke rampen hebben gekend. Ik zou ook een eer willen bewijzen aan de zelfopoffering van de brandweerlieden en vrijwilligers en uiteraard mijn sympathie willen betuigen aan de slachtoffers en hun families.</p>
      <p sl="it">Ik zou graag willen aansluiten bij het laatste gedeelte van wat mijnheer Schulz heeft gezegd over het belang van preventieve maatregelen. Deze vormen naar mijn mening een van de belangrijkste prioriteiten, vooral gezien de klimaatverandering, en ik hoop dat we onszelf er allemaal van kunnen overtuigen dat dit een feit is en niet alleen een loze kreet. Dit resulteert in wezen in een verslechtering van extreme gebeurtenissen, en daarom hebben we te maken met zwaardere regenval en langere perioden van droogte. Dit is een totaal nieuwe uitdaging voor onze landen.</p>
      <p sl="it">Er is behoefte aan landonderhoud, afgestemd op praktische stappen om dergelijke verschijnselen te bestrijden, vooral bosbranden. Het risico van bosbranden moet worden verkleind door bomen uit te dunnen en alles weg te halen wat de verspreiding van het vuur zou kunnen bevorderen. Zo moet worden geprobeerd de brandlast te beperken evenals de snelheid waarmee de vlammen zich kunnen uitbreiden.</p>
      <p sl="it">Onderhoud is daarom essentieel, en dit moet ook waterlopen omvatten, in geval van overstroming, om de waterretentietijden te verlengen. Hierbij hoeven we alleen maar de veelheid aan voorstellen te bestuderen die zijn gedaan in het verslag-Barnier die oproepen tot een Gemeenschapsmacht om natuurrampen aan te pakken.</p>
      <p sl="it">Tot slot wijst alles erop dat de sector van de civiele bescherming een sector is waarin de EU een capaciteit nodig heeft om op te treden, want sommige rampen zijn te grootschalig voor lidstaten om zelf aan te pakken.</p>
    </intervention>
    <intervention id="1-057" speaker_id="28139" name="Carl Schlyter" is_mep="True" mode="spoken">
      <p sl="sv">namens de Verts/ALE-Fractie . – Mijnheer de Voorzitter, ten eerste zijn onze gedachten bij de families die familieleden, huizen en bezittingen hebben verloren. Rampenhulp moet uiterst snel in gang worden gezet.</p>
      <p sl="sv">De maatschappij heeft ook waardevolle bossen en waardevolle habitats verloren. Het is van belang dat de langetermijnhulp wordt verleend in een context van duurzame ontwikkeling, zodat we geen geld investeren om dit vervolgens opnieuw op te branden.</p>
      <p sl="sv">We hebben het wel over natuurrampen, maar het zijn steeds meer antropogene rampen die plaatsvinden. We veranderen het klimaat, waarvan het resultaat zowel extreme droogte als extreme regenval is. Soms is de bescherming van onze bossen zwak. Soms beknibbelen we op de civiele bescherming die ons branden bespaart. Als we willen dat dit op lange termijn houdbaar is, moeten we werken aan de klimaatverandering, zowel wetgeving als voldoende bescherming van habitats.</p>
      <p sl="sv">Ik mag hopen dat een voorwaarde voor de Europese steun voor constructie herbebossing is en dat geld niet cynisch genoeg wordt gebruikt om bosbranden te benutten om de bouw van nieuwe toeristische gebieden of andere veranderingen in het landgebruik in te voeren.</p>
      <p sl="sv">Mijn Groene collega’s in Griekenland hebben me ook verzocht – helaas hebben we geen Groene RP-leden uit Griekenland –te zeggen dat we amendementen aan artikel 24 van de Griekse grondwet willen stoppen die de bescherming van bossen verzwakken. Juist nu hebben bossen meer bescherming nodig.</p>
      <p sl="sv">Ik wil de regering vandaag niet bekritiseren of verdedigen. Er wordt een verkiezingscampagne gevoerd en sommige proberen de regering te bekritiseren en sommigen proberen de regering te verdedigen. Maar nu moeten we Griekenland helpen en alle andere landen die getroffen zijn – we zullen kritiek en analyse accepteren wanneer de ramp is aangepakt.</p>
    </intervention>
    <intervention id="1-058" speaker_id="28586" name="Dimitrios Papadimoulis" is_mep="True" mode="spoken">
      <p sl="el">namens de GUE/NGL-Fractie. – Mijnheer de Voorzitter, commissaris, mijn land, Griekenland, maakt een tragedie mee. Deze zomer zijn 75 mensen omgekomen. Ongeveer 300.000 hectare bos is afgebrand; we worden geconfronteerd met een enorme ecologische en economische ramp.</p>
      <p sl="el">De regering werd onverhoeds getroffen. Zij probeerde een onzichtbare vijand en “asymmetrische dreigingen” de schuld te geven van deze tragedie, waarmee een interne of externe terroristische activiteit werd geïmpliceerd. In werkelijkheid betalen wij voor de zonden van de huidige en vorige regeringen. Griekenland is het enige land dat noch een boskadaster, noch een landkadaster heeft. In Griekenland wordt geprobeerd het niveau van bosbescherming te verlagen door artikel 24 van de grondwet te herzien. Dit is een land met 2 miljoen ongeautoriseerde gebouwen, veel in bosgebieden; villa’s kunnen gemakkelijk worden gebouwd op afgebrand land en later worden aangesloten op de elektriciteit en water dankzij de gewonnen amendementen die door de regeringen zijn doorgevoerd.</p>
      <p sl="el">Dit moet veranderen. Helaas is geen adequate actie ondernomen om deze tragedie te voorkomen. Hoewel de droge, regenloze winter en daarna de hittegolven voorbodes waren van ernstige branden, werd onvoldoende bescherming geboden. Toen de ramp toesloeg, was er onvoldoende coördinatie, en zelfs nu bleven tientallen miljoenen euro’s, goedgekeurd door het Cohesiefonds voor de bescherming van de bossen, onbenut. Een totaal van EUR 33 miljoen is goedgekeurd sinds 2000, maar tot op de dag van vandaag is geen enkele euro benut.</p>
      <p sl="el">Griekenland, een lidstaat, moet meer doen. Maar wij, als de Europese Unie en het Europees Parlement, moeten ook meer doen voor ons gemeenschappelijke Europese bosgoed.</p>
      <p sl="el">Maar genoeg loze uitspraken, mijnheer Špidla. “Laten we de voorstellen van Barnier onderzoeken”: dit is gebakken lucht, want u hebt deze voorstellen lange tijd opgeborgen gehouden. U hebt hiertoe opdracht gegeven; u moet ze implementeren en promoten. U moet meer geld uit het Solidariteitsfonds en Europees Landbouwfonds voor Plattelandsontwikkeling onmiddellijk voor Griekenland en de andere getroffen landen bestemmen en dit zonder onnodige bureaucratie. Tot slot zou een fonds moeten worden opgezet voor de bescherming van Europese bossen en de voorkoming van branden. Net zoals u hebt gedaan met de overstromingen, moet u de mogelijkheid van een richtlijn voor de bescherming tegen brandrisico’s onderzoeken.</p>
      <p sl="el">Staat u mij verder toe een verzoek te doen namens mijn fractie. We hebben meer Europese betrokkenheid nodig om bossen en het milieu te beschermen. In plaats van de Amerikanen te helpen met de snellereactiemachten in Irak en Afghanistan, zouden we een Europese snellereactiemacht moeten opzetten voor natuurrampen. .</p>
      <p sl="el">Abstract discussiëren over het risico van klimaatverandering is niet genoeg. Wij, de Europese Unie, moeten meer doen en dit betekent algemeen beleid, meer geld vanuit het Gemeenschappelijk Fonds, en strengere controle van lidstaten wanneer deze Europese milieuwetgeving schenden.</p>
    </intervention>
    <intervention id="1-059" speaker_id="1275" name="Jens-Peter Bonde" is_mep="True" mode="spoken">
      <p sl="en">namens de IND/DEM-Fractie . – Mijnheer de Voorzitter, ik wil dit Huis toespreken namens Georgios Karatzaferis, een Grieks lid van mijn fractie. Hij heeft besloten om zich in Griekenland bezig te gaan houden met de gevolgen van de branden, waarbij 63 burgers om het leven zijn gekomen, 120 dorpen schade hebben opgelopen en miljoenen bomen zijn verbrand. De schade kan oplopen tot 2 procent van het BNP. Het is een ramp, en Griekenland heeft alle mogelijke hulp van de andere lidstaten en de Europese instellingen nodig.</p>
      <p sl="en">Het lijkt erop dat de EU-fondsen die bedoeld zijn voor de preventie van dit soort rampen niet op de juiste manier zijn gebruikt. Daarom verzoek ik de Commissie een diepgaand onderzoek in te stellen naar het gebruik van de communautaire middelen die opzij zijn gezet voor het in kaart brengen van land en het voorkomen van branden. Wie is de schuldige? Wie zijn hiervoor verantwoordelijk? De families van de 63 omgekomen Griekse burgers willen een antwoord; en dat willen wij ook, want wij vertegenwoordigen de belastingbetalers.</p>
    </intervention>
    <intervention id="1-060" speaker_id="2001" name="Gerardo Galeote" is_mep="True" mode="spoken">
      <p sl="es">Mijnheer de Voorzitter, de laatste jaren zijn we van de plenaire vergadering van september in Straatsburg een trieste traditie aan het maken: we hebben het dan altijd over natuurrampen. Als het gaat om de materiële schade en dodelijke slachtoffers is dit ongetwijfeld een uitzonderlijk moment, vooral zo vlak na de verschrikkelijke branden in Griekenland, maar ook in andere Europese regio’s.</p>
      <p sl="es">We moet in de eerste plaats onze solidariteit tonen met de Griekse autoriteiten, met het hele Griekse volk, maar met name met de families van de omgekomen personen, die niet altijd de steun krijgen waarop ze recht hebben.</p>
      <p sl="es">Maar de burgers mogen wel iets meer van de Europese instellingen eisen. Ongetwijfeld een flexibele toepassing van het Europees Solidariteitsfonds – zoals commissaris Špidla heeft toegezegd –, iets dat in het verleden niet altijd is gebeurd, maar ook concrete besluiten.</p>
      <p sl="es">Aan de Raad moet de vraag worden gesteld wat er nog meer moet gebeuren voordat de Raad ervan overtuigd raakt dat hij aan het werk moet gaan om een verouderd fonds te hervormen. Ik moet eraan herinneren dat het voorstel van de Europese Commissie, met de amendementen van het Europees Parlement, al meer dan een jaar bij de Raad op tafel ligt, en daarom vraagt mijn fractie aan het Portugese voorzitterschap om serieus te overwegen om hiervoor een buitengewone Raad bijeen te roepen.</p>
      <p sl="es">Daarnaast, mede naar aanleiding van de passiviteit van de Raad, vraagt mijn fractie de Europese Commissie om te komen met concrete voorstellen voor civiele bescherming op communautair niveau, in overeenstemming met de aanbevelingen van het verslag-Barnier.</p>
      <p sl="es">Mijnheer de Voorzitter, mijn fractie heeft actief deelgenomen aan de onderhandelingen over een gezamenlijke resolutie, die wij zonder voorbehoud steunen. Ik ben ervan overtuigd er op dit moment niemand is die het debat wil gebruiken om zich in de Griekse verkiezingscampagne te mengen, want ik ben er zeker van dat we het allemaal met elkaar eens zijn en dat er niets onfatsoenlijkers bestaat dan te proberen electorale winst te behalen uit menselijke tragedies.</p>
    </intervention>
    <intervention id="1-061" speaker_id="28576" name="Stavros Lambrinidis" is_mep="True" mode="spoken">
      <p sl="el">Mijnheer de Voorzitter, wij hebben vandaag 65 personen te betreuren die omkwamen in de vlammen van de ongecontroleerde branden in Griekenland. We zijn getuige geweest van de vreselijke verwoesting binnen een enkele week, van meer dan 12% van het totale bosoppervlak van Griekenland, wat Europa’s boserfgoed is.</p>
      <p sl="el">Ten tijde van een grote ramp, moeten degenen die de macht hebben niet alleen een gevoel van verdriet ervaren, maar ook een gevoel van verantwoordelijkheid. Natuurlijk ligt de verantwoordelijkheid voor de branden niet bij dit Huis, maar als EP-leden zijn we verantwoordelijk ervoor te zorgen dat Europa onmiddellijk, zonder bureaucratische obstakels, hulp afgeeft voor de wederopbouw van de getroffen gebieden. We hebben ook de verantwoordelijkheid alle nodige conclusies te trekken van de problemen die te maken hebben met het voorkomen en controleren van deze branden, zodat Griekenland en andere EU-lidstaten nooit meer zo’n tragedie hoeven meemaken.</p>
      <p sl="el">Wij, EP-leden PASOK, willen al onze collega’s bedanken in de verschillende politieke partijen die hebben gebeld en berichten hebben gestuurd om de Griekse burgers te steunen. Graag bedanken wij Martin Schulz, die onmiddellijk een bezoek bracht aan ons land en die, samen met Giorgos Papandreou, stappen heeft ondernomen om ruchtbaarheid te geven aan de situatie en Europese steun zeker te stellen. Bovendien willen wij alle Europese regeringen bedanken die hulp hebben gestuurd, en ook de Commissie voor haar coördinerende rol.</p>
      <p sl="el">Commissaris, ik juich de toezeggingen die u vandaag hebt gedaan toe, waarom werd gevraagd door zowel de Socialisten als andere fracties. Het Solidariteitsfonds moet ten slotte zo worden hervormd dat het echte en onmiddellijke hulp kan bieden. Ik ben bijzonder ingenomen met het feit dat de Commissie gunstig staat tegenover het voorstel om fondsen vrij te geven van het derde communautaire bestek. Laten we midden in deze tragedie wel goed het geld voor de slachtoffers in de gaten houden: dit dreigt verloren te gaan door incompetent handelen.</p>
      <p sl="el">Tot slot ben ik het er volkomen mee eens dat een snellereactieteam moet worden opgezet, niet om de verantwoordelijkheden van nationale regeringen te vervangen, maar om deze te assisteren bij het omgaan met vreselijke rampen.</p>
      <p sl="el">Uit een ramp kan hoop voortkomen, maar om dit mogelijk te maken, moet aan de volgende vereisten worden voldaan:</p>
      <p sl="el">· ten eerste moeten de verbrande gebieden worden getransformeerd tot wereldwijde modellen van duurzame, dynamische ontwikkeling, zonder terugslagen voor het milieu;</p>
      <p sl="el">· ten tweede moet er massale herbebossing plaatsvinden;</p>
      <p sl="el">· ten derde moet er geen discussie meer plaatsvinden over de declassificering van bosland, omdat dit eenvoudigweg iemand die geneigd is tot brandstichting in de kaart speelt;</p>
      <p sl="el">· ten vierde moet illegale bebouwing van verbrand land streng verbonden worden;</p>
      <p sl="el">· ten vijfde moet de lang verwachte oprichting van een onafhankelijk Ministerie van Milieu in Griekenland zelf worden uitgevoerd.</p>
      <p sl="el">Welke conclusies kunnen we trekken? Deze tragedie was helaas niet te voorkomen geweest. De Griekse regering had het voorzien in haar recentelijk verslag naar de Commissie; zij erkende dat er sprake was van een gevaarlijk gebrek aan coördinatie tussen ministeries en dat er geen preventieplannen bestonden. Toch kende Griekenland, zoals in het verslag zelf wordt benadrukt, een spectaculaire verbetering van de doeltreffendheid van de bescherming van de bossen tussen 2001 en 2004. Het aantal gelijktijdige uitbraken van brand was evenmin uniek. In 2000 was er een soortgelijk aantal uitbraken maar het resultaat was toen geheel anders.</p>
      <p sl="el">De Griekse tragedie van 2007 herinnert ons eraan dat er altijd branden zullen zijn, net zoals er altijd brandstichters zullen zijn. De belangrijkste eis is daarom dat er een streng beleid komt voor de voorkoming en onderdrukking van branden. We zouden de problemen van Griekenland moeten onderzoeken, niet om te veroordelen, maar om soortgelijke rampen in de toekomst te voorkomen. Voor het Europa van 2007 zijn 65 doden niet acceptabel.</p>
      <a text="(Applaus)"/>
    </intervention>
    <intervention id="1-062" speaker_id="23881" name="Marios Matsakis" is_mep="True" mode="spoken">
      <p sl="en">Mijnheer de Voorzitter, de recente bosbranden in Griekenland hebben grote schade aangericht in de getroffen gemeenschappen. Tientallen mensen hebben hun leven verloren, honderden hebben letsel opgelopen, duizenden dieren zijn omgekomen, hele dorpen zijn tot de grond toe afgebrand en vele duizenden hectare bos zijn vernietigd. Onze deelneming en sympathie gaan uit naar het Griekse volk.</p>
      <p sl="en">Bijna tien dagen lang hebben we met afschuw gezien hoe de branden in Griekenland levens, eigendommen en natuur vernietigden, en de herinneringen aan soortgelijke rampen in Portugal, Italië, Spanje en elders in Europa in voorgaande jaren kwamen weer naar boven.</p>
      <p sl="en">De EU heeft een plicht om ervoor te zorgen dat er snel passende compensatiemaatregelen worden genomen. Ook heeft de EU de plicht om te onderzoeken waarom deze branden zulke catastrofale gevolgen konden hebben, te analyseren wat er fout is gegaan bij de brandpreventie en -bestrijding en conclusies te trekken die in de toekomst als leidraad kunnen fungeren.</p>
      <p sl="en">De berichten uit Griekenland wijzen erop dat de achtereenvolgende centrale overheden en lokale autoriteiten mogelijk ernstig hebben gefaald bij het nemen van passende maatregelen op het gebied van de preventie en bestrijding van bosbranden. Het lijkt erop dat er geen adequate bufferzones zijn aangelegd, dat de waterpunten en -reservoirs voor noodgevallen niet goed hebben gewerkt, dat er geen behoorlijk draaiboek voor de bestrijding van branden of de ordentelijke evacuatie van dorpen voorhanden was, dat de brandbestrijdingsapparatuur verouderd was en dat de brandweerlieden geen moderne opleiding hebben gekregen.</p>
      <p sl="en">Wat is er gebeurd met het centrale toezicht door de EU op de tenuitvoerlegging van het brandbestrijdingsbeleid? Was de Commissie zich niet bewust van de kennelijk treurige situatie in Griekenland, en welke maatregelen zijn er genomen, als er al maatregelen zijn genomen, om de situatie te corrigeren? Deze vragen behoeven een dringend en duidelijk antwoord.</p>
      <p sl="en">Er is echter nog een ander aspect waarover we ons zorgen moeten maken, en dat is het feit dat er volgens de Griekse regering sterk bewijs is dat veel van de branden zijn aangestoken door georganiseerde brandstichters.</p>
      <p sl="en">De branden in Griekenland tonen aan dat er sprake is van een almaar toenemende dreiging van weer een nieuwe vorm van terrorisme: terrorisme in de vorm van brandstichting. Deze vorm van terrorisme is veel moeilijker te bestrijden, want brandstichtingsterroristen hoeven geen geavanceerde veiligheidscontroles te ondergaan, maar alleen maar een ritje naar het platteland te maken. Ze hebben geen ingewikkelde explosieven nodig: een doosje lucifers is genoeg. Daarom is het hoog tijd dat we slagvaardig en collectief de strijd aan binden met deze nieuwe, uiterst rampzalige vorm van terrorisme in Europa.</p>
      <p sl="en">Tot besluit is het heel belangrijk dat we nogmaals onze dankbaarheid uitspreken aan iedereen die in de bergen van Evia en de Peloponnesos heeft gevochten en zijn of haar leven heeft geriskeerd bij de bestrijding van de catastrofale branden, terwijl de politici in Athene elkaar aan het bestrijden waren in televisieshows.</p>
    </intervention>
    <intervention id="1-063" speaker_id="1933" name="Elisabeth Schroedter" is_mep="True" mode="spoken">
      <p sl="de">Mijnheer de Voorzitter, ik wil mijn oprechte deelneming betuigen aan allen die familieleden en vrienden hebben verloren. Mijn gedachten zijn bij degenen die al hun bezittingen zijn kwijtgeraakt. Zij hebben onze solidariteit nodig.</p>
      <p sl="de">De Griekse regering moest publiekelijk erkennen dat lacunes in de wetgeving en verkeerd beleid mede de oorzaak zijn geweest van de verwoestende bosbranden. In deze tijd van klimaatverandering kan het ontbreken van regionaal beleid dramatische gevolgen hebben voor de natuur. Ook in Griekenland moet daarin nu verandering komen. Om de getroffen regio’s leefbaar te maken en de mensen daar een nieuwe basis voor het bestaan en daarmee een toekomst te geven, moet bij de wederopbouw zowel het behoud als het herstel van het natuurlandschap voorop staan. Grondspeculatie in welke vorm dan ook moet worden afgewezen en mag op geen enkele wijze worden toegestaan, zeker niet met EU-gelden!</p>
      <p sl="de">Ik verzoek de Commissie dringend de regels van de structuurfondsenverordening niet te wijzigen, zeker niet wanneer dat ten koste gaat van de daarin vastgelegde beginselen van duurzaamheid en partnerschap. Dat zou het verkeerde antwoord zijn op de verwoestende gevolgen van de bosbranden in Griekenland.</p>
    </intervention>
    <intervention id="1-064" speaker_id="28584" name="Georgios Toussas" is_mep="True" mode="spoken">
      <p sl="el">Mijnheer de Voorzitter, de catastrofale branden en overstromingen in Griekenland maar ook in Italië, Portugal, Groot-Brittannië en andere EU-landen van afgelopen zomer, zijn geen complete verrassing. Zulke ongekende rampen laten zien hoe noodzakelijk het is de echte oorzaken te vinden, om degenen die verantwoordelijk zijn aan te wijzen en deze voortdurende misdaad tegen de mensheid tegen te gaan.</p>
      <p sl="el">We willen op het volgende wijzen: door middel van een reeks reactionaire wetten en maatregelen, hebben de regeringen van de lidstaten de weg geopend naar de commercialisering van bossen en land in, in het algemeen, van alles wat gerekend kan worden tot collectief goed. De branden die 75 van onze medemensen eisten en meer dan 250.000 hectare bos en die voor duizenden gewone huishoudens enorme verliezen veroorzaakten, vormen een ongekende en afschuwelijke politieke, economische en ecologische misdaad tegen de mensen van ons land.</p>
      <p sl="el">We hebben op tijd gewaarschuwd tegen de pijnlijke gevolgen en we hebben helaas op tragische wijze gelijk gekregen. Laat ik u wijzen op de bevindingen van het interpartijcomité van het Griekse parlement van 1993, die unaniem werden goedgekeurd door een stemming onder alle partijen. Deze bevindingen markeren de onzekere status van eigendom, die bevorderlijk is voor speculatie en illegale bezetting van bosland, vooral rondom steden en in kustgebieden. De bevindingen wijzen ook op een gebrek aan investering in de bosbouw. Er is voorgesteld dat er een enkel orgaan opgericht zou worden dat zich zou bezighouden met de bescherming van de bossen en de vorming van een boskadaster.</p>
      <p sl="el">Wat is er allemaal van terecht gekomen? Helemaal niets.</p>
      <p sl="el">De gemeenschappelijke resolutie door de Europese fracties over de Griekse bosbranden, de gevolgen ervan en de conclusies die getrokken kunnen worden in termen van preventieve maatregelen en vroegtijdige waarschuwingen, zien de echte oorzaken en het anti-populaire beleid van de Europese Unie en de regeringen van de lidstaten over het hoofd. Er is duidelijk een compleet gebrek aan een vooruitziende blik.</p>
      <p sl="el">Dit uiterst gevaarlijke, anti-populaire beleid versterkt de invloed van brandstichters en beloont landbezetters. Het beschadigt het milieu, veroorzaakt ernstige klimaatverandering met verwoestende gevolgen voor de mensheid. Zolang dit anti-populaire beleid, gevoed door stijgende kapitaalwinsten, mag doorgaan, zal brandstichting bossen en land blijven verwoesten. De rechten van arbeiders zullen verder worden uitgehold, en de mensenrechten in het algemeen – op het werk, in het onderwijs, de gezondheid, cultuur, sport en het milieu.</p>
      <p sl="el">Zelfs nu bereiden groepen in de toeristische sector met een monopoliepositie zich voor feest te vieren op de verkoolde restanten van ons door brand verwoeste land. Wij geloven dat voor Griekenland in ieder geval het volgende gegarandeerd moet worden: geen verandering van landgebruik; onmiddellijke algemene compensatie voor landbouwproducten en beschadigd landbouwkapitaal; herhuisvesting van plattelandsbewoners op kosten van de staat, door middel van overheidsinstellingen.</p>
      <p sl="el">Ook van groot belang zijn de onmiddellijke implementatie van projecten ter bescherming tegen overstromingen en andere basispreventie-infrastructuren om verdere tragedies veroorzaakt door overstromingen te voorkomen, en de implementatie van maatregelen voor onmiddellijke bescherming van het milieu en historische plaatsen; de compilatie van een boskadaster; de vorming van een enkel orgaan om bossen te bewaken en te beschermen en de intrekking van de anti-boswetten.</p>
    </intervention>
    <intervention id="1-065" speaker_id="2182" name="Antonios Trakatellis" is_mep="True" mode="spoken">
      <p sl="el">Mijnheer de Voorzitter, de enorme aantallen branden die Griekenland hebben verwoest, waarvan veel zijn veroorzaakt door brandstichting, in combinatie met hoge temperaturen, langdurige droogte en sterke wind, hebben geresulteerd in het verlies van levens, de vernietiging van woningen en oogsten, en het verlies van duizenden stuks vee. Branden hebben grote gebieden met prachtige bossen vernietigd, wat een ongekende ecologische ramp heeft veroorzaakt.</p>
      <p sl="el">Een van de belangrijkste principes waarop de Europese Unie is gebouwd, is dat van solidariteit. Solidariteit is door veel lidstaten, de Commissie en andere landen beloofd, en Griekenland is degenen dankbaar die snel actie hebben ondernomen tegen een natuurramp die voortkwam uit omstandigheden waarvan we ons geen voorstelling hebben kunnen maken.</p>
      <p sl="el">Als we een snelle en gecoördineerde blijk van solidariteit willen, en een die effectief is, moeten we echter een Gemeenschapsmechanisme opzetten voor civiele bescherming tegen natuurrampen. Dat geldt vooral wanneer de ernst ervan alle capaciteit van lokale en nationale beschermende instellingen volledig te boven gaat.</p>
      <p sl="el">In de gezamenlijke resolutie wordt onder meer wederopbouw en nieuwe, flexibele regels voor het Europees Solidariteitsfonds voorgesteld, coördinatie van preventieve actie, en ook effectieve hulp bij het bestrijden van natuurrampen. Er is krachtige steun voor de oprichting van een speciale Europese macht voor civiele bescherming die in dergelijke situaties wordt gemobiliseerd, en dit uiteraard altijd als aanvulling op nationale actie, in overeenstemming met het Barnier-voorstel.</p>
      <p sl="el">Ik zou graag willen geloven dat een Gemeenschapsmechanisme snel wordt opgericht en dat het Solidariteitsfonds effectiever blijkt te zijn in het management van rampen en slachtoffers van rampen. We moeten niet weer inactief blijven, en de Europese Unie moet niet wachten totdat een andere ramp zich onvermijdelijk voordoet in een lidstaat alvorens op deze kwestie terug te komen.</p>
      <p sl="el">Het is nu tijd om beslissend op te treden; we moeten iedere kleingeestige, bekrompen politieke aanpak van het probleem van natuurrampen en civiele bescherming verwerpen.</p>
    </intervention>
    <intervention id="1-066" speaker_id="1183" name="Dagmar Roth-Behrendt" is_mep="True" mode="spoken">
      <p sl="de">Mijnheer de Voorzitter, wij leven allemaal mee met de mensen die familieleden of vrienden hebben verloren, maar ook met degenen die zeer persoonlijke bezittingen en daardoor een groot stuk van hun leven zijn kwijtgeraakt. Inderdaad, we leven mee en inderdaad, de Europese Unie moet solidair zijn. Dat is ons grondbeginsel dat we ook in deze situatie willen toepassen. En inderdaad, we willen daarmee de verantwoordelijkheid op ons nemen die wij jegens onze broeders en zusters in de Europese Unie hebben.</p>
      <p sl="de">Wanneer wij echter de verantwoordelijkheid op ons moeten nemen, dan verwachten we ook dat er verantwoording wordt afgelegd. We moeten onszelf de vraag stellen of de ramp had kunnen worden voorkomen. Ik kijk in de richting van de afgevaardigden die al aan het woord zijn geweest, al heel lang lid zijn van het Parlement en al vele wetten en actieprogramma’s hebben aangenomen. Er zijn goede gronden om aan te nemen dat de ramp voorkomen had kunnen worden. Het Europees Parlement heeft al negen jaar geleden het actieprogramma voor civiele bescherming aangenomen. Wat staat daar in, mijnheer Trakatellis? U hebt eraan meegewerkt, evenals vele anderen. Daar staat dat er snel hulp moet worden geboden, maar ook dat er cursussen moeten worden gegeven, dat er voorlichtingsbijeenkomsten moeten komen, dat de mensen ter plaatse moeten worden getraind om snel te kunnen handelen en snel hulp te kunnen inroepen. Dat had in dit geval misschien ook gekund. Waarschijnlijk is iedereen echter nog niet goed genoeg voorbereid.</p>
      <p sl="de">Hoe staat het met het programma “Forest Focus”? Wordt bosbeheer eigenlijk wel serieus genomen? Worden er in landen van de Europese Unie waar het ´s zomers nu eenmaal heet is - dus in het hele zuiden - brandlanen aangelegd? Of is dat misschien niet lucratief genoeg? Dat moet allemaal worden meegewogen. Als wij de verantwoordelijkheid op ons willen nemen, waartoe we verplicht zijn, dan hebben we ook het recht om mensen ter verantwoording te roepen.</p>
      <p sl="de">Hoe staat het eigenlijk met het afvalbeleid? Hoe vaak hebben we niet gehoord dat er lidstaten zijn die dat niet zo serieus nemen? Hoe vaak hebben we niet van de Commissie gehoord dat er landen zijn die de bestaande wetgeving niet naleven? Ook dat leidt ertoe dat een achteloos weggegooide sigaret onmiddellijk brand kan veroorzaken. Zeker, we willen solidair zijn en hulp bieden. Wat heeft die zogenaamde interventiemacht te betekenen? Degenen die hier vandaag pleiten voor de oprichting van een Europese interventiemacht, misschien zelfs van een Europese brandweer, zou ik willen vragen: voor hoeveel miljoen mensen in 27 landen? Voor bijna vijfhonderd miljoen? Dergelijke voorstellen zijn of aandoenlijk naïef en komen zo uit een sprookje of ze zijn populistisch. Het is of het een of het ander.</p>
      <p sl="de">Laten we de mensen buiten dit Parlement niet wijsmaken dat de Europese Unie in Brussel - bij de Commissie of bij ons - over zo veel brandweerlieden of reddingsploegen kan beschikken dat we bij rampen in actie kunnen komen. We hebben communicatiestructuren nodig en we moeten om helikopters uit Duitsland, Finland en Tsjechië vragen wanneer ze nodig zijn, en wel dezelfde dag nog. Er bestaat toch een early warning system voor bepaalde calamiteiten in de voedingsindustrie? Daar hanteert men een termijn van twaalf uur. We zouden ook nog wel iets sneller dan twaalf uur kunnen reageren. Ik vind dat we eerlijk moeten zijn naar het publiek en moeten zeggen: zeker, we kunnen geld geven en we kunnen communicatiestructuren opzetten. We kunnen proberen te helpen, maar de verantwoordelijkheid moeten jullie op lokaal niveau ook zelf op je nemen: in Duitsland, in Noord-Europa, in Zuid-Europa of waar dan ook.</p>
      <p sl="de">Hoe slecht de situatie op dit moment ook is en hoeveel medeleven en solidariteit wij ook behoren te tonen, overmorgen moeten we ook kunnen zeggen wat er moet veranderen!</p>
    </intervention>
    <intervention id="1-067" speaker_id="28514" name="Kyriacos Triantaphyllidis" is_mep="True" mode="spoken">
      <p sl="el">Mijnheer de Voorzitter, de burgers van Zuid-Europa die hebben geleden onder de rampzalige branden hebben een heel moeilijke tijd doorgemaakt. U was zich allemaal zeer goed bewust van het drama dat zich in Griekenland ontvouwde, waarbij veel levens verloren gingen en enorme bosgebieden afbrandden.</p>
      <p sl="el">De ramp heeft niet alleen economische gevolgen, maar ook humanitaire gevolgen en gevolgen voor het milieu. We moeten onszelf afvragen wat er gebeurt met al diegenen die hun huis, werk en land kwijt zijn geraakt. Het Solidariteitsfonds biedt financiële hulp, maar wat gebeurt er in sociale termen om de slachtoffers te herintegreren?</p>
      <p sl="el">Bovendien, wat gebeurt er met het milieu? Aangezien de eerste regens niet lang meer op zich zullen laten wachten, dreigen meer rampen halverwege de winter.</p>
      <p sl="el">Dit zijn de vragen die we aan de Commissie stellen, en we moeten, net zoals we deden in een soortgelijke resolutie vorig jaar, aandringen op de oprichting van een Europese autoriteit voor civiele bescherming.</p>
    </intervention>
    <intervention id="1-068" speaker_id="28573" name="Nikolaos Vakalis" is_mep="True" mode="spoken">
      <p sl="el">Mijnheer de Voorzitter, de Griekse regering wendt alle middelen aan in haar strijd tegen een ramp die Griekenland heeft getroffen op Bijbelse schaal. Toch gaat de schaal van de ramp de capaciteiten van het land ver te boven, zoals mijnheer Barroso en mijnheer Schultz hebben kunnen vaststellen.</p>
      <p sl="el">Op momenten zoals deze, krijgt de Europese solidariteit echt betekenis. De internationale publieke opinie kijkt toe en beoordeelt hoe de Europese familie omgaat met het ernstige ongeluk waaronder een van haar leden lijdt.</p>
      <p sl="el">Ik roep mijnheer Barroso in zijn afwezigheid op volledig gebruik te maken van alle hulpbronnen die hem ter beschikking zijn gesteld door zijn constitutionele status. Deze stappen moeten onmiddellijk worden gevolgd, en ik bedoel “onmiddellijk”:</p>
      <p sl="el">· flexibele activering van het Europees Solidariteitsfonds;</p>
      <p sl="el">· toepassing van artikel 100(2) van het Verdrag dat aanvullende Gemeenschapsfondsen voorziet in het geval van natuurrampen;</p>
      <p sl="el">· deelname door de Commissie en het Europees Milieuagentschap bij het ontwerp van een strategisch plan voor het regenereren van de door brand getroffen gebieden;</p>
      <p sl="el">· aanname van de programma’s van het derde en vierde communautaire bestek om de schade te herstellen;</p>
      <p sl="el">· afwijking van de Gemeenschapsregels over landbouwquota en veeteeltquota, overheidssteun en belastingvrijstelling.</p>
      <p sl="el">Kortom, we zijn dankbaar voor de hulp die we de afgelopen dagen hebben ontvangen van de lidstaten. Dat was echt van onschatbare waarde. Toch denk ik dat dit niets afdoet aan de noodzaak een Europese civiele beschermingsmacht op te zetten, zoals voorgesteld door de heren Sarkozy en Karamanlis.</p>
    </intervention>
    <intervention id="1-069" speaker_id="28310" name="Edite Estrela" is_mep="True" mode="spoken">
      <p sl="pt">Mijnheer de Voorzitter, we betreuren allemaal wat er is gebeurd in Griekenland en het Verenigd Koninkrijk. Wij staan achter de slachtoffers en hopen dat situaties zoals deze niet meer plaatsvinden. Zoals is benadrukt door de leider van mijn fractie, neemt het Europees Parlement helaas ieder jaar op dit tijdstip een resolutie aan waarin de natuurrampen die zich hebben voorgedaan tijdens het parlementaire reces worden betreurd en waarin maatregelen worden voorgesteld die traag worden genomen.</p>
      <p sl="pt">We moeten overgaan van woorden naar daden zodat deze situatie zich niet elk jaar herhaalt, wat nu het geval is, met nog meer geweld en toenemende aantallen slachtoffers. Al deze gebeurtenissen doen ons geloven dat de risico’s toenemen door de klimaatverandering en de opwarming van de Aarde. Er bestaan diverse documenten waarin oplossingen gesuggereerd worden – vandaag is al gerefereerd aan het verslag-Barnier en andere documenten die worden gepresenteerd door het Parlement en de Commissie – niet alleen om de doeltreffendheid van het civiele beschermingsmechanisme op Europees niveau te verbeteren, maar ook om de hulpbronnen op nationaal niveau te verbeteren.</p>
      <p sl="pt">Wat betreft de zo vaak genoemde kosten, moet worden benadrukt dat, wanneer zich een tragedie voordoet, deze moet worden aangepakt en de goederen die verwoest zijn moeten worden opgebouwd. wat allemaal geld kost. Het kost duidelijk meer geld om te genezen dan te voorkomen. Niet een van de resoluties die is aangenomen door het Parlement voorziet in de vorming van kaarten waarop de gebieden met een brandrisico worden aangegeven die in aanmerking moeten worden genomen bij de planning en de ontwikkeling.</p>
      <p sl="pt">Er moeten ook diverse straffen worden ingevoerd, zoals niet toestaan dat er binnen 10 of 15 jaar in verbrande gebieden wordt gebouwd. De lidstaten hebben de noodzakelijke capaciteit. Ik wil u eraan herinneren dat Portugal in 2003 en 2005 ook te maken kreeg met verwoestende branden en dit land dit jaar Griekenland gelukkig kon helpen door vliegtuigen te sturen om de branden daar te bestrijden. We moeten daarom de coördinatie op Europees niveau vergroten en de mechanismen op nationaal niveau verbeteren. .</p>
      <p sl="pt">Het zou wenselijk zijn als de Commissie een richtlijn zou presenteren over branden, zoals gebeurd is voor overstromingen.</p>
      <p sl="pt">Tot slot moet ik commissaris Dimas een snel herstel toewensen.</p>
    </intervention>
    <intervention id="1-070" speaker_id="28548" name="Antonis Samaras" is_mep="True" mode="spoken">
      <p sl="el">Mijnheer de Voorzitter, ik ben teruggekeerd van de door de ramp getroffen Peloponnesos. Ik heb daar mijn geboorteplaats Messinia bezocht, die zwaar getroffen is door de ergste bosbranden in een eeuw. Het was niet alleen een brand of een enkel front. Er zijn overal de hele dag en de hele nacht door, honderden branden tegelijk uitgebroken, in alle richtingen.</p>
      <p sl="el">Ik heb dorpen zien branden, en heb gezien hoe bossen en gewassen door de vlammen werden verzwolgen: ouderen verbranden nog liever in hun huizen dan deze te verlaten, en brandweerlieden hebben hun levens heldhaftig op het spel gezet in het heetst van de strijd. In totaal zijn 65 mensen gestorven als martelaars, waarvan de meeste een strijd hebben geleverd om hun huizen en dorpen te behouden. Meer dan 250.000 hectare is afgebrand. Tienduizenden bewoners zijn dakloos geworden en de hele bevolking verkeert in shock. Namens deze mensen vraag ik u om hulp en solidariteit, Geef deze mensen de hoop die hen in staat stelt weer met beide benen op de grond te komen.</p>
      <p sl="el">Ik zou het Europees Parlement en de Commissie willen bedanken, die een reeks belangrijke voorstellen heeft aanvaard van de Griekse regering. Ik zou u persoonlijk en namens de Begrotingscommissie, waar ik lid van ben, willen bedanken. Morgen zal ik verdere relevante voorstellen en amendementen indienen.</p>
      <p sl="el">Het Europa dat zij opbouwen staat voor zowel solidariteit als zelfvertrouwen. Onze getroffen medemensen hebben nu de solidariteit en het zelfvertrouwen nodig die de Europese Unie hun kan bieden.</p>
      <p sl="el">Zo maken we dus Europa zelf, de cohesie en het vertrouwen van de Europese bevolking in hun eigen eenheid sterker.</p>
    </intervention>
    <intervention id="1-071" speaker_id="2309" name="Richard Corbett" is_mep="True" mode="spoken">
      <p sl="en">Mijnheer de Voorzitter, de meeste sprekers in dit debat hebben het begrijpelijkerwijs over de branden in Griekenland gehad, die zo vers in ons geheugen liggen en zo omvangrijk waren dat we het zelfs nu nog maar moeilijk kunnen bevatten. Maar laten we niet vergeten dat dit debat – en zeker de resolutie die we morgen zullen aannemen – ook over andere natuurrampen gaat die in de zomerperiode hebben plaatsgevonden. We weten allemaal dat de oorzaken van die rampen, op de lange termijn gezien, allemaal min of meer met elkaar te maken hebben.</p>
      <p sl="en">Daarbij wil ik in het bijzonder wijzen op de overstromingen die grote delen van Engeland hebben getroffen, waaronder mijn eigen kiesdistrict Yorkshire and the Humber. Ik wil er bij de Commissie en bij iedereen die betrokken is bij het verwerken van de verzoeken om financiële bijstand – en om de solidariteit die onze Unie kan tonen – die inmiddels zijn ingediend bij de Europese Commissie, op aandringen om ervoor te zorgen dat die financiële middelen zo snel mogelijk beschikbaar komen, zonder onnodige bureaucratische belemmeringen op te werpen. Als het besluit snel wordt genomen en mensen weten dat het geld onderweg is, kunnen er al plannen worden gemaakt, zelfs nog voordat het geld er daadwerkelijk aankomt. Ook is het heel belangrijk, zowel in symbolisch als in politiek opzicht, om dit gebaar van solidariteit te maken tegenover alle regio’s die deze zomer zijn getroffen. Nu andere gebeurtenissen onze agenda beginnen te bevolken en iedereen die niet rechtstreeks is getroffen de gebeurtenissen van afgelopen zomer alweer langzaam begint te vergeten, is het belangrijk om deze gebeurtenissen hoog op de agenda te houden en om de aanvragen die moeten worden verwerkt zo snel mogelijk te verwerken.</p>
    </intervention>
    <intervention id="1-072" speaker_id="28474" name="Ioannis Kasoulides" is_mep="True" mode="spoken">
      <p sl="el">Mijnheer de Voorzitter, wetenschappers hebben voorspeld dat binnen enkele decennia de Middellandse Zee in een woestijn verandert. De milieuramp die de bosbranden heeft veroorzaakt in Griekenland, en de branden in andere landen rond de Middellandse Zee, volstaan om mij ervan te overtuigen dat deze voorspelling uitkomt als de opwarming van de Aarde en de extreme weersverschijnselen doorgaan.</p>
      <p sl="el">Deze bedreiging voor de Europese Unie moet niet worden beschouwd als minder ernstig dan terrorisme, illegale immigratie, georganiseerde misdaad, enz. Wij in de Europese Unie moeten daarom gezamenlijk optreden om dit het hoofd te bieden.</p>
      <p sl="el">Ik juich de aankondiging van de heer Špidla toe dat de mededeling van de Commissie wordt opgesteld. Ik hoop dat de Commissie het meest competente en gespecialiseerde personeel inschakelt op het gebied van bosbescherming en bosbrandcontrole om de technieken voor het blussen van bosbranden te verbeteren. .</p>
      <p sl="el">Ik geloof hoe dan ook dat de Europese Unie ook onderzoek moet aanmoedigen naar de ontwikkeling van brandbestrijdende resources door de lucht die ‘s nachts kunnen werken. Hoe absurd is het dat militaire vliegtuigen in staat moeten zijn om ‘s nachts te werken, terwijl brandbestrijdende resources door de lucht die worden ingezet tegen zo’n ernstige directe bedreiging voor heel Europa dit niet zouden kunnen.</p>
      <p sl="el">Een andere kwestie is het Natura 2000-programma, waarvan onze bossen deel uitmaken. We moeten dit programma rationeel onderzoeken, dat de vorming van brandlanen en toegangspaden voor blusvoertuigen belemmert. Feit is dat we bossen kwijtraken in een poging bomen te sparen. Laten we deze kwestie nog eens onder de loep nemen.</p>
      <p sl="el">Tot slot ben ik van mening dat deze studies, die in heel Europa uitgevoerd moeten worden, nog meer nadruk zouden moeten leggen op de herbebossing en het milieuherstel in de nasleep van dergelijke ecologische rampen.</p>
    </intervention>
    <intervention id="1-073" speaker_id="36395" name="Donata Gottardi" is_mep="True" mode="spoken">
      <p sl="it">Mijnheer de Voorzitter, dames en heren, helaas hebben de bosbranden verscheidene EU-landen getroffen, en deze hebben zelfs tot doden geleid. Ook Italië is dit jaar weer hard getroffen. Helaas is dit niets nieuws. Het is een toenemend verschijnsel en, bovenal, een verschijnsel dat niet jaar in jaar uit kan worden behandeld als noodgeval.</p>
      <p sl="it">Om eerlijk te zijn, als wij willen dat onze voorstellen en verzoeken zin hebben en effectief zijn, moeten we er eerst op wijzen dat dit in veel gevallen geen tragische ongevallen zijn, maat dat dit neerkomt op regelrechte misdaden: misdaden die worden gepleegd tegen het milieu, tegen de bevolking, de maatschappij als geheel en de toekomst ervan, gepleegd om speculatieve redenen. Deze misdaden moeten snel, effectief en serieus worden aangepakt, op een dwingende en goed geplande manier.</p>
      <p sl="it">Welke rol kan de Europese Unie spelen naast de lidstaten bij het reageren op deze rampen en misdaden? Welke gereedschappen kan zij beschikbaar stellen? Het is een goed idee een Europese macht op te zetten die snel hulp biedt bij noodoperaties en die hulpmiddelen en hulp stuurt, maar we moeten een bredere aanpak hanteren en de echte wortel van het probleem aanpakken.</p>
      <p sl="it">We moeten criminaliteit en het perverse systeem van speculatieve winst bestrijden door wetgevende coördinatie op te zetten onder lidstaten met betrekking tot grondgebruik en het bedoelde gebruik van de gebieden die onderhevig zijn aan brand en verwoesting. Er moeten tijdbepalingen worden vastgelegd om te dienen als verbod op illegale bouw in landbouw- en veeteeltgebieden. Hulpbronnen moeten worden geïnvesteerd in hulp aan de lokale gemeenschappen door een algemeen rapporteringsnetwerk op te richten. Op die manier komt preventie vóór wetshandhaving.</p>
    </intervention>
    <intervention id="1-074" speaker_id="1842" name="Rolf Berend" is_mep="True" mode="spoken">
      <p sl="de">Mijnheer de Voorzitter, dames en heren, het debat van vandaag maakt meer dan eens duidelijk dat de recente natuurrampen in de lidstaten van de EU, en niet alleen die in Griekenland, hebben laten zien dat niet alleen de lidstaten zelf maatregelen moeten nemen, maar ook dat de maatregelen van de Europese Unie op het gebied van crisisbestrijding dringend aan verbetering toe zijn.</p>
      <p sl="de">Het is voor mij als rapporteur voor het Solidariteitsfonds een raadsel waarom de Raad tot op heden geen overeenstemming heeft bereikt over de behandeling van de nieuwe verordening betreffende het in 2002 ingestelde solidariteitsinstrument, die de Commissie en het Europees Parlement anderhalf jaar geleden hebben goedgekeurd. De nieuwe, herziene verordening is een onbureaucratisch en flexibeler hulpinstrument. Wanneer dit instrument nu niet - naar aanleiding van de recente rampen - onder Portugees voorzitterschap wordt ingezet, wanneer dan wel? De Europese burger vraagt zich terecht af waarom de EU niet in staat is sneller te handelen. Mij lijkt dat toch juist in een crisissituatie moet blijken wat de veelgeroemde onderlinge solidariteit van de lidstaten waard is.</p>
      <p sl="de">Met de herziening van het Solidariteitsfonds die het Europees Parlement in 2006 goedkeurde, beschikt de EU over een sterk en flexibel instrument. Wanneer dat wordt toegepast, kunnen bewoners van de gebieden die recht hebben op hulp, profiteren van effectieve hulp en steun die uit solidariteit wordt geboden. Het fonds is niet alleen een middel om ervoor te zorgen dat alles weer normaal wordt en functioneert, zoals de infrastructuur en het economisch en maatschappelijk leven, maar het kan ook - en dat is niet onbelangrijk voor de EU - fungeren als een duidelijk politiek signaal van de EU aan de burgers die zich in een concrete noodsituatie bevinden.</p>
      <p sl="de">Het gaat mij helemaal niet om meer financiële voorzieningen voor het fonds. Over de omvang daarvan bestaat overeenstemming. De fictieve post van een miljard euro moet worden gehandhaafd. Vanwege de actualiteit doe ik echter een beroep op de Raad en met name op het Portugese voorzitterschap om zich met voortvarendheid in te zetten voor de inwerkingtreding van het herziene solidariteitsinstrument.</p>
    </intervention>
    <intervention id="1-075" speaker_id="1337" name="Manuel Medina Ortega" is_mep="True" mode="spoken">
      <p sl="es">Mijnheer de Voorzitter, ik wil mijn solidariteit betonen met het Griekse volk vanwege de ramp waar het deze zomer door is getroffen, en ik wil vooral blijk geven van mijn medeleven met de familieleden van de verdwenen personen.</p>
      <p sl="es">Natuurrampen, zoals al verschillende malen is gezegd, vinden niet uitsluitend in Griekenland plaats. Zo hebben we deze zomer in Spanje een aantal grote branden gehad, vooral in de provincie Valencia en op de Canarische eilanden. Gelukkig heeft het staatsapparaat goed gefunctioneerd, zijn de branden op tijd geblust en zijn de instellingen van de staat op dit moment bezig met het schadeloosstellen van de getroffen personen.</p>
      <p sl="es">Ik ben het met mijn collega Galeote eens – en ik ben blij met deze late bekering – dat dit soort debatten niet mogen worden gebruikt om een bepaalde regering aan te vallen. De interventies van de hier aanwezige socialistische parlementsleden zijn op elk moment correct geweest en zijn erop gericht om onze solidariteit met Griekenland uit te drukken en niet om er een politiek slaatje uit te slaan. Ik hoop dat de Partido Popular in de toekomst deze zelfde lijn zal aanhouden.</p>
      <p sl="es">In elk geval denk ik dat Dagmar Roth-Behrendt het goed heeft uitgedrukt: de fundamentele bevoegdheid blijft in handen van de nationale staten, maar op het niveau van de Europese Unie kan er actie worden ondernomen met behulp van het Europees Solidariteitsfonds. Zowel de commissaris als mevrouw Roth-Behrendt en andere sprekers hebben gewezen op de vertraging die de ontwikkeling van het Europees Solidariteitsfonds heeft opgelopen.</p>
      <p sl="es">Ik hoop dat Portugal, een land dat in hoge mate kwetsbaar is voor dit soort rampen, het voorzitterschap kan gebruiken om de ontwikkeling van het Europees Solidariteitsfonds een impuls te geven, zodat we allemaal met elkaar kunnen samenwerken wanneer er weer van dit soort rampen plaatsvinden.</p>
    </intervention>
    <intervention id="1-076" speaker_id="28574" name="Manolis Mavrommatis" is_mep="True" mode="spoken">
      <p sl="el">Mijnheer de Voorzitter, we hebben ongekende omstandigheden in Griekenland meegemaakt deze zomer, en het is triest dat zo’n grote ramp de mensen moet treffen. Toch zou ik vandaag graag speciale aandacht willen besteden aan de bedreiging waaraan archeologische gebieden worden blootgesteld door natuurrampen. Natuurrampen, vooral de bosbranden in Griekenland van deze zomer, hebben monumenten die van groot belang zijn voor het cultureel erfgoed van Europa in gevaar gebracht.</p>
      <p sl="el">Het was pijnlijk om te zien hoe het Antieke Olympia museum werd geborgen, evenals de archeologische gebieden van de eerste Olympische Spelen. Door het weer kon men de brand niet meester worden voordat deze het archeologische gebied had bereikt. Ondanks alle moeite, werd de vegetatie van het antieke bos op de Kronius-heuvel totaal verwoest.</p>
      <p sl="el">Het oude Olympia behoort tot het culturele erfgoed van de wereld. Dit is de bakermat van de Olympische Spelen, de belangrijkste spelen van het oude Griekenland. Als een instituut dat werd gehouden ter ere van Zeus, lieten de Spelen in de Oudheid door het hele land hun licht schijnen, en tegenwoordig schijnt hun licht over alle delen van de wereld. Behalve de sportwedstrijden zelf, speelden en spelen culturele activiteiten een sleutelrol in dit evenement.</p>
      <p sl="el">Het oude Olympia is de bakermat van de civilisatie. Daarom wijd ik er een speciale vermelding aan in de resolutie. Staat u mij tot slot in het kader hiervan toe erom te verzoeken dat de hulpbronnen speciaal voor zulke gevallen worden bestemd, om te garanderen dat monumenten en gebieden van het Europees cultureel erfgoed worden beschermd tegen rampen in de toekomst en worden hersteld als ze zijn beschadigd door brand.</p>
    </intervention>
    <intervention id="1-077" speaker_id="28581" name="Evangelia Tzampazi" is_mep="True" mode="spoken">
      <p sl="el">Mijnheer de Voorzitter, we hebben het over een ongekende ramp, het verlies van mensenlevens, en een economische en milieuramp. Dit komt door klimaatverandering, droogte en hoge temperaturen. en gebrek aan preventie en planning, en vooral een gebrek aan gecoördineerde actie.</p>
      <p sl="el">We moeten onmiddellijk gezamenlijke actie ondernemen om de slachtoffers te steunen. Herbebossing en herstel van de beschermde gebieden moet onmiddellijk beginnen. We moeten ook de illegale omzetting van land in bouwterrein zien te voorkomen.</p>
      <p sl="el">We kunnen dit bereiken door een “Europese reflex”, aangenomen dat we Gemeenschapsfondsen mobiliseren zonder bureaucratische vertraging; strenge milieuwetgeving aannemen en uitvoeren om bossen en ecosystemen te beschermen en een onafhankelijk Europees snellereactieteam op te zetten en een Europese strategie in te voeren om het effect van klimaatverandering te bestrijden.</p>
      <p sl="el">Toch moeten we ook de behoeften van de kwetsbaardere delen van de bevolking benadrukken, zoals kinderen, ouderen en invaliden.</p>
      <p sl="el">Ik zou graag commissaris Špidla willen bedanken omdat hij ons eraan herinnerd heeft dat we maatregelen in het actieplan van Griekenland moeten opnemen die uitsluiting tegengaan.</p>
    </intervention>
    <intervention id="1-078" speaker_id="33982" name="Marian-Jean Marinescu" is_mep="True" mode="spoken">
      <p sl="ro">Mijnheer de Voorzitter, Europa heeft afgelopen zomer een tragedie meegemaakt met de natuurramp in Griekenland: dit heeft mensenlevens gekost en duizenden hectare bos is verwoest. Dit heeft natuurlijk een uiterst negatief effect op het milieu en de economie. De Europese Unie was betrokken bij het leveren van humanitaire en materiële / operationele steun en ik hoop dat de ervaring die is opgedaan zal bijdragen aan de toekomst van de Europese civiele bescherming. Uit de praktijk blijkt dat het nodig is een permanente Europese snellereactiemacht op te zetten. Die omvat reactieteams die afhankelijk zijn van de diverse vormen natuurrampen en die worden georganiseerd rondom regionale centra om de reactietijd te beperken. We moeten er ook voor zorgen dat een mechanisme is ingevoerd om bedragen beschikbaar te stellen van het Solidariteitsfonds. Behalve de verwoestende branden deze zomer kreeg Oost-Europa, vooral Roemenië, te maken met extreme droogte, en de afgelopen jaren zijn diverse landen ook getroffen door vreselijke overstromingen. In 2005 werd Roemenië getroffen door de ernstigste overstromingen van de afgelopen 20 en hierbij werd het hele land getroffen. Roemenië kreeg financiële steun van de Europese Unie voor de projecten in de getroffen regio’s, maar het geld werd laat vrijgegeven vergeleken met het moment waarop dit het meest effectief was geweest. Afgelopen zomer hebben de abnormaal hoge temperaturen ertoe geleid dat mensen overleden, honderden mensen flauwvielen, en de Donau half droog liep terwijl deze vorig jaar nog tienduizenden hectare land overstroomde, 10 districten werden uitgeroepen tot rampgebied en voor het eerst de rode alarmfase werd afgekondigd. Het is duidelijk dat de lidstaten een gezamenlijke aanpak moeten hanteren wat betreft de kwestie van de klimaatverandering. De Commissie Klimaatverandering moet zo snel mogelijk een paar duidelijke conclusies trekken over de oorzaken en de noodzakelijke maatregelen die genomen moeten worden om deze oorzaken weg te nemen.</p>
    </intervention>
    <intervention id="1-079" speaker_id="4447" name="Paulo Casaca" is_mep="True" mode="spoken">
      <p sl="pt">Mijnheer de Voorzitter, ik wil om te beginnen in mijn eigen woorden mijn steun aan de slachtoffers van deze rampen betuigen, van de Canarische Eilanden in het westen tot Griekenland en Bulgarije in het oosten. Net als anderen hebben gedaan, wil ik het werk van de diensten voor civiele bescherming prijzen en in het bijzonder de brandweerlieden die deze rampen hebben bestreden. Ik wil vooral de verklaring toejuichen die is afgelegd door commissaris Dimas op 31 juli waarin hij benadrukt hoe belangrijk het verslag van de voormalige commissaris en de toepassing ervan is, zodat Europa goed kan worden uitgerust met een mechanisme voor civiele bescherming dat in staat is de oplossing te leveren die tot nu toe ontbrak.</p>
      <p sl="pt">Hoewel het klopt dat er coördinatie bestaat, kunnen we niet om de limieten van deze coördinatie heen: neem bijvoorbeeld het feit dat de verschillende oproepen die gedaan zijn door Bulgarije in juli onbeantwoord zijn gebleven.</p>
      <p sl="pt">Het is voor mij heel duidelijk waar we naar toe moeten: de Commissie moet de inhoud van dit verslag gebruiken om zijn eigen voorstel te ontwikkelen en wij in het Parlement moeten deze voorstellen goed in beschouwing nemen en volgen, die zo belangrijk zijn voor de toekomst van de Europese civiele bescherming.</p>
    </intervention>
    <intervention id="1-080" speaker_id="1419" name="James Elles" is_mep="True" mode="spoken">
      <p sl="en">Mijnheer de Voorzitter, in de motie voor een resolutie wordt heel duidelijk gezegd dat we een Europa van extreme weersomstandigheden hebben gehad, of we daarbij nu aan hitte denken of aan overstromingen. We hebben veel gehoord. Uiteraard spreek ik net als mijn collega’s mijn diepste medeleven uit aan de mensen die zijn getroffen door de branden in Griekenland. Anderen, zoals de heer Corbett heeft gezegd, zijn getroffen door overstromingen, wat het geval is in mijn kiesdistrict. Het verbaast me dat de commissaris dit onderwerp niet heeft aangesneden. We hebben het tenslotte over natuurrampen en daar vallen ook overstromingen onder.</p>
      <p sl="en">De maanden juni en juli van dit jaar behoren in mijn land tot de natste die ooit zijn geregistreerd. Het Britse verbond van verzekeraars houdt er rekening mee dat de schade die hiervan het gevolg is kan oplopen tot wel vijf miljard euro. Tien mensen hebben hun leven verloren, ontelbare huizen zijn verwoest, ontelbare bedrijven zijn ontwricht en veel infrastructuur is vernietigd. Daarom is het uitermate belangrijk dat ook overstromingen worden betrokken bij mogelijke acties waarvoor de Commissie voorstellen wil doen.</p>
      <p sl="en">Commissaris, de plaatselijke bevolking stelt vragen als: kan de EU subsidies geven, eventueel aan te vullen met nationale middelen, voor de preventie van verdere overstromingen door middel van het aanleggen van waterkeringen? Ten tweede, moet de EU de richtlijn herzien die verbiedt dat grond die wordt opgebaggerd bij het uitdiepen van rivieren en beken op de oevers van die rivieren wordt achtergelaten? Wanneer we naar de prognoses voor de toekomst kijken, kan niemand eraan twijfelen dat deze weersomstandigheden waarschijnlijk nog verder zullen verslechteren. Klimatologen verwachten dat de gemiddelde neerslag landelijk gezien met ongeveer 20 procent zal toenemen en dat die neerslag in de vorm van stortregens kan vallen, waarbij op één dag de hoeveelheid regen van een maand valt.</p>
      <p sl="en">In deze specifieke situatie zou het voor veel mensen in mijn kiesdistrict, in het kiesdistrict van de heer Corbett of elders in het Verenigd Koninkrijk die naar dit debat luisteren zeer bevredigend zijn als u ze zou kunnen verzekeren dat schade door overstromingen, zoals wij in punt 2 van de motie voor een resolutie van onze fractie vragen, ook voor financiële steun in aanmerking zal komen, en dat de steun zo snel mogelijk en zonder vertragingen zal worden gegeven. Als algemeen rapporteur voor de begroting 2007 kan ik u verzekeren dat ik er nauwlettend op zal toezien dat de middelen op een zo goed mogelijke en zo doelmatig mogelijke wijze zullen worden besteed.</p>
    </intervention>
    <intervention id="1-081" speaker_id="2066" name="Fernand Le Rachinel" is_mep="True" mode="spoken">
      <p sl="fr">namens de ITS-Fractie. – Mijnheer de Voorzitter, dames en heren, staat u mij allereerst toe namens de ITS Fractie, mijn condoleances en steun aan de families van de slachtoffers en voor het Griekse volk als geheel over te brengen.</p>
      <p sl="fr">Drieënzestig mensen overleden, anderen verdwenen, dorpen verwoest, 200.000 hectare verbrand, zoals mijn collega’s al hebben genoemd, tienduizenden stuks vee verbrand, met alle gevolgen die dit heeft voor de nationale economie, en lokale economieën in het bijzonder, zoals nog niet beoordeeld is: dit is de trieste balans van de bosbranden die Griekenland teisteren sinds eind augustus.</p>
      <p sl="fr">De Europese Unie zal zoals gebruikelijk zijn chequeboekje trekken om te helpen bij het opbouwwerk en, gebruikt zoals gebruikelijk een tragische situatie om een uitbreiding van haar bevoegdheden voor te stellen door een permanente Europese instelling voor civiele bescherming op te richten. Dit zou echter niets hebben bijgedragen aan de solidariteit van de Europese landen die helikopters, blusvliegtuigen en brandweerlieden stuurden om hun Griekse collega’s te helpen, zoals ze twee jaar geleden in Portugal deden, en zoals ze de komende jaren zullen doen wanneer een lidstaat hun assistentie vereist.</p>
      <p sl="fr">Zoals bij iedere gelegenheid verbergt de Europese Unie haar eigen verantwoordelijkheden. Het beleid ter voorkoming van bosbranden kent geen autonome financiering en spartelt voortaan rond in het Life programma, dat gericht is op training, communicatie en statistische bewaking van de branden in het kleine element van deze kwestie.</p>
      <p sl="fr">De Grieken zijn boos en hebben alle recht om dat te zijn, omdat de schaal van deze ramp duidelijk het resultaat is van een aantal menselijke gebreken: verwaarloosd kreupelhout, onvoldoende getrainde brandweerlieden, onvoldoende faciliteiten, geen coördinatie van de activiteiten, onvoldoende stadsplanningbeleid, hulpverzoeken die te laat aankomen en, in het bijzonder, geen preventiefaciliteiten. Dit is des te meer onthutsend in een mediterraan land waar branden en droogte gebruikelijk zijn, en dat zijn derde hittegolf doormaakte sinds het begin van het jaar. Men realiseerde zich niet dat, gezien de klimaatomstandigheden, er een echte luchtmacht van blusvliegtuigen had moeten zijn.</p>
      <p sl="fr">Toch moet niet alleen met de beschuldigende vinger naar de regering van de heer Karamanlis worden gewezen, hoewel zijn afwachtende houding tijdens de eerste dagen bijzonder schandalig was: slechts 1000 brandweerlieden, slechts 440 soldaten. Naar sommige partijen moet met de beschuldigende vinger worden gewezen, en de schuld ligt ook bij de socialistische voorgangers, de PASOK. Nieuwe Democratie en zijn bondgenoten zijn gezamenlijk verantwoordelijk voor de onvoldoende humanitaire en materiële blusmiddelen, maar ook voor het gebrek aan iets dat een brandpreventieplan wordt genoemd.</p>
      <p sl="fr">De vreselijke recente ramp in Griekenland duidt echter helaas vooral op een gebrek in het systeem, en binnen een paar dagen zal het Griekse volk de gelegenheid hebben een gecompromitteerde politieke klasse te kastijden en anderen te kiezen om politieke besluiten te nemen. Laten we hopen dat ze de juiste keuze maken!</p>
    </intervention>
    <intervention id="1-082" speaker_id="photo_generic" name="Vladimír Špidla" is_mep="True" mode="spoken">
      <p sl="cs">lid van de Commissie. – Dames en heren, een debat over zo’n belangrijk onderwerp moet wel andere onderwerpen raken die direct of indirect gerelateerd zijn.</p>
      <p sl="cs">Staat u mij toe een paar algemene opmerkingen te maken over Europese solidariteit, het Europees Solidariteitsfonds en sommige gebeurtenissen die een les voor de toekomst kunnen zijn.</p>
      <p sl="cs">In 2002 leidde ik een land dat werd getroffen door vreselijke overstromingen, net als de Bondsrepubliek Duitsland en Oostenrijk. De omvang van die ramp was de stimulans voor de oprichting van het Solidariteitsfonds. De ramp vond plaats in augustus en de eerste betalingen werden door de Tsjechische Republiek in januari daarna ontvangen. Ik kan zonder aarzelen zeggen dat dit ontzettend snel was: vanaf nul beginnen, een politiek concept formuleren, de structuur opzetten en de hulp in praktijk brengen. Die hulp was aanzienlijk en werd in ons land zeer gewaardeerd.</p>
      <p sl="cs">Sindsdien ben ik me altijd bewust geweest van het belang van solidariteit, niet alleen in financiële termen, maar ook in het algemeen. Ik zal nooit de Deense en Franse brandweerlieden vergeten en al die mensen uit al die andere delen van Europa die hun rol vervulden en ons hielpen om de ramp te boven te komen.</p>
      <p sl="cs">Mijn ervaring deed me realiseren dat, hoe goed een land ook georganiseerd kan zijn, er altijd rampen zullen zijn die zijn eigen grenzen te buiten gaan. Geen enkel land kan voortdurend het niveau van hulpbronnen handhaven dat noodzakelijk is om dergelijke extreme situaties het hoofd te bieden. Daarom denk ik dat het goed is manieren te vinden die ons in staat stellen in dergelijke situaties op Europees niveau op een gecoördineerde manier op te treden. Dit is absoluut cruciaal. De concrete vorm die dit aanneemt, kan nog open staan voor discussie. Duidelijk is echter dat het vermogen om te reageren en alle mogelijke hulpbronnen op Europees niveau of via de EU te mobiliseren, enorm belangrijk is en tegenwoordig nog steeds onvoldoende is. Er is weinig melding gemaakt van het feit dat Bulgarije geen enkele hulp kreeg. De capaciteit was eenvoudigweg uitgeput. Er was geen verborgen overleg: er was gewoon geen vliegtuig meer over, er was niet genoeg getraind personeel.</p>
      <p sl="cs">Wat specifiek de hulp aan Griekenland betreft, is het nu duidelijk dat de assistentie klaar is. Deze wordt toegepast op verzoek van de Griekse regering. In ieder geval zullen alle instellingen van de Commissie iedere poging ondernemen om ervoor te zorgen dat de hulp zo snel en zo effectief mogelijk wordt toegepast.</p>
      <p sl="cs">Staat u mij nu toe kort te herhalen wat ik in mijn openingsverklaring heb gezegd. We moeten het Solidariteitsfonds in beschouwing nemen, dat sinds de oprichting al in ten minste 20 of 30 gevallen is gemobiliseerd. Dit is opgericht in de nasleep van de overstromingen. Dit heeft geïntervenieerd of geholpen in gevallen van verwoestende orkanen, zoals de orkanen Gudrun en Kyril. Het wordt nu gebruikt om assistentie te verlenen met betrekking tot deze verwoestende bosbranden. Dit zijn de mogelijkheden van het Structuurfonds, die geherstructureerd kunnen worden als resultaat van nieuwe ervaringen en nieuwe behoeften, en wij zijn bereid om dat te doen, onder andere gestimuleerd door het bezoek van commissaris Hübner aan Griekenland. Een andere belangrijke les die ik heb geleerd is dat persoonlijke ervaring van dergelijke rampen een veelheid aan televisiedocumentaires waard is.</p>
      <p sl="cs">Dames en heren, in onze huidige debat hebben we de problemen van klimaatverandering, preventie, preventie van overstromingen, de milieubeschermingstrategie, de stadsplanning en de ontwikkeling en vele andere zaken aangekaart. Al deze zaken waren ongetwijfeld onderling gerelateerd. Daarom is het zo belangrijk om naar antwoorden te zoeken op Europees niveau, en dat doen we per slot van rekening hier.</p>
      <p sl="cs">Dames en heren, laat u mij mijn toespraak afsluiten met een paar eenvoudige woorden. Solidariteit is noodzakelijk en wanneer we het ervaren, voelen we, zelfs in zeer moeilijke omstandigheden, dat we veel sterker zijn dan we hadden verwacht. Dank u wel.</p>
    </intervention>
    <intervention id="1-083" speaker_id="4393" name="De Voorzitter" is_mep="True" mode="spoken">
      <p sl="nl">Alvorens het debat af te sluiten, wil ik alle leden bedanken die hebben gesproken, alle fracties, voor hun waardevolle bijdragen. Ik ben geboren in Peschici, één van de dorpen in Zuid-Italië die het zwaarst getroffen zijn door de branden van deze zomer. Drie van de personen die omkwamen bij deze branden kwamen daar vandaan. Ik begrijp de pijn en de consternatie die door veel leden tot uiting is gebracht en ik ben u allen dankbaar dat u zo resoluut en to the point bent geweest. Ik hoop dat de Raad is opgewassen tegen de taak de zorgen van het Parlement en de Commissie aan te pakken.</p>
      <p sl="nl">Ik heb vijf ontwerpresoluties overeenkomstig artikel 103(2) van het Reglement ontvangen .</p>
      <p sl="nl">Het debat is gesloten.</p>
      <p sl="nl">De stemming vindt dinsdag plaats.</p>
      <p sl="nl">Schriftelijke verklaringen (artikel 142)</p>
    </intervention>
    <intervention id="1-084" speaker_id="28243" name="Jorgo Chatzimarkakis" is_mep="True" mode="written">
      <p sl="de">Mijnheer de Voorzitter, dames en heren, gedurende de hele zomer hebben we beelden gezien van de hevige bosbranden in Griekenland. De snelle hulp van andere EU-lidstaten bij de brandbestrijding en de nu aangeboden hulpgelden van de EU zullen in Griekenland niet snel worden vergeten.</p>
      <p sl="de">Wat men in Griekenland echter decennialang wel is vergeten - en daarmee kom ik op de oorzaken van deze ramp - is het opzetten van een kadastrale registratie van grond. Griekenland had dat volgens de EU-regelgeving allang moeten doen, maar tot op heden is er niets gebeurd. Op deze wijze bleven grote delen van de Griekse bossen gemeenschappelijk bezit en daardoor niemandsland. Wie een stuk grond afbrandde en er een huisje op zette, kon ervan uitgaan dat hij ongemoeid werd gelaten en dat de situatie achteraf zelfs werd gelegaliseerd - een praktijk die van brandstichting een heuse volkssport maakte. De EU zal de Grieken nu helpen, maar ze moet de Griekse overheid op de vingers kijken en desnoods ook op de vingers tikken. Concreet betekent dit het volgende: wanneer Griekenland het kadaster niet voor 31 augustus 2008 klaar heeft, moet het niet alleen de achterstallige boetes betalen die inmiddels in de miljoenen lopen, maar moeten ook andere financiële maatregelen worden overwogen. Dat zal voor mij als rapporteur voor de transparantie van landbouwsubsidies een speciaal aandachtspunt zijn.</p>
    </intervention>
    <intervention id="1-085" speaker_id="4533" name="Neena Gill" is_mep="True" mode="written">
      <p sl="en">Hoewel ik me bewust ben van de omvang van de verwoestingen die door de Griekse bosbranden zijn veroorzaakt en de levens die bij dit incident verloren zijn gegaan betreur, moet ik benadrukken dat dit een resolutie over natuurrampen is. Daarom ben ik teleurgesteld dat de commissaris niets over de overstromingen in het Verenigd Koninkrijk heeft gezegd. Deze overstromingen hebben in grote delen van het land grote schade aangericht, waaronder ook in mijn regio, de West Midlands. In Worcestershire zijn meer dan vijfduizend huizen en bedrijven getroffen en hebben meer dan tweeduizend mensen tijdelijk elders onderdak moeten vinden.</p>
      <p sl="en">De gevolgen voor de infrastructuur zijn aanzienlijk geweest. Veel wegen zijn nog wekenlang onder water blijven staan en sommige wegen zijn volledig verdwenen. Ook de landbouw is zwaar getroffen, en de gevolgen hiervan blijven niet beperkt tot het verlies van de oogst, maar strekken zich ook uit tot het verlies van gewassen, weidegronden en de opbrengst van volgend jaar.</p>
      <p sl="en">Daarom dring ik er bij de commissaris op aan om ervoor te zorgen dat ook het Britse verzoek om financiële steun uit het Solidariteitsfonds zal worden gehonoreerd, zodat enkele van de onmiddellijke gevolgen van de overstromingen kunnen worden verzacht. Het is absoluut noodzakelijk dat de mechanismen voor het krijgen van toegang tot de financiële middelen worden gestroomlijnd en dat een mogelijk voorstel voor een snellereactiemacht van de EU, die lidstaten te hulp kan schieten, ook extreme overstromingen zal omvatten.</p>
    </intervention>
    <intervention id="1-086" speaker_id="28636" name="Péter Olajos" is_mep="True" mode="written">
      <p sl="hu">De natuurrampen in de zomer.</p>
      <p sl="hu">De klimaatverandering heeft deze zomer geleid tot een hele rits rampen. Recordoverstromingen, droogte en bosbranden hebben geleid tot verwoesting in heel Europa. In Hongarije werd een aanzienlijk deel van de maïsoogst verwoest door de droogte, en werd meer dan 400 hectare door de bosbranden verzwolgen hoewel onze brandweerlieden dapper hun mannetje stonden in Hongarije – en ook in Griekenland. Nu moet de EU de juiste lessen leren van deze gebeurtenissen.</p>
      <p sl="hu">Ik zou er aan willen herinneren dat brandstichting, het opzettelijk in brand zetten, wordt vermoed in het geval van de vuurzee in Griekenland en Sicilië. Het is van groot belang dat de schade die is veroorzaakt in de loop van een geval van brandstichting waarbij beschermde natuur is beschadigd of verwoest, niet leidt tot een verandering van de officiële status van deze gebieden. Als het mogelijk is de autoriteiten te ontduiken met een opzettelijk weggegooide sigarettenpeuk, en als vergunningen, bijvoorbeeld bouwvergunningen, die worden geweigerd met het oog op de bescherming van het milieu, op die manier wel kunnen worden verkregen, staat binnenkort heel Europa in brand. De Europese Unie en de lidstaten moeten zich speciaal richten op het juiste herstel en de wederopbouw van deze verwoeste gebieden.</p>
      <p sl="hu">Tot slot zou ik de aandacht willen vestigen op een kleine, helaas administratieve tekortkoming. Terwijl het, voordat vroegtijdige hulp werd geboden, mogelijk was redelijk snel, zelfs binnen twee maanden, rampenhulpfondsen te krijgen, duurt dit nu bijna een jaar. Ik hoop dat de Unie deze praktijk zal veranderen en hulp weer snel wordt verwerkt. Onthoud: snel geven is dubbel geven.</p>
    </intervention>
    <intervention id="1-087" speaker_id="28252" name="Richard Seeber" is_mep="True" mode="written">
      <p sl="de">In de afgelopen jaren hebben we in heel Europa een sterke toename gezien van de frequentie, omvang, complexiteit en de gevolgen van natuurrampen. De zomer van 2007 wordt gekenmerkt door zeer hevige bosbranden en zware overstromingen, die gepaard gaan met aanzienlijke materiële en ecologische schade. Deze natuurrampen hebben opnieuw duidelijk gemaakt dat het potentieel aan nationale financiële en technische middelen zijn grenzen heeft bereikt. Er is daarom dringend behoefte aan een goed functionerende en efficiënte Europese civiele bescherming die snel in actie kan komen. Ik pleit voor een actieve en effectieve rol van Europa en doe een beroep op de Commissie om de daartoe noodzakelijke maatregelen te nemen.</p>
      <p sl="de">Iedereen herinnert zich nog de rampzalige overstromingen waardoor Centraal-Europa in 1999, 2001 en 2005 werd geteisterd. Oostenrijk en zijn buurlanden werden destijds het zwaarst getroffen. Toen is ook het EU-rampenfonds in het leven geroepen. Dit is het moment om dit fonds zo flexibel mogelijk in te richten en onmiddellijk open te stellen. Daarnaast moet er een crisisbestrijdingsmechanisme worden ontwikkeld waardoor we in staat zullen zijn om bij ernstige noodsituaties snel te reageren.</p>
    </intervention>
    <intervention id="1-088" speaker_id="4340" name="Margie Sudre" is_mep="True" mode="written">
      <p sl="fr">Ik steun het standpunt dat naar voren is gebracht in de ontwerpresolutie en ik wil ook mijn solidariteit met het Griekse volk dat is getroffen door deze ramp overbrengen.</p>
      <p sl="fr">De EU zou Griekenland zo snel mogelijk consequente hulp moeten bieden, en zijn capaciteiten en middelen serieus moeten verbeteren in termen van civiele bescherming en noodacties.</p>
      <p sl="fr">Helaas is het weer deze zomer genadeloos geweest in andere Europese landen. De cycloon Dean, met windstoten van meer dan 200 km/u, was een van de meest gewelddadige orkanen die de Antillen in meer dan 20 jaar heeft getroffen. Deze veroorzaakte omvangrijke schade aan de landbouwsector en de elektriciteits- en telecommunicatienetwerken op Martinique en Guadeloupe, twee van de regio’s in de ultraperiferie van de EU.</p>
      <p sl="fr">Ik dring er bij de Europese Commissie op aan de vereiste maatregelen te treffen om de landbouwsector op Martinique en Guadeloupe te steunen, vooral de bananen- en suikerrietsectoren, nadat hun fruitplantages bijna volledig zijn verwoest, met alle verstorende sociale, economische en humanitaire gevolgen van dien.</p>
      <p sl="fr">Het is essentieel dat het nieuwe Solidariteitsfonds en het verbeterde EuropeAid programma zo snel mogelijk in werking treden.</p>
    </intervention>
  </section>
  <section id="creitem17" title="17. Betere regelgeving in de Europese Unie - Betere wetgeving 2005: toepassing van de beginselen van subsidiariteit en evenredigheid - 13de jaarverslag - Vereenvoudiging van de regelgeving - Institutionele en wettelijke gevolgen van het gebruik van “soft law”-instrumenten (debat)">
    <intervention id="1-090" speaker_id="4393" name="De Voorzitter" is_mep="True" mode="spoken">
      <p sl="nl">Aan de orde is het gecombineerd debat over de volgende verslagen:</p>
      <p sl="nl">A6-0273/2007 van Katalin Lévai, namens de Commissie juridische zaken, over Betere regelgeving in de Europese Unie (2007/2095(INI));</p>
      <p sl="nl">A6-0280/2007 van Bert Doorn, namens de Commissie juridische zaken, over De wetgeving verbeteren 2005: toepassing van de beginselen van subsidiariteit en evenredigheid - 13de jaarverslag (2006/2279(INI));</p>
      <p sl="nl">A6-0271/2007 van Giuseppe Gargani, namens de Commissie juridische zaken, over Een strategie voor de vereenvoudiging van de regelgeving (2007/2096(INI));</p>
      <p sl="nl">A6-0259/2007 van Manuel Medina Ortega, namens de Commissie juridische zaken, inzake de juridische en institutionele effecten van gebruikmaking van niet-dwingende rechtsinstrumenten (“soft law”) (2007/2028(INI)).</p>
    </intervention>
    <intervention id="1-091" speaker_id="28200" name="Katalin Lévai" is_mep="True" mode="spoken" role="rapporteur">
      <p sl="en">Mijnheer de Voorzitter, ik wil om te beginnen iedereen bedanken die heeft bijgedragen aan mijn verslag – ik ben erg dankbaar voor hun hulp.</p>
      <p sl="en">In de afgelopen jaren is de Commissie zich meer en meer gaan bekommeren om de kwaliteit van de communautaire wetgeving, zowel met betrekking tot de duidelijkheid en de toegankelijkheid als met betrekking tot de doelmatigheid en de positieve gevolgen voor burgers en bedrijven.</p>
      <p sl="en">De Commissie spreekt in verband met deze doelen gewoonlijk van ‘betere regelgeving’ of ‘betere wetgeving’. Het doel van betere regelgeving is overigens het maximaliseren van de voordelen van een moderne, rationele en doelmatige wetgeving met minimalisering van de kosten daarvan, zodat productiviteitsstijging, groei en uiteindelijk de werkgelegenheid op het hoogste niveau kunnen worden gewaarborgd in de hele Europese Unie.</p>
      <p sl="en">Het leidt geen twijfel dat betere regelgeving een fundamentele factor is voor eerlijke concurrentie, welvaart voor de burgers en de bescherming van de volksgezondheid en het milieu. Het is een belangrijk onderdeel van de Lissabon-strategie omdat het een sterke stimulans voor de productiviteit en de werkgelegenheid kan vormen. Betere regelgeving is gedeelde verantwoordelijkheid. De wetgeving van de EU wordt door nationale regeringen en parlementen omgezet in nationale wetgeving en wordt vaak toegepast op regionaal en lokaal niveau. Het risico bestaat dat wetten binnen deze keten, van ontwerp naar tenuitvoerlegging, steeds verder verfraaid worden. De verantwoordelijkheid voor goede regelgeving is daarom een gezamenlijke verantwoordelijkheid.</p>
      <p sl="en">Veel lidstaten voeren nu effectbeoordelingen uit en enkele lidstaten hebben richtsnoeren opgesteld. Slechts een relatief klein aantal landen maakt echter systematisch geïntegreerde effectbeoordelingen van nieuwe wetsvoorstellen .</p>
      <p sl="en">De wetgeving op Europees niveau heeft de bureaucratische rompslomp sterk teruggedrongen Eén gezamenlijke regel die in alle lidstaten moet worden toegepast is veel eenvoudiger en efficiënter dan een ingewikkeld web van verschillende regels op nationaal en regionaal niveau. De Europese wetgeving is effectief geweest bij het wegnemen van schadelijke belemmeringen voor de concurrentie en van nationale regels die onverenigbaar met elkaar waren, dus het vereenvoudigingsprogramma kan ook op andere manieren dan alleen door het terugdringen van de administratieve lasten tastbare economische voordelen opleveren. De ervaringen van lidstaten laten zien dat de overheidsautoriteiten veel kunnen doen om onredelijke administratieve lasten van wetgeving terug te dringen. Dat kan volgens de Commissie leiden tot een extra groei van de economie van de EU met ongeveer 1,5 procent van het BNP en naar schatting tot wel 150 miljard euro vrijmaken voor investeringen.</p>
      <p sl="en">In mijn verslag steun ik de doelstelling om wetgeving noodzakelijk, eenvoudig en doelmatig te laten zijn. Aan de andere kant moeten we echter benadrukken dat dit proces volledig transparant moet zijn, dat het Europees Parlement volledig moet worden betrokken bij het publieke onderzoek van de wetgeving en dat er een brede en transparante raadpleging van deskundigen en van alle belanghebbenden moet plaatsvinden – niet alleen van overheden en bedrijven, maar ook, en vooral, van niet-gouvernementele organisaties.</p>
      <p sl="en">Bovendien wil ik voorstellen om een effectbeoordelingscomité op te richten. Het is van het grootste belang dat deze instantie, die adviezen en ondersteuning zal geven bij het ontwikkelen van een cultuur van kwalitatief hoogwaardige effectbeoordelingen binnen de Commissie, onafhankelijk van beleidsmakers zijn werk kan doen. Dit hoeft echter niet noodzakelijkerwijs te betekenen dat elke effectbeoordeling moeten worden uitgevoerd door externe deskundigen die niet bij de instelling horen. Ook moet het effectbeoordelingscomité bijdragen aan de ontwikkeling van een gemeenschappelijke methodologie voor alle effectbeoordelingen.</p>
      <p sl="en">Bovendien stel ik voor om een speciaal project in de procedure voor het uitvoeren van effectbeoordelingen te integreren, namelijk de zogeheten “sociale benchmarking”. Dit houdt in dat er naar behoren moet worden gelet op mogelijke effecten voor gevoelige doelgroepen, bijvoorbeeld achterstandsgroepen, vrouwen, etnische minderheden, opvoedende ouders, bejaarden en chronisch zieken en mensen met een handicap.</p>
      <p sl="en">Samenvattend wil ik benadrukken dat betere regelgeving is gericht op het maken van eenvoudigere, duidelijke, burgervriendelijkere regels, waarbij voortdurend effectbeoordelingen worden uitgevoerd en waarbij speciale aandacht wordt gegeven aan die kwetsbare groepen die niet voor zichzelf kunnen opkomen. Duidelijkheid, transparantie, eenvoud en het wegnemen van bureaucratie zijn wellicht de belangrijkste elementen van mijn verslag.</p>
    </intervention>
    <intervention id="1-092" speaker_id="4500" name="Bert Doorn" is_mep="True" mode="spoken" role="rapporteur">
      <p sl="nl">Voorzitter, ik haak graag in op het uitstekende betoog van collega Lévai. Het is een goede zaak dat wij in ieder geval één keer per jaar in dit Parlement stilstaan bij de kwaliteit van regel- en wetgeving. De regel- en wetgeving is het visitekaartje van de Europese Unie. Het is het kader waarbinnen de burgers werken/wonen en waarbinnen de bedrijven moeten functioneren. Dat betekent dat we veel aandacht moeten besteden aan die kwaliteit.</p>
      <p sl="nl">Hoe gaat het op dit moment? Het gaat de goede kant op. De Commissie heeft een aantal initiatieven ontplooid. Er is een Impact Assessment Board ingesteld en die doet veel goed werk. Maar dat is nog niet genoeg. Ik heb het al vaker gezegd: we hebben meer transparantie nodig en ik pleit nogmaals voor een extern expert panel dat beoordeelt of de impact assessments van de Europese Commissie volgens de juiste methodologie opgesteld zijn.</p>
      <p sl="nl">Toetsing, geen bureaucratie. Mevrouw Frassoni roept dan altijd: “U wilt een nieuwe bureaucratie”, maar ik wil helemaal geen bureaucratie. Ik wil alleen maar meer transparantie en ik denk dat iedere vorm van transparantie de overheid siert. Een bijkomend voordeel: wanneer er impact assessments zijn uitgevoerd op amendementen in het Parlement zelf - en ik moet u zeggen, dat is nog steeds geen groot succes -, dan kunnen wij ook kijken of we die kunnen voorleggen aan een dergelijk onafhankelijk instituut, en dan uiteraard niet bij de Impact Assessment Board van de Europese Commissie.</p>
      <p sl="nl">Een belangrijke stap in de goede richting is dat we een expert panel krijgen voor de problematiek van de administratieve lasten. Dat is een heel goede ontwikkeling die op het terrein van administratieve lasten ook een rol kan spelen. Uiteraard is het heel belangrijk wie er nou in dat panel gaan zitten. Het moet natuurlijk geen optocht worden, geen soort pseudo-parlement, maar een klein gremium met deskundigen, dus ook geen captains of industry , geen ambtenaren, geen politici, maar gewoon deskundige mensen die weten wat een impact assessment is, die weten wat administratieve lasten zijn en die daar in hun nationale context veel mee te maken gehad hebben.</p>
      <p sl="nl">De Commissie heeft een duidelijke doelstelling gesteld: tegen 2012 moet er een reductie van de administratieve lasten plaatsvinden van 25%. Dat is een heel goede zaak, maar het moet natuurlijk wel een netto-doelstelling zijn. Dat betekent dat vanaf nu inderdaad een reductie van 25% bereikt wordt en dat nieuwe administratieve lasten daarbij berekend worden en daarop ook in mindering gebracht worden, anders blijft het natuurlijk dweilen met de kraan open.</p>
      <p sl="nl">Ik wil er nog eén punt aan toevoegen waaraan de Commissie toch bijzondere aandacht moet besteden. Nu gaat het om de terugdringing van de administratieve lasten, maar we moeten ons in de toekomst ook buigen over de terugdringing van de nalevingskosten. De nalevingskosten zijn de kosten die bedrijven en burgers moeten maken om wetgeving op te volgen en dat is ook een enorme kostenpost. Als we het hebben over de kosten van de regelgeving, dan moeten we ons ook bezig houden met die nalevingskosten, die op dit moment nog buiten beschouwing blijven.</p>
    </intervention>
    <intervention id="1-093" speaker_id="4562" name="Giuseppe Gargani" is_mep="True" mode="spoken" role="rapporteur">
      <p sl="it">Mijnheer de Voorzitter, dames en heren, in november 2006 nam de Commissie een werkdocument aan, een eerste verslag, over de vooruitgang die was geboekt met de strategie voor de vereenvoudiging van de regelgeving, dat een vervolg is op een andere mededeling uit oktober 2005. Dit is een belangrijke ontwikkeling die, zoals mijnheer Doorn terecht heeft gezegd, een proces voortzet dat we zelf in gang hebben gezet om vereenvoudiging te verkrijgen die gelijkstaat aan transparantie en een transparante, begrijpelijke methode van regelgeving vormt.</p>
      <p sl="it">Het werkdocument is goedgekeurd door de Commissie juridische zaken, die de inventaris heeft opgemaakt van de vooruitgang die is geboekt met de toepassing van het vereenvoudigingsprogramma dat, zoals ik zei, in 2005 is ingevoerd. In het bijzonder zal het programma 43 herschikkingen bevatten, en ik zou het Huis graag de volgende cijfers willen geven: 12 codificaties, 8 intrekkingen en 46 andere maatregelen die betrekking hebben op substantieve vereenvoudiging. Hiernaast zijn 500 nieuwe wetsinitiatieven opgenomen in een ander voortschrijdend programma dat speciaal bedoeld is voor codificaties, zo’n 200 in 2007 alleen al.</p>
      <p sl="it">Ik zou nu een paar punten onder de aandacht willen brengen, uiteraard heel kort, die de crux van mijn verslag vormen, om het Huis te informeren over de huidige situatie op de grond en de algemene denkwijze van de Commissie juridische zaken als geheel.</p>
      <p sl="it">Ik heb drie duidelijke boodschappen voor de Commissie. Ik denk dat het belangrijk is volkomen duidelijk te maken dat het in de eerste plaats noodzakelijk is vanaf nu systematisch vereenvoudigingsinitiatieven op te nemen, in een specifiek deel van het wetgevende en werkprogramma; ten tweede is het noodzakelijk daarin aan te geven welke prioriteit deze voornemens is te gaan geven aan elk afzonderlijk vereenvoudigingsinitiatief; en ten derde te voorkomen dat documenten worden verspreid die lijsten bevatten met vereenvoudigingsinitiatieven, om een zo’n duidelijk mogelijk referentiekader te hebben.</p>
      <p sl="it">Ik zou daarom nogmaals willen benadrukken dat de Commissie consistent moet zijn, ook met betrekking tot de vereenvoudigingsdoelen die deze heeft genoemd. Evenzo moet de herschikking, voor eens en altijd de standaard regelgevingstechniek zijn. In het algemeen denk ik, als voorzitter van de commissie waartoe onze collega’s mevrouw Lévai, mijnheer Doorn en mijnheer Medina behoren, te kunnen zeggen dat deze vier regelgevingsinitiatieven de situatie uitgebreid afdekken en dat de Commissie verplicht is hierover na te denken.</p>
      <p sl="it">Het zou dus altijd mogelijk zijn de regelgevende tekst in zijn geheel te hebben, zelfs indien er specifieke amendementen zijn, met een duidelijke aanduiding van de nieuwe delen en de delen die ongewijzigd blijven. Dit is een cruciale ontwerptekst voor het Parlement, omdat deze erin zou resulteren dat de wetgeving van de Gemeenschap leesbaarder en transparanter zou worden, wat iedereen wil.</p>
      <p sl="it">Het werkdocument van de Commissie stelt in feite voor de eerste samenvattingen van zijn voorstellen te gebruiken om de doelen van de vereenvoudiging beter uit te leggen. Dit initiatief zou echter contraproductief kunnen blijken te zijn: hoewel een samenvatting gerechtvaardigd zou zijn voor een discursieve tekst zoals een mededeling, geldt dit niet voor een regelgevingstekst, waarvan de eerste samenvatting onzekerheden kan bevatten. Aan dit punt moet zorgvuldig aandacht worden geschonken.</p>
      <p sl="it">Tot slot probeert het verslag het sterke signaal van goodwill te benadrukken dat wordt afgegeven door het amendement van het Reglement van het Europees Parlement met betrekking tot de respectievelijke verbetering en invoering van de codificatieprocedure (artikel 80) en een nieuwe ad hoc-procedure voor herschikkingen (artikel 80(a)). Dit zijn de punten die het Parlement in beschouwing moet nemen, ik hoop op een consensuele manier, en in het algemeen zonder amendement, zodat het Huis in staat zal zijn deze belangrijke zaak morgen goed te keuren.</p>
    </intervention>
    <intervention id="1-094" speaker_id="1337" name="Manuel Medina Ortega" is_mep="True" mode="spoken" role="rapporteur">
      <p sl="es">Mijnheer de Voorzitter, mijn verslag is innerlijk tegenstrijdig, omdat ik een uitdrukking gebruik die een contradictio in terminis is: “soft law”. Het recht is niet zacht, het recht is dwingend. Het punt is dat in het jargon van de Europese Unie deze uitdrukking wordt gebruikt: “soft law-instrumenten”.</p>
      <p sl="es">Wat wordt daarmee bedoeld? Daar worden vooral documenten van de Commissie mee bedoeld: verklarende documenten, uitvoeringsbesluiten of eenvoudigweg voorbereidende documenten. En het probleem is, gezien de verwarring en het gebrek aan kennis over de aard van het communautaire recht bij veel gerechtelijke instanties – met inbegrip van het Hof van Justitie zelf – dat er een juridisch bindend karakter wordt toegekend aan deze “soft law”-documenten.</p>
      <p sl="es">Dit betekent een breuk met de fundamentele rechtsbeginselen van de staten die de Europese Unie vormen en van de Europese Unie als geheel. De enige legitimiteit voor het afkondigen van bindende regels van juridische aard die op dit moment bestaat is de legitimiteit die voortvloeit uit de wil van het volk, zowel op het niveau van de staat als op het niveau van de Unie. En de wil van het volk wordt normaal gesproken uitgedrukt door middel van vertegenwoordigende organen, in dit geval bijvoorbeeld het Europees Parlement, dat rechtstreeks door de bevolking is gekozen, of ook de Raad, die is samengesteld uit regeringen die afhankelijk zijn van of worden gekozen door de bevolkingen van hun respectieve landen.</p>
      <p sl="es">Het is duidelijk dat de Commissie een belangrijke rol speelt bij de toepassing van het Europees recht. Ze staat garant voor de toepassing van de Verdragen, maar ze moet dit samen met de wetgevende organen doen en in elk geval kan ze niet in de plaats treden van de wetgevende macht die door de Verdragen aan het Parlement en de Raad wordt toegekend.</p>
      <p sl="es">De zorg die wij in de Commissie juridische zaken hebben is dat we aan de ene kant het initiatiefrecht van de Commissie niet willen belemmeren, dat we de uitvoerende functie van de Commissie niet willen belemmeren, dat we de ontwikkelingsmogelijkheden niet willen beperken, maar dat we het aan de andere kant wel belangrijk vinden dat er een begripsmatig verschil wordt vastgesteld tussen de twee soorten instrumenten, en dat wanneer de Commissie van mening is dat ze haar toevlucht moet nemen tot dit soort instrumenten, ze op zijn minst een vorm van samenwerking moet aangaan met het Parlement en uiteraard in elk geval met de Raad, om ervoor te zorgen dat het gebruik van deze instrumenten geen aanleiding vormt voor verkeerde interpretaties of inmenging.</p>
      <p sl="es">Uiteraard is datgene wat we de “open coördinatiemethode” zijn gaan noemen geen recht. De open coördinatiemethode kan een effectief instrument zijn om de doelen van de Verdragen te verwezenlijken, maar is een instrument waarmee alleen verplichtingen tussen de deelnemende partijen kunnen worden vastgelegd. Het gaat kortom om overeenkomsten tussen partijen, bijvoorbeeld tussen sociale agenten. Net zoals een overeenkomst tussen bijvoorbeeld vakbonden en werkgevers bindend kan zijn voor de deelnemende partijen, dient de open coördinatiemethode om dit soort overeenkomsten op te stellen. Maar op deze overeenkomsten is de Europese wetgeving van toepassing, en ze kunnen de Europese wetgeving nooit vervangen. En de Europese Unie moet, als rechtsgemeenschap, juridische teksten aannemen.</p>
      <p sl="es">Daarom is het niet voldoende om te zeggen: “we gaan de open coördinatiemethode toepassen” omdat het een effectief instrument voor de verwezenlijking van de doelen van de Verdragen is. Het is geen effectief instrument, omdat de Europese Unie alleen kan functioneren als rechtsstelsel.</p>
      <p sl="es">De Europese Unie heeft geen legers en geen politie en heeft altijd gefunctioneerd op basis van een reeks verplichtingen die de lidstaten op zich hebben genomen, die worden nageleefd door de instellingen van de lidstaten, waarop weer wordt toegezien door de Commissie en het Hof van Justitie. Maar de open coördinatiemethode is geen juridische methode, de open coördinatiemethode is geen juridisch instrument voor het aannemen van algemeen geldige regels en het een moet niet worden verward met het ander.</p>
      <p sl="es">De Commissie juridische zaken – zoals de heer Gargani heeft gezegd – maakt zich zorgen over deze onrechtmatige verschuiving die plaatsvindt binnen de Europese Unie. Het Europees Parlement wil met de Commissie samenwerken bij het verwezenlijken van haar doelen, bij de uitoefening van haar uitvoerende functie, bij haar functie om voorbereidende documenten voor wetgeving op te stellen, maar kan noch mag akkoord gaan met het gebruik van technieken die niet in overeenstemming zijn met de ontwikkeling van een rechtsstaat, met de opbouw van de Europese Unie als een rechtsgemeenschap, een gemeenschap die een duidelijke normatieve hiërarchie moet hebben: Verdragen – die ik ondanks alles grondwettelijk blijf noemen – waarin de fundamentele regels worden neergelegd, wetgeving van de Europese Unie op al die gebieden waar de Europese Unie een rol moet spelen, met, vanzelfsprekend, eerbiediging van de beginselen van proportionaliteit en subsidiariteit, maar waarbij de bevoegdheden van de Unie worden gehandhaafd en de bevoegdheid voor het ondernemen van actie op wettelijk gebied bij de Unie ligt, waarna vervolgens bij de tenuitvoerlegging instrumenten als de open coördinatiemethode kunnen worden gebruikt, of andere instrumenten waarvan de Commissie vindt dat ze moeten worden gebruikt om de doelen van de Unie te verwezenlijken.</p>
      <a text="(Applaus)"/>
    </intervention>
    <intervention id="1-095" speaker_id="photo_generic" name="Günter Verheugen" is_mep="True" mode="spoken">
      <p sl="de">vice-voorzitter van de Commissie . − Mijnheer de Voorzitter, geachte afgevaardigden, betere regelgeving is een project van groot politiek belang. Bij de laatste uitgebreide gedachtewisseling in het Parlement over dit onderwerp in april vorig jaar heb ik benadrukt dat we twee doelen willen bereiken. In de eerste plaats willen we ervoor zorgen dat de burgers meer vertrouwen krijgen in de Europese integratie als geheel. In de tweede plaats willen we voor het Europese bedrijfsleven transparante en betrouwbare randvoorwaarden creëren zodat het voor groei en werkgelegenheid kan zorgen.</p>
      <p sl="de">We zijn intussen een heel eind op weg. De steun voor Europese integratie is volgens de enquêtes groter dan die sinds tijden geweest is, de economische situatie is duidelijk verbeterd en veelbelovend en de opvatting dat we op basis van het partnerschap voor groei en werkgelegenheid op de ingeslagen weg door moeten gaan, wordt breed gedeeld. Betere regelgeving is een belangrijke steunpilaar voor het beleid inzake groei en werkgelegenheid. Hoewel het algemene politieke klimaat op dit moment dus zeker gunstig is, mogen onze inspanningen niet verslappen. We moeten het momentum benutten.</p>
      <p sl="de">De stemming kan immers even snel weer omslaan. We zouden onszelf voor de gek houden wanneer we zouden denken dat het imago van de Europese Unie nu radicaal is veranderd. Het idee dat alles wat uit Europa komt ondoelmatig, buitenproportioneel en centralistisch is, is diep geworteld. Dit verwijt is ongetwijfeld overtrokken, maar belangrijk is dat de mensen in Europa er zo tegen aankijken. We moeten er dus hard aan trekken om deze reflex tegen te gaan.</p>
      <p sl="de">We willen een Europa dat resultaten boekt. We willen een Europa dat zorgt voor veiligheid, welvaart en milieuhygiëne op alle terreinen van het leven. Concreet moet dat in al onze beslissingen op alle beleidsterreinen tot uitdrukking komen, of het nu om wetgeving inzake chemische stoffen, geneesmiddelen, informatietechnologie of landbouw gaat. Begrijpt u mij niet verkeerd: betere regelgeving is geen imagocampagne. We hebben de wijze waarop beleid tot stand komt en de wijze waarop we wetgeving voorbereiden en herzien, radicaal veranderd. Ik benadruk het nog eens: we moeten betere regelgeving niet zien als iets dat op zichzelf staat, maar als onderdeel van een algehele strategie, van een fundamentele heroriëntatie van het Europees beleid.</p>
      <p sl="de">Dergelijke pogingen zijn al eerder ondernomen, maar het project waarover we vandaag debatteren, onderscheidt zich door twee kenmerken, namelijk door de draagwijdte en het structurele karakter ervan. Voorheen hielden we ons bezig met incidentele aanpassingen. Nu hebben we de draagwijdte van het concept „betere regelgeving” echter tot het hele proces van Europese wetgeving uitgebreid: door middel van een strikte toepassing van het subsidiariteitsbeginsel wordt getoetst of een wet noodzakelijk is, er vindt een brede consultatie plaats onder de belanghebbenden, effectbeoordelingen brengen de economische, sociale en ecologische gevolgen in kaart en ook wordt gezocht naar de best mogelijke toepassing en omzetting van communautaire wetgeving. Betere regelgeving heeft echter niet alleen betrekking op nieuwe initiatieven, maar we lichten momenteel ook het bestaande wetgevingscorpus door om te zien waar en op welke wijze dat kan worden vereenvoudigd en gemoderniseerd.</p>
      <p sl="de">Het tweede nieuwe element is het structurele karakter van onze aanpak. Het gaat niet om een eenmalige actie, maar - zoals al door enkele rapporteurs is gezegd - om een ingrijpend proces dat verstrekkende gevolgen heeft en consequent wordt voortgezet. Alle initiatiefvoorstellen die niet door de wetgever zijn aangenomen, worden regelmatig gecontroleerd en eventueel weer ingetrokken. Een dergelijke controle vindt momenteel plaats met het oog op het werkprogramma voor 2008.</p>
      <p sl="de">Het programma om de wetgeving te vereenvoudigen wordt ook in 2007 en 2008 voortgezet. Daartoe zullen we een aantal nieuwe initiatieven presenteren. Het resultaat is dat de vereenvoudiging geleidelijk wordt uitgebreid tot alle sectoren waarin de Europese Unie als wetgever optreedt. We maken daarbij gebruik van alle beschikbare methoden zoals die ook in het verslag van de heer Gargani worden genoemd en door dat verslag ook worden gesteund. De helft van de initiatieven waarin het vereenvoudigingsprogramma voorziet, is reeds met succes afgerond. We zullen er tot 2009 intensief aan blijven werken. Dit levert directe en concrete voordelen op voor bedrijven, overheidsinstanties en particulieren. Wat we willen bereiken is dat onze wetgeving in alle gevallen duidelijk, begrijpelijk en gebruikersvriendelijk is en rekening houdt met technologische ontwikkelingen.</p>
      <p sl="de">Voor de kwaliteitscontrole en de effectbeoordelingen hebben we de Impact Assessment Board opgericht, een orgaan dat zijn werkzaamheden onafhankelijk van de betrokken diensten van de Commissie verricht en reeds een zeer positieve bijdrage levert. Ik ben mevrouw Lévai zeer dankbaar dat zij in haar verslag aan deze instelling haar volledige steun heeft toegezegd. Het is echter duidelijk dat wij ons ertoe hebben verplicht om dit systeem volgend jaar te evalueren en dat we, indien nodig, aan de uitkomsten daarvan passende consequenties zullen verbinden. Ik zeg dat met name met het oog op de belangwekkende suggesties van de heer Doorn.</p>
      <p sl="de">Tot de belangrijkste prioriteiten van dit jaar behoort het terugdringen van de administratieve lasten die EU-regelgeving voor bedrijven met zich meebrengt. Daartoe hebben wij tien fast-track -acties voorgesteld, waarvan er - mede dankzij de snelle steun van het Europees Parlement - al twee worden uitgevoerd. Er zullen meer voorstellen volgen.</p>
      <p sl="de">Om het reductiepotentieel te kunnen bepalen zijn we momenteel bezig met een uitvoerige meting van de huidige lasten in tien grote sectoren van het Europese bedrijfsleven, waarmee feitelijk 85 procent van het totale Europese bedrijfsleven wordt gedekt. Het doel is inderdaad - zoals hier al eerder werd gezegd - dat de kosten tegen 2012 met 25 procent zijn teruggebracht. Ik ben het volledig eens met wat de heer Doorn heeft gezegd. We moeten er uiteraard op toezien dat we niet op het ene terrein de lasten verminderen, terwijl er ten gevolge van nieuwe wetgeving op andere terreinen lasten ontstaan. Dat is een belangrijk punt. Ik ben erg blij dat het Parlement daarop heeft gewezen.</p>
      <p sl="de">Ik hoop dat de lidstaten zich nog dit jaar committeren aan doelstellingen die even ambitieus zijn, want dit project kan alleen succesvol zijn wanneer het zowel op Europees als op nationaal niveau wordt uitgevoerd.</p>
      <p sl="de">In dit project dienen de belanghebbenden uiteraard een belangrijke rol te spelen. We hebben hun steun nodig. Daarom wordt een groep op hoog niveau opgericht, samengesteld uit vertegenwoordigers van verschillende administratieve niveaus. Deze onafhankelijke experts, die kleine en grotere ondernemingen, consumenten en milieuorganisaties vertegenwoordigen, zullen de Commissie adviseren over potentiële maatregelen om de administratieve lasten te verminderen.</p>
      <p sl="de">De Commissie - en dat geldt ook voor mij persoonlijk - is het Europees Parlement buitengewoon dankbaar voor de brede steun die uit de vandaag te behandelen verslagen blijkt. De Commissie is met name ingenomen met het feit dat het verslag van mevrouw Lévai de Raad en het Parlement verzoekt om systematisch effectbeoordelingen van substantiële amendementen uit te voeren. We hadden dat in november 2005 al in interinstitutionele afspraken vastgelegd.</p>
      <p sl="de">De Commissie zou het eveneens toejuichen wanneer de Raad en het Parlement het voorstel van de heer Doorn zouden volgen om hun werkmethoden verder aan te passen zodat bepaalde taken in het kader van de vereenvoudiging van de wetgeving snel kunnen worden uitgevoerd. We hebben er immers niets aan wanneer de projecten ergens in het voorbereidingstraject blijven steken.</p>
      <p sl="de">Met betrekking tot de verschillende instrumenten die in het verslag van de heer Medina Ortega onder het begrip soft law worden samengevat, wil de Commissie in de eerste plaats benadrukken dat de klassieke wetgeving niet in alle gevallen de juiste manier is om een probleem op te lossen. Ik wil nogmaals wijzen op het beginsel dat wetten alleen dan moeten worden uitgevaardigd, wanneer ze absoluut nodig zijn. We hebben echter ook instrumenten waarvan de toepassing door de communautaire Verdragen duidelijk wordt geregeld of die uitsluitend dienen ter voorbereiding van toekomstige wetgeving. Ik kan u namens de hele Commissie verzekeren dat wij bij alle instrumenten die we toepassen, de rechten van het Parlement volledig zullen eerbiedigen en het Parlement - in de geest van het wederzijdse respect tussen de instellingen - over alles zullen informeren.</p>
      <p sl="de">Laat ik tot slot nog eens onderstrepen wat Commissievoorzitter Barroso hier in april als grondbeginsel definieerde: in feite is de Europese wetgeving het unieke kenmerk van de Europese Unie, want wij zijn een rechtsgemeenschap. Europese integratie is gebaseerd op het recht. Alleen het recht kan de vrijheden waarborgen die de mensen in Europa momenteel genieten. Alleen het recht kan het bedrijfsleven betrouwbare en tevens eerlijke randvoorwaarden bieden. De burgers van Europa hebben niet alleen recht op betere wetgeving, maar op de beste wetgeving die naar menselijke maatstaven mogelijk is.</p>
    </intervention>
    <intervention id="1-097" speaker_id="28124" name="Gunnar Hökmark" is_mep="True" mode="spoken">
      <p sl="en">rapporteur voor advies van de Commissie economische en monetaire zaken . – Mevrouw de Voorzitter, in de eerste plaats wil ik de rapporteur voor betere regelgeving in de Europese Unie, mevrouw Lévai, en de Commissie juridische zaken bedanken voor het opnemen van een aantal voorstellen van mijn commissie, wat wij zeer op prijs stellen.</p>
      <p sl="en">Dit is een gebied waarop we gemakkelijk overeenstemming kunnen bereiken over ons doel. Maar daar gaat dit debat niet over: dit debat gaat over de manier waarop we resultaten kunnen boeken. Hierbij moet de rol van de Commissie worden onderstreept. De Commissie economische en monetaire zaken heeft voorgesteld dat de Commissie jaarlijks follow-up geeft aan de resultaten van de reductie van de administratieve lasten met 25 procent tegen 2012. De Commissie kan een belangrijke rol spelen bij het maken van de keuze voor wetgeving of voor bijvoorbeeld zelfregulering of wederzijdse erkenning, bij het waarborgen dat dergelijke wetgeving er in bepaalde mate komt, en bij het intrekken van wetgeving die niet in overeenstemming is met het Lissabon-proces, iets dat de Commissie ook heeft gedaan.</p>
      <p sl="en">We willen dat de Commissie de Lamfalussy-procedure als een goede ervaring ziet waarmee de financiële markten op een reële manier zijn opengesteld. We willen echter ook nadrukkelijk wijzen op de eigen verantwoordelijkheid die de Commissie heeft, in het kader van haar rechtstreekse contact met burgers, om voor vereenvoudiging en betere regelgeving te zorgen op het gebied van de financiering van onderzoeksprogramma’s, staatssteun, verschillende soorten subsidies en overheidsopdrachten. De Commissie heeft een eigen rol te spelen op dit gebied. We hopen ook dat de Commissie het idee weer in overweging wil nemen om burgers het recht te geven om actie te ondernemen wanneer lidstaten hun toevlucht zoeken tot “vergulden”. Het is belangrijk om tegenwicht te bieden aan de almaar uitdijende bureaucratie van al onze lokale en nationale autoriteiten, en ook, kunnen we stellen, van de instellingen van de Europese Unie. Een manier om dit te bereiken is door burgers het recht op actie te geven.</p>
    </intervention>
    <intervention id="1-098" speaker_id="28154" name="Ole Christensen" is_mep="True" mode="spoken">
      <p sl="da">rapporteur voor advies van de Commissie werkgelegenheid en sociale zaken. – Mevrouw de Voorzitter, het regelgevingskader waarin bedrijven werken is bepalend voor hun concurrentievermogen, duurzame groei en werkgelegenheidsprestaties wat betreft het scheppen van meer en betere banen. Zoals ik ook heb gezegd in de Commissie werkgelegenheid en sociale zaken, ondersteunen wij natuurlijk de afschaffing van overtollige wetgeving, maar we moeten er wel zeker van zijn dat de wetgeving die we wegdoen, inderdaad overtollig is. Vanuit mijn oogpunt als lid van de Commissie werkgelegenheid en sociale zaken is het antwoord afhankelijk van het feit of de kwaliteit van de banen in Europa slechter of beter wordt.</p>
      <p sl="da">Ik steun alleen een betere regelgeving als het de bedoeling is wetgeving transparanter en flexibeler te maken, en niet als dit echt deregulering betekent. Cruciaal is dat dit gebeurt zonder de gezondheid en veiligheid van de werknemers in gevaar te brengen. De vastgestelde reductietarget van 25% is onderhevig aan twijfel, omdat deze willekeurig is gekozen. Als de wetgeving overtollig is, moeten we niet stoppen bij 25%. Over het geheel gezien ben ik het echter volledig eens met de doelstelling van de oefening, en ik erken dat de onnodige administratieve lasten van de EU de doeltreffendheid en de geloofwaardigheid van de EU-wetgeving ondermijnen. Ik zou de Commissie willen uitnodigen ook meer gebruik te maken van de sociale dialoog, een belangrijk middel om het doel van een betere regulering te bereiken.</p>
    </intervention>
    <intervention id="1-099" speaker_id="4547" name="Elspeth Attwooll" is_mep="True" mode="spoken">
      <p sl="en">rapporteur voor advies van de Commissie regionale ontwikkeling . – Mevrouw de Voorzitter, ik wil het specifiek over het verslag van mevrouw Lévai hebben. Ik feliciteer haar en de Commissie juridische zaken met dit uitstekende verslag en bedank ze voor het in zo hoge mate in het verslag integreren van zowel de geest als de letter van ons advies.</p>
      <p sl="en">Hoewel de uiteindelijke verantwoordelijkheid voor het naleven van de communautaire wetgeving bij de lidstaten ligt, zijn het in de praktijk vaak andere instanties die belast zijn met de taak om te voldoen aan de eisen, zoals regionale en lokale autoriteiten en gespecialiseerde agentschappen. Dit kan betekenen dat deze instanties erop moeten toezien dat ze zelf en/of andere instanties de verordeningen en de richtlijnen naleven. Bovendien moeten de grondwettelijk erkende regio’s bij bepaalde richtlijnen een rol spelen in het omzettingsproces.</p>
      <p sl="en">De Commissie regionale ontwikkeling wil daarom het belang van uitgebreide raadpleging in alle fasen van het wetgevingsproces beklemtonen, ook tijdens de voorbereidingen van effectbeoordelingen, zodat plaatselijke of regionale verschillen op adequate wijze in aanmerking kunnen worden genomen. Ook wijzen wij nadrukkelijk op het belang van het verspreiden van informatie. We vragen in het bijzonder om gedetailleerde richtsnoeren voor de omzetting van richtlijnen en om richtsnoeren voor de tenuitvoerlegging van verordeningen. Het vademecum over staatssteun dat door het directoraat-generaal Concurrentie is samengesteld kan hiervoor als model dienen.</p>
      <p sl="en">Ook willen we dat de Commissie duidelijke en begrijpelijke taal gebruikt in haar wetgevingsvoorstellen en dat er bij de omzetting van richtlijnen concordantietabellen worden overgelegd, zodat het risico van “vergulden” wordt verkleind. Met deze en andere maatregelen die in het verslag – in alle vier de verslagen – worden bepleit, denken wij dat we een grote stap zetten op weg naar een betere regelgeving in de EU.</p>
    </intervention>
    <intervention id="1-100" speaker_id="28223" name="Andreas Schwab" is_mep="True" mode="spoken">
      <p sl="de">rapporteur voor advies van de Commissie interne markt en consumentenbescherming . – Mevrouw de Voorzitter, dames en heren, allereerst mijn verontschuldigingen: ik wist niet dat degene die vóór mij zou spreken, niet aanwezig is en dat daarom de spreektijd is verschoven. Hartelijk dank dat ik nu het woord mag voeren.</p>
      <p sl="de">Ik was rapporteur voor advies van de Commissie interne markt en consumentenbescherming. De commissie is na ampel overleg unaniem tot dit advies gekomen. Ik wil er allereerst op wijzen dat wij het er in de commissie over eens waren dat de toepassing van soft law - of hoe men deze maatregelen ook noemen wil, die inmiddels steeds vaker in Europese wetgeving, maar ook in nationale wetgevingen worden toegepast - een volstrekt gangbare praktijk is. Daardoor is het mogelijk om flexibel en dus snel op nieuwe ontwikkelingen te reageren, reden waarom soft law niet per se hoeft te worden afgekeurd.</p>
      <p sl="de">De meesten van ons deelden echter ook de opvatting dat de Commissie - om mij tot het Europese niveau te beperken - soft law soms gebruikt om de procedure te omzeilen en zichzelf zo ontslaat van de verplichting om de wetgevende instellingen in te schakelen. Hier stuiten we op een groot probleem op het gebied van soft law . We hebben ook het feit ter sprake gebracht dat het Parlement zich in één geval heeft geschaard achter een klacht tegen de Commissie omdat er volgens ons sprake was van omzeiling van de procedure.</p>
      <p sl="de">Naar onze mening wordt de wetgever tegenwoordig met zo veel vormen van soft law geconfronteerd, dat we steeds een heel duidelijk onderscheid moeten maken tussen datgene wat inderdaad slechts als groenboek wordt gepresenteerd en dus alleen is bedoeld om toekomstige wetgeving voor te bereiden, en datgene wat werkelijk nodig is voor een flexibele wetgeving in het kader van soft law .</p>
      <p sl="de">Volgens de leden van de Commissie interne markt en consumentenbescherming ontstaan uit dergelijke groenboeken en witboeken geen rechtstreekse juridische verplichtingen, maar beslist de wetgever op het moment dat er nieuwe wetgeving wordt aangenomen.</p>
      <p sl="de">De discussie gaat niet alleen over soft law , maar ook over andere criteria voor betere wetgeving. Ik denk dat we op veel punten nog lang niet zover zijn als de burgers op grond van berichten in de media zouden kunnen denken. Daarom doe ik een beroep op alle betrokken instellingen - Parlement, Raad en Commissie - om nog meer vaart te maken op dit terrein.</p>
    </intervention>
    <intervention id="1-101" speaker_id="1311" name="Gary Titley" is_mep="True" mode="spoken">
      <p sl="en">namens de PSE-Fractie . – Mevrouw de Voorzitter, ik wil beginnen met drie stellingen om de context van dit debat te schetsen. In de eerste plaats moeten we niet vergeten dat de bureaucratische rompslomp van de één een essentieel stuk wetgeving is voor de ander. In de tweede plaats moeten we niet vergeten, zoals commissaris Verheugen in het verleden heeft gezegd, dat vijftig procent van de administratieve lasten die het gevolg zijn van EU-wetgeving wordt toegevoegd door de lidstaten. En het belangrijkste, tot slot, is dat de Europese Unie zelf een vereenvoudigingsproces is, omdat één pakket regels, in plaats van 27 verschillende, de kosten voor bedrijven enorm hebben verlaagd ten opzichte van de situatie zoals die was voordat veel Europese wetgeving werd aangenomen.</p>
      <p sl="en">Dat gezegd hebbende, moet wetgeving duidelijk zijn, gemakkelijk te begrijpen en te handhaven zijn en kunnen worden aangepast aan veranderende omstandigheden. Dat is in het verleden niet altijd het geval geweest, en soms was het de vraag of al het werk dat ging zitten in het produceren en handhaven van een stuk wetgeving de voordelen van die wetgeving niet op bepaalde manieren tenietdeed. Daarom steun ik de pogingen van de Commissie om te komen tot betere regelgeving en vereenvoudiging, en in het bijzonder de oprichting van een effectbeoordelingscomité.</p>
      <p sl="en">Het is belangrijk dat alle instellingen zich bewust zijn hun rol op dit gebied. Het is prima dat het Parlement of de Raad hamert op betere regelgeving, maar dan moeten wij er zelf bij het indienen van amendementen wel op letten dat we de gevolgen van die amendementen goed in het oog houden. Het Parlement heeft ook een verantwoordelijkheid om bestaande wetgeving tegen het licht te houden en grondig te analyseren om te kijken of deze het beoogde effect heeft gehad. Wij hebben de neiging om maandenlang over het ene of het andere amendement te palaveren, maar we doen vaak geen enkele moeite om uit te vinden of de wetgeving daadwerkelijk het gewenste effect heeft gehad. Ik hoop daarom dat wij als Parlement onze eigen inspanningen kunnen opvoeren om deel te nemen aan dit proces.</p>
    </intervention>
    <intervention id="1-102" speaker_id="1965" name="Jan Mulder" is_mep="True" mode="spoken">
      <p sl="nl">Mevrouw de Voorzitter, ik wil ook beginnen met alle rapporteurs te bedanken voor de buitengewoon interessante verslagen. Het is heel belangrijk dat het Parlement veel aandacht besteedt aan dit onderwerp en ik deel volkomen de mening van de commissaris dat een heleboel burgers in Europa de indruk hebben dat alle slechte wetgeving uit Brussel komt. Veel te vaak ook zeggen nationale parlementariërs dat zij het ook niet kunnen helpen, dat het Brussel is die het hun oplegt. Wij moeten daar zo veel en zo snel mogelijk iets aan doen om dat te ontzenuwen.</p>
      <p sl="nl">Het de eerste keer dat ik spreek over een onderwerp van de juridische commissie, en ik spreek in dit debat in de eerste plaats omdat het onderwerp mij buitengewoon interesseert. Ik ben zelf lid van de Begrotingscommissie en van de Commissie begrotingscontrole. In de Begrotingscommissie hebben wij vorig jaar een voorstel van mijn hand goedgekeurd om een orgaan te creëren, een proefproject, om de administratieve lasten te evalueren buiten de Commissie om. Dat betekent dus dat dit Parlement van mening was dat de interne evaluatie in de Commissie niet voldoende was. Ik ben het helemaal eens met de heer Doorn dat er een orgaan buiten de Commissie moet komen dat evalueert wat de effecten zijn van de wetgeving. De tekst die in de begroting staat en die inmiddels door Raad en Parlement is goedgekeurd, moet de handleiding zijn voor de Commissie tot verder handelen. Ook de Commissie begrotingscontrole heeft een verslag opgesteld, dat in juli door deze plenaire vergadering is aangenomen.</p>
      <p sl="nl">Wij ondersteunen de doelstelling van 25% lastenvermindering en uiteraard - de commissaris en de heer Doorn hebben het ook al bevestigd - mag het niet zo zijn dat er via de achterdeur nieuwe wetgeving binnenkomt die wij net hebben afgeschaft. Het is belangrijk dat wij vóór 2013 alle wetgeving aan een toetsing onderwerpen om te zien of deze al dan niet overbodig is. De Commissie moet regelmatig een rapport publiceren of een andere mededeling, waarin ze zegt wat er al bereikt is. Het moet duidelijk zichtbaar zijn wat de Commissie doet en hoe wij erin slagen de administratieve lasten te verminderen. Misschien moet er een interne reorganisatie van de Commissie komen.</p>
      <p sl="nl">Ik wil ten slotte aan het eind van mijn verhaal de heer Verheugen bedanken voor de uitstekende samenwerking die ik met zijn diensten heb gehad over de uitwerking van een proefproject dat vorig jaar door deze plenaire vergadering is aangenomen.</p>
    </intervention>
    <intervention id="1-103" speaker_id="28389" name="Zbigniew Krzysztof Kuźmiuk" is_mep="True" mode="spoken">
      <p sl="pl">namens de UEN-Fractie . – Mevrouw de Voorzitter, nu ik namens de UEN Fractie het woord neem in dit debat over betere regelgeving in de Europese Unie, zou ik graag de aandacht willen vestigen op de volgende zaken.</p>
      <p sl="pl">Ten eerste bepleiten de auteurs een betere regelgeving, gericht op een verhoging van de efficiency, doeltreffendheid, cohesie en transparantie van de wetgeving van de Unie. Dientengevolge moet het proces voldoen aan de volgende voorwaarden, en ik steun dat standpunt:</p>
      <p sl="pl">het is essentieel voor de Raad, de Commissie en het Europees Parlement dat ze samenwerken aan de kwestie;</p>
      <p sl="pl">er moet een breed en open overleg zijn over de zaak met alle betrokken partijen, waaronder ondernemers, lokale autoriteiten en niet-gouvernementele organisatie, en ik zou willen benadrukken hoe belangrijk dergelijk overleg is;</p>
      <p sl="pl">Gemeenschapsinstanties moeten meer verantwoordelijkheid krijgen voor het wetgevend proces en de algehele transparantie van het proces moet worden verbeterd;</p>
      <p sl="pl">iedere beoordeling van wetgeving gericht op de vereenvoudiging ervan moet echter evenveel belang toekennen aan de economische en sociale kwesties, en kwesties in aanmerking nemen met betrekking tot gezondheid en milieubescherming;</p>
      <p sl="pl">bovendien mag het proces van vereenvoudiging van de wetgeving niet leiden tot een verlaging van de normen die zijn bepaald bij het huidige acquis van de Unie.</p>
      <p sl="pl">Ten tweede wijzen de auteurs erop dat onnodige en onduidelijke uitdrukkingen moeten worden vermeden wanneer wetsbepalingen worden opgesteld. De gebruikte taal moet recht voor zijn raap en gemakkelijk te begrijpen zijn. Tegelijkertijd moet de terminologie nauwkeurig zijn en moet rechtszekerheid gegarandeerd zijn, zodat de wetgeving van de Unie kan worden begrepen door de burgers, die nu bijna 500 miljoen tellen.</p>
      <p sl="pl">Ten derde moet het besluit dat is genomen op de Raad van Voorjaar 2007 om vóór 2012 een vermindering van de administratieve lasten van 25% resulterend uit wetgeving van de Unie te bereiken, hartelijk worden toegejuicht. We kunnen alleen maar hopen dat dit doel realistischer is en een grotere kans heeft om te worden bereikt dan de doelstellingen van de Lissabon-strategie.</p>
      <p sl="pl">Ten vierde zou erop moet worden gewezen dat de verslagen voorstellen bevatten voor alternatieve oplossingen met betrekking tot de invoering van de nieuwe wetgeving. De eerste bevatte zelfregulering of wederzijdse erkenning van nationale bepalingen, en zelfs de optie om geen wetgevende actie te ondernemen. Al deze voorstellen verdienen gedetailleerde aandacht in het kader van de dramatische toename van de wetgeving van de Unie.</p>
    </intervention>
    <intervention id="1-104" speaker_id="4254" name="Monica Frassoni" is_mep="True" mode="spoken">
      <p sl="it">namens de Verts/ALE-Fractie . – Mijnheer de Voorzitter, dames en heren, ik zou mijn collega’s willen bedanken voor hun harde werk en de aandacht willen vestigen op een andere zaak. Hoewel dit een zeer politieke zaak is, zoals commissaris Verheugen heeft gezegd, is deze ook lastig en vaak technisch; het is een zaak die bijzonder lastig te behandelen is, vooral wanneer het aankomt op de vraag wat de term “betere regulering” voor burgers in de praktijk kan betekenen.</p>
      <p sl="it">Ik zou heel kort willen zeggen dat mijn fractie, wat betreft de verslagen van de heren Gargani en Medina, instemt met praktisch alles. Toch wil ik met betrekking tot de alternatieven voor wetgeving, net zoals de commissaris heeft gedaan, wijzen op de noodzaak dat het duidelijk moet zijn dat de toepassing ervan uiterst onbevredigend is, en hierbij verwijs is vooral naar de zelfregulering en de coregulering. Zoals mijnheer Medina al aangaf, gaat het erom te focussen op de wettelijke en wetgevende waarde van handelingen.</p>
      <p sl="it">Mijnheer Doorn is zich er zeer goed van bewust dat ik en mijn fractie twijfels hebben over het idee al onze aandacht te vestigen op subsidiariteit en proportionaliteit, dat wil zeggen op het aanvankelijke onderwerp van zijn verslag, en op de administratieve kosten. Voor ons is de kwestie van de administratieve kosten een klein probleem vergeleken met het probleem van de algehele capaciteit van onze reguleringen en onze instellingen om wetgeving te produceren die duidelijk is, die op een eerlijke en evenwichtige manier kan worden toegepast, die ondubbelzinnig is en die bovenal niet onderhevig is aan wisselende interpretaties. De discussie over deze aspecten is minstens zo belangrijk als de discussie over de kosten.</p>
      <p sl="it">Bovendien, zoals mijnheer Titley al heeft gezegd, is het bestaan van hoge administratieve kosten duidelijk iets dat vooral afhangt van de lidstaten, en in mijn optiek wordt niet voldoende aandacht besteed aan deze factoren. Ik zou bijvoorbeeld graag iets willen weten: hoeveel zou het kosten, mijnheer Verheugen, om alles te doen wat wordt gevraagd van u? Commissies, verslagen, bewaking: dit kost allemaal geld, en als we echt alles op alles zetten om deze enorme structuur op te zetten, moeten we weten hoeveel dit zal kosten.</p>
    </intervention>
    <intervention id="1-105" speaker_id="28339" name="Daniel Strož" is_mep="True" mode="spoken">
      <p sl="cs">namens de GUE/NGL-Fractie . – Mijnheer de Voorzitter, commissaris, ik beschouw het als een zeer positieve stap dat we samen alle verslagen bespreken die verband houden met het algemene thema van de schepping en de herziening van de secundaire wet van de Gemeenschap.</p>
      <p sl="cs">Ik zou graag kort commentaar willen geven op het verslag van mijnheer Gargani. Ik vind dat het verslag over het geheel genomen erg goed is, en daarom raad ik het Huis aan dit aan te nemen. Ik ben het volledig eens met het voorstel dat de strategie van het vereenvoudigen van het wetskader politieke prioriteit behoeft. In dat opzicht denk ik echter dat het nodig is de rol van het Europees Parlement te versterken in het wetgevende proces. Waar ik hierbij aan denk is dat het Parlement hetzelfde wetsmakende initiatief zou moeten hebben als de Commissie, wat ongetwijfeld een positief effect zou hebben op het proces van de vereenvoudiging en verbetering van de kwaliteit van het wetskader in Europa.</p>
      <p sl="cs">Ik zou ook graag mijn voorbehoud kenbaar willen maken met betrekking tot de targets die zijn gesteld door de Commissie, die bepalen dat niet alleen de Gemeenschap, maar ook de nationale wetgeving in het jaar 2012 moet zijn verminderd met 25%. Het schema voor de vereenvoudiging voor de jaren 2006-2009 voorziet 43 herzieningen, 12 codificaties, 26 andere maatregelen en 8 intrekkingen. Toch worden tegelijkertijd 500 nieuwe wetsinitiatieven verwacht op dit terrein van de codificatie alleen al. Dit doet mij geloven dat de plannen van de Commissie voor de beperking in de secundaire wetgeving van de Gemeenschap niet realistisch zijn.</p>
    </intervention>
    <intervention id="1-106" speaker_id="1275" name="Jens-Peter Bonde" is_mep="True" mode="spoken">
      <p sl="da">namens de IND/DEM-Fractie. – Mevrouw de Voorzitter, ik zou graag de Commissie juridische zaken en de rapporteur willen bedanken voor een degelijk verslag over “soft law” – een vies woord dat gelukkig in het Deens niet bestaat. Ik ben de rapporteur over hetzelfde onderwerp in de Parlementaire Commissie voor de Europese Economische Ruimte, en wij onderschrijven de conclusies van mijnheer Medina Ortega volledig, In 2005 deden de deskundigen van de Commissie op het gebied van de interne markt een aanbeveling uitgaan over auteursrechtbescherming voor componisten en auteurs. Dit werd gecoördineerd met het directoraat-generaal Concurrentie in gevallen tegen rechtenbureaus, De Deense auteursrechtenvereniging KODA is constant bedreigd met een boete van 10% van zijn omzet sinds 1973. Ik zou de voorzitter van de Commissie José Manuel Barroso willen oproepen te interveniëren en de culturele diversiteit te verdedigen.</p>
      <p sl="da">De aanbeveling en de concurrentiezaak samen komen neer op harde wetgeving onteigening – wat een overtreding van de EU-wet vormt, omdat dit effect alleen wettelijk tot stand kan worden gebracht door middel van wetgeving. Een niet-gekozen executive kan geen wetten maken en onteigenen door middel van aanbevelingen en concurrentiezaken. Deze zou daarentegen voorstellen moeten indienen voor een richtlijn over auteursrecht van kunstenaars en rechtenbureaus, waar wij om gevraagd hebben in het Verslag Lévai. Als gekozen vertegenwoordigers van het volk, vertegenwoordigen wij muziekconsumenten, kunstenaars, radio, televisie en kleine en middelgrote ondernemingen die hun brood verdienen met gevarieerde culturele aanvoer. We verwerpen administratieve wetgeving ten behoeve van een handvol multinationals. Gekozen vertegenwoordigers moeten altijd worden geraadpleegd voordat de Commissie zulke aanbevelingen doet.</p>
    </intervention>
    <intervention id="1-107" speaker_id="28255" name="Andreas Mölzer" is_mep="True" mode="spoken">
      <p sl="de">namens de ITS-Fractie . – Mevrouw de Voorzitter, natuurlijk moet er worden gestreefd naar administratieve vereenvoudiging en juridische duidelijkheid en natuurlijk wordt het tijd dat we ons ontdoen van oude en achterhaalde verordeningen en richtlijnen. Zo kan het bijvoorbeeld best zijn dat de zogenaamde zonnestralenrichtlijn is ingegeven om mensen tegen UV-straling te beschermen, maar wie er a priori van uitgaat dat de gewone burger geen greintje gezond verstand heeft, hoeft echt niet verbaasd te zijn over verwijten als reguleringsdrift en bureaucratie, die ook in de wildgroei van EU-agentschappen hun weerslag vinden.</p>
      <p sl="de">De burgers zijn ongetwijfeld verstandiger dan door het EU-establishment wordt aangenomen. Ze zien ook dat er behalve een overdaad aan regulering, de spreekwoordelijke reguleringsdrift, tegelijkertijd sprake is van dereguleringsdrift, namelijk wanneer het om de rechten en veiligheid van de burgers zelf gaat. Om niet de verdenking van discriminatie op zich te laden gebeurt het bijvoorbeeld iedere keer weer dat aan moslims en andere groepen immigranten min of meer een vrijbrief voor wetsovertredingen wordt gegeven. Tegelijkertijd wordt met de roep om geschoold personeel uit niet-Europese landen de arbeidsmarkt meer en meer onder druk gezet om collectieve arbeidsovereenkomsten en andere sociale rechten te omzeilen. Dat kan mijns inziens echt niet.</p>
      <p sl="de">De burgers winden zich natuurlijk ook terecht op over een grondwet die achter gesloten deuren beklonken is en waarin slechts cosmetische wijzigingen zijn aangebracht, en over het gebrek aan inspraak bij de verschillende EU-uitbreidingen. Met campagnes onder het motto “Europa dichter bij de burgers” kan men naar mijn mening de aandacht niet van de werkelijke problemen afleiden. Brussel moet leren om een “nee” van de burgers te accepteren en bij zijn besluiten te handelen overeenkomstig de wil van de burgers. Doel moet een federatief Europa van subsidiariteit zijn, een Europa dat gebaseerd is op democratie, het beginsel van de rechtsstaat en transparantie, een Europa waarmee de burgers zich eindelijk weer kunnen identificeren.</p>
    </intervention>
    <intervention id="1-108" speaker_id="28196" name="Irena Belohorská" is_mep="True" mode="spoken">
      <p sl="sk">Ten eerste zou ik graag willen focussen op de noodzaak tot codificatie. Er zijn talloze wetgevende regels binnen de Europese Unie; deze hebben betrekking op een enorm aantal sociale betrekkingen. Omdat er zo veel zijn, zijn ze te complex en kun je er niet gemakkelijk doorheen lopen. De wetgevingsbesluiten van de EU zijn niet alleen bedoeld voor juristen. Gewone burgers van de Europese Unie werken hier ook mee. We hebben hier te maken met een probleem en dit is gerelateerd aan de verbanden tussen deze besluiten en de nationale wetgevingsbesluiten.</p>
      <p sl="sk">Zelfs wanneer burgers van de Europese Unie een bepaalde wet opzoeken, hebben ze vaak geen idee dat er andere EU-besluiten zijn die fundamenteel hieraan gekoppeld zijn. Daarom stel ik voor de kwestie van de codificatie van de wetten in detail te behandelen zodat het onderzoek en de hieruit volgende praktische toepassing gemakkelijker zijn.</p>
      <p sl="sk">Ten tweede wil ik graag focussen op de amendementen die zijn ingediend in het Europees Parlement. Volgens mij is het niet praktisch de oorspronkelijke EU-tekst te “verrijken” met amendementen die vaak onzinnig zijn. Sommige ervan hebben geen fundamenteel effect op het onderwerp in kwestie, omdat dit slechts taalkundige wijzigingen zijn. Sommige verbreden het bereik van de toekomstige wet in dusdanige mate dat er verdubbeling van wetgeving optreedt wat leidt tot verwarring. De oplossing voor het ene probleem hoeft niet te worden aangeleverd in verschillende Gemeenschapsbesluiten omdat dit de situatie minder duidelijk maakt.</p>
      <p sl="sk">Als gevolg daarvan kan een geamendeerd wetgevend besluit tegen de tijd dat dit het Europees Parlement verlaat vaak tweemaal zo groot zijn als de tekst van de Europese Commissie; dit maakt de zaken er niet eenvoudiger of duidelijker op. Codificatie moet gebaseerd zijn op de principes van doeltreffendheid, efficiency, verantwoordingsplichtigheid, transparantie en continuïteit.</p>
    </intervention>
    <intervention id="1-109" speaker_id="2224" name="Klaus-Heiner Lehne" is_mep="True" mode="spoken">
      <p sl="de">namens de PPE-DE-Fractie . – Mevrouw de Voorzitter, dames en heren, ik wil namens mijn fractie slechts drie opmerkingen maken over enkele principiële kwesties. Mijn eerste opmerking betreft de beoordeling van de gevolgen van wetgeving: ik erken dat er waardevolle stappen zijn gezet sinds het Parlement in 1999 in deze kwestie het initiatief nam en sinds er in 2003 een Interinstitutioneel Akkoord kwam waarover onze voorzitter, de heer Gargani, destijds overeenstemming bereikte. Er zijn echter nog steeds tekortkomingen. Het Parlement verlangt - zoals al eerder in een groot aantal resoluties is uitgesproken - dat de effectbeoordelingen op onafhankelijkere wijze tot stand komen. Ik wil niet verhelen dat ik het een goed idee zou vinden om na te denken over de vraag of er niet evenals in Amerika een onafhankelijk agentschap moet komen dat niet onder de Commissie ressorteert en dat volgens een gestandaardiseerde procedure voor de Commissie en alle andere instellingen effectbeoordelingen ontwikkelt.</p>
      <p sl="de">Belangrijk is echter ook dat we in de Commissie juridische zaken hebben moeten constateren dat niet altijd bij alle voorstellen van de Commissie ook echt effectbeoordelingen worden uitgevoerd. Ik herinner me in ieder geval twee concrete voorbeelden: een op het terrein van het directoraat-generaal Justitie, vrijheid en veiligheid en een op het terrein van het directoraat-generaal Interne markt en diensten.</p>
      <p sl="de">Verder vind ik het belangrijk dat we eens serieus nadenken over de vraag of we niet ook bij comitologieprocedures effectbeoordelingen moeten uitvoeren. Juist de comitologiebesluiten en de kosten daarvan leiden vaak tot bureaucratie.</p>
      <p sl="de">Wat het onderwerp soft law aangaat: ik sta volledig achter het verslag van de heer Medina Ortega. We krijgen in de Commissie juridische zaken inderdaad steeds meer de indruk dat de Commissie het instrument van soft law misbruikt om medebeslissingsbevoegdheden van het Parlement te omzeilen. Het is niet toelaatbaar dat de Commissie als wetgevend orgaan op voorstel van het directoraat-generaal Mededinging beslissingen neemt waarover zij het Parlement consulteert, terwijl ze dat bij aanbevelingen op het terrein van de interne markt niet doet.</p>
      <p sl="de">Tot slot wil ik de aandacht vestigen op de vereenvoudigingen. Het is de hoogste tijd voor een Interinstitutioneel Akkoord over het vereenvoudigingsprogramma zoals we dat ook voor andere vraagstukken hebben. Dat is nodig om een efficiënte procedure te kunnen waarborgen en te voorkomen dat de doos van Pandora opengaat waardoor de uitkomst uiteindelijk niet eenvoudiger, maar juist gecompliceerder wordt.</p>
    </intervention>
    <intervention id="1-110" speaker_id="28377" name="Lidia Joanna Geringer de Oedenberg" is_mep="True" mode="spoken">
      <p sl="pl">Mevrouw de Voorzitter, het is prettig te merken dat de Europese Commissie de afgelopen zich steeds meer zorgen maakt om de kwaliteit van de wetgeving van de Unie. De Commissie streeft ernaar ervoor te zorgen dat aan de ene kant wetgeving transparant en toegankelijk is, en aan de andere kant dat het doeltreffend is en een positief effect heeft op de burgers en het ondernemerschap.</p>
      <p sl="pl">Door betere wetten nemen de voordelen die afgeleid zijn van de moderne en effectieve wetgeving toe, terwijl tegelijkertijd de kosten van de toepassing ervan tot een minimum worden gereduceerd. De mededeling van de Commissie van 14 november 2006 over een strategische herziening van betere regelgeving in de Europese Unie, samen met de vermelde doelstelling om vóór 2012 een vermindering van de administratieve last van 25% te bereiken, vormen een eerste stap op weg naar de oplossing van het probleem op zowel Europees als nationaal niveau.</p>
      <p sl="pl">In de mededeling wordt ook benadrukt hoezeer het nodig is dat de Raad en het Europees Parlement regelmatige effectbeoordelingen aanleveren betreffende de belangrijkste veranderingen van de voorstellen, en dat meer belang wordt gehecht aan de voorstellen betreffende de vereenvoudiging van de wetgeving in het kader van codificatie en de intrekking van achterhaalde rechtshandelingen. In verband hiermee is het bijzonder belangrijk een speciale Raad op te zetten om effectbeoordelingen te behandelen en de toepassing van de Gemeenschapswetgeving te versterken door middel van preventieve acties die worden ondernomen door lidstaten vanaf de allereerste fasen van de toepassing van de Gemeenschapswetgeving.</p>
      <p sl="pl">Als onderdeel van het lopende werk over betere wetgeving is het cruciaal voor het Europees Parlement om betrokken te worden bij het interinstitutionele debat, en op te treden als medewetgever bij de aanname van rechtsbeslissingen die zijn afgeleid van een dergelijk proces. Het is belangrijk de nadruk te leggen op de nieuwe principes van comitologie in dit Huis. Deze versterken de controle door het Europees Parlement en de Raad van de uitvoerende machten van de Commissie, en dragen zo bij aan de vereenvoudiging van de Gemeenschapswetgeving.</p>
      <p sl="pl">Wat betreft de rol van de Commissie, zou deze laatste eerder moeten eisen van de lidstaten dat ze correlatietabellen indienen voor inspectie, in plaats van dit aan te bevelen, en dit in het bijzonder om de controle van het proces van omzetting van richtlijnen in elk van de lidstaten te controleren. Er zou bij de Commissie ook op moeten worden aangedrongen gemakkelijke begrijpelijke en transparante taal in te voeren in de ingediende wetgevende voorstellen, terwijl de rechtszekerheid en nauwkeurigheid van de terminologie behouden blijft.</p>
    </intervention>
    <intervention id="1-111" speaker_id="28376" name="Leopold Józef Rutowicz" is_mep="True" mode="spoken">
      <p sl="pl">Mevrouw de Voorzitter, betere wetten maken is zeer relevant voor de harmonisatie van actie binnen de Europese Unie. Ik zou graag alle rapporteurs willen feliciteren met de uitstekende verslagen. Ik bedank mevrouw Lévai, mijnheer Doorn, mijnheer Gargani en mijnheer Medina Ortega.</p>
      <p sl="pl">De neiging zoveel mogelijk problemen te behandelen door middel van wetsregulering is in veel nationale parlementen duidelijk geworden en ook in dit Huis. Dit vloeit vaak voort uit de opvatting dat kwesties kunnen worden opgelost door een bepaling te verzinnen. Zo proberen we rekening te houden met alle argumenten van lobbyisten en de betreffende speciale belangen. Als gevolg hiervan, ontberen wetsbepalingen transparantie en zijn ze voor burgers, ondernemingen en het bestuur moeilijk te begrijpen. Uiteindelijk worden dit enorme documenten die te weinig transparant zijn en moeilijk omgezet kunnen worden in de wetgeving van alle landen.</p>
      <p sl="pl">Bij het maken van betere wetten zouden wetgevende instrumenten gebruikt moeten worden om de doelen te behalen die zijn vastgelegd in het Verdrag. Coregulering en zelfregulering kunnen worden aangewend om wetgevende maatregelen aan te vullen, maar alleen wanneer deze voorzien in een beter of gelijk bereik dan de methoden die worden gehanteerd bij de toepassing van wetgeving.</p>
      <p sl="pl">Het maken van betere wetten en niet meer zo veel mogelijk zaken willen behandelen door middel van wetgeving zijn geen nieuwe kwesties, maar ze moeten zo snel mogelijk behandeld worden. Beoordeling van de wetgevende implicaties, het garanderen van terminologische nauwkeurigheid en rechtszekerheid, beperkt gebruik van afkortingen en onnodig lange overwegingen zouden moeten resulteren in betere, modernere, rationele en effectieve wetgeving. De ondernomen actie zal de administratieve kosten aanzienlijk beperken die gemaakt worden door het Parlement, de betrokken partijen en degenen die te maken hebben met de ingevoerde wetgeving.</p>
      <p sl="pl">De toepassing van de zogeheten “soft law” gebaseerd op Gemeenschapspraktijk vormt een andere uitdaging. Soft law garandeert geen volledige wettelijke bescherming; het is niet bindend en geeft aanleiding tot wettelijke reserves. Het mag niet worden gebruikt in plaats van rechtsbeslissingen op gebieden waarop de Gemeenschap wetgevende bevoegdheden heeft. De kwesties die worden behandeld in de studies zijn van grote praktische betekenis en roepen op tot verdere snelle acties. Het succes van betere regelgeving zal grotendeels afhangen van de Europese Commissie, die samenwerkt met het Parlement en de Raad.</p>
    </intervention>
    <intervention id="1-112" speaker_id="28505" name="Roger Knapman" is_mep="True" mode="spoken">
      <p sl="en">Mevrouw de Voorzitter, dit debat gaat over vier verslagen die zogenaamd zijn opgesteld om de contouren te schetsen van een beter regelgeving in de EU. Dat is ongetwijfeld een contradictio in terminis! Ondanks de vele woorden die over dit onderwerp worden geschreven en gesproken, wordt volkomen voorbijgegaan aan wat de kern van de zaak is. Het verslag van de heer Doorn laat het best zien met welke oogkleppen op er naar dit idee van betere regelgeving wordt gekeken. In dat verslag staat tenslotte dat het actieprogramma van de Commissie om de administratieve lasten tegen 2012 met 25 procent terug te dringen “geenszins kan worden gelijkgesteld aan deregulering en evenmin tot wijziging van beleidsdoelen en ambitieniveau van de communautaire wetgeving mag leiden.” Om die reden wordt in geen enkel verslag de mogelijkheid overwogen dat we minder regelgeving – of beter nog, helemaal geen regelgeving – nodig hebben.</p>
      <p sl="en">Dit idee zal nooit worden begrepen door dit praathuis, simpelweg omdat Euroland, als we de logica zouden volgen, zou moeten toegeven wat we al jarenlang weten, namelijk dat de EU slecht voor het bedrijfsleven is.</p>
    </intervention>
    <intervention id="1-113" speaker_id="4516" name="Roger Helmer" is_mep="True" mode="spoken">
      <p sl="en">Mijnheer de Voorzitter, in een debat over betere regelgeving moeten we eerst de omvang van het probleem vaststellen. Er is niemand die denkt dat een moderne economie zonder regelgeving kan, maar te veel regelgeving kan enorm schadelijk zijn, en de eigen cijfers van de Commissie bewijzen dat. Vorig jaar heeft de vicevoorzitter van de Commissie, de heer Verheugen, in de Financial Times gezegd dat hij een nieuwe schatting had gemaakt van de jaarlijkse kosten van de regelgeving voor de economieën van de EU, en dat die neerkwamen op een buitensporige 600 miljard euro! Dat is ongeveer 5,5 procent van het BNP.</p>
      <p sl="en">Maar hoe zit het dan met de algemeen erkende handelsvoordelen van de interne markt? Ook hierover kunnen we cijfers van de Commissie raadplegen. De Commissie heeft de handelsvoordelen geschat op 160 miljard euro per jaar. Met andere woorden, de kosten van de regelgeving van de EU zijn meer dan drie keer zo hoog als de voordelen van de interne markt. Het regelgevingssysteem van de EU maakt ons allemaal armer en is schadelijk voor ons concurrentievermogen in een tijd van globalisering.</p>
      <p sl="en">Ik ben bang dat al dat gepraat over betere regelgeving codetaal is voor “meer van hetzelfde”. We hebben geen betere regelgeving nodig, we hebben minder regelgeving nodig.</p>
      <p sl="en">Ik heb een praktisch voorstel: laten we besluiten om tijdens de volgende zittingsperiode geen nieuwe wetgeving aan te nemen. Laten we in plaats daarvan besluiten dat de instellingen van de EU al hun energie moeten steken in deregulering. Laten we de effectbeoordelingen uitvoeren, laten we het bedrijfsleven raadplegen en laten we de wetgeving die ons tegenhoudt ontmantelen.</p>
    </intervention>
    <intervention id="1-114" speaker_id="4544" name="De Voorzitter" is_mep="True" mode="spoken">
      <p sl="nl">Dank u, mijnheer Helmer. Voor zover ik weet, was ik vanochtend toen ik opstond nog steeds een vrouw!</p>
    </intervention>
    <intervention id="1-115" speaker_id="28572" name="Georgios Papastamkos" is_mep="True" mode="spoken">
      <p sl="el">Mijnheer de Voorzitter, ik zou graag willen focussen op de amendementen die ik heb ingediend bij de Commissie constitutionele zaken en die zijn opgenomen in de tekst van het advies van de Commissie over het gebruik van “soft law”.</p>
      <p sl="el">“Soft” of “permissieve” wetgeving is een breed geaccepteerd dialooggebaseerde vorm van Europees algemeen regulerend beleid dat betrekking heeft op coördinatie, samenwerking, onderhandeling en hiërarchie. Mijn belangrijkste opmerking is dat soft law-instrumenten, die niet wettelijk bindend van aard zijn maar toch bepaalde indirecte wettelijke resultaten opleveren, zijn adequaat gebleken voor de effectieve regulering van bepaalde gebieden van Gemeenschapsactiviteit – uiteraard binnen het kader van de Gemeenschapsverdragen, en afhankelijk van de vereisten die zijn vastgelegd in deze verdragen.</p>
      <p sl="el">Ik ben ook van mening dat soft law-instrumenten gebruikt moeten worden als voorbereidende instrumenten voor bindende wetgevende handelingen. Deze worden vervangen wanneer formele wetgevende handelingen van kracht worden, en ze dragen bij aan de interpretatie en de tenuitvoerlegging van Gemeenschapswetgeving.</p>
      <p sl="el">Toch zou ik graag willen benadrukken dat buitensporig gebruik van soft law-instrumenten zou duiden op een verandering van het afzonderlijke Europese Gemeenschapsmodel in een traditionele internationale organisatie. Soft law mag geen substituut zijn indien het essentieel is om bindende Gemeenschapswetgeving aan te nemen – uiteraard afhankelijk van de principes van subsidiariteit en proportionaliteit.</p>
      <p sl="el">Zoals ik heb benadrukt in een van mijn aangenomen amendementen, zou de Commissie een speciale poging moeten doen om transparantie, zichtbaarheid en publieke verantwoordingsplichtigheid te garanderen in de procedure voor het goedkeuren van niet-bindende Gemeenschapshandelingen, en garanderen dat meer gebruik wordt gemaakt van effectbeoordelingen in het besluitvormingsproces.</p>
    </intervention>
    <intervention id="1-116" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Mevrouw de Voorzitter, commissaris, de Europese Voorjaarsraad stelde voor in 2012 de Gemeenschaps- en nationale bureaucratie te verminderen met 25%. Lidstaten zouden een plan moeten ontwikkelen voor het kwantificeren en beperken van administratieve kosten door overregulering in de omzetting van de Gemeenschapswetgeving in nationale wetgeving te voorkomen. Om een betere regelgeving te garanderen, moeten de voorstellen voor het vereenvoudigen van wetgeving, het beperken van normatieve handelingen en het behouden van alleen de echt noodzakelijke reguleringen prioriteit hebben. Niet-bindende wetgevende (soft law) instrumenten moeten worden ontwikkeld in samenwerking met democratische instellingen, moeten worden zeer voorzichtig worden gebruikt maar zonder de Gemeenschapswetgeving te vervangen, indien nodig. Voor wetgeving die gemakkelijk te begrijpen en toe te passen is, zijn impactstudies en raadpleging van de relevante partijen essentieel, vooral met betrekking tot de sociale invloed van de wetgevende voorstellen. Informatietechnologie moet worden gebruikt om de administratieve kosten te beperken en transparantie van het wetgevende proces te garanderen. Het toekomstige Europees Verdrag zal EU-burgers, via de nationale parlementen, in staat stellen de naleving van het principe van subsidiariteit te onderzoeken binnen het kader van de wetgevende voorstellen.</p>
    </intervention>
    <intervention id="1-117" speaker_id="28371" name="Marek Aleksander Czarnecki" is_mep="True" mode="spoken">
      <p sl="pl">Mevrouw de Voorzitter, dura lex, sed lex is een Latijnse spreuk waarmee de meeste juristen waarschijnlijk zeer vertrouwd mee zijn. Je kunt het vertalen als “de wet is hard, maar het is de wet”. Tegenwoordig focussen we op soft law, die een bijzondere aanpak vereist, maar geen wettelijk bindende wet is. Het is een uitdrukking van politieke verklaringen, resoluties, Raadsverklaringen, conclusies van het Voorzitterschap, maar dergelijke bepalingen zijn niet bindend. Soft law kan ook worden toegepast door het Europees Hof voor de interpretatie van bepalingen. Het is daarom een soort wet, hoewel het Hof stelt dat het niet bedoeld is om een wettelijk bindend effect te hebben, zelfs in relatie met de personen waarop het wordt toegepast. In de praktijk zijn de rechtbanken echter verplicht om rekening te houden met de aanbevelingen wanneer zij geschillen oplossen. De eerste werken mee aan de interpretatie van nationale wetgeving die is aangenomen, waarbij de toepassing ervan wordt gegarandeerd en bindende Gemeenschapsbepalingen worden geleverd.</p>
      <p sl="pl">De rapporteur heeft een zeer kritische analyse van niet-bindende wettelijke bepalingen geleverd. In het bijzonder wordt de toepassing ervan door de Commissie als ongepast beschouwd. De rapporteur benadrukt dat in een situatie waarin de Gemeenschap wetgevende autoriteit heeft, het ongepast zou zijn wanneer een orgaan zoals de Raad of het Parlement een wet zouden aannemen, rekening houdend met de principes van subsidiariteit en proportionaliteit. Ik ben het met de rapporteur eens dat de enige manier om te garanderen dat het mogelijk is de wet toe te passen en in te voeren eruit bestaat bepalingen aan te nemen in het kader van institutionele procedures die zijn neergelegd in het Verdrag.</p>
    </intervention>
    <intervention id="1-118" speaker_id="28142" name="Nils Lundgren" is_mep="True" mode="spoken">
      <p sl="sv">Mevrouw de Voorzitter, als basis voor de samenwerking binnen de EU hebbende lidstaten verschillende verdragen ondertekend waarin de basisregels worden neergelegd die regelen wat de EU is en wat de EU moet doen. Dit wordt primair recht genoemd en de EU-instellingen mogen geen besluiten nemen die niet zijn gebaseerd op primair recht.</p>
      <p sl="sv">Ik zou graag de aandacht van de Kamer willen vestigen op de resolutie door rapporteur Manuel Medina Ortega waarin hij de Commissie met klem verzoekt de uitdrukking soft law te mijden. Zoals we allemaal weten, bestaat soft law uit niet wettelijk bindende documenten die zijn ingediend door de Commissie om richtlijnen op verschillende beleidsterreinen toe te lichten. Gelukkig, en niet jammer genoeg, zoals mijnheer Ortega het stelt, hebben de lidstaten stemrechten op terreinen waar volledige harmonisatie van de wet louter een onmogelijke droom van de federalisten is. Gemeenschapsrecht is alleen bindend op terreinen waarop de lidstaten zelf gedelegeerde besluitvormingsrechten hebben voor de Gemeenschap.</p>
    </intervention>
    <intervention id="1-119" speaker_id="28301" name="Tadeusz Zwiefka" is_mep="True" mode="spoken">
      <p sl="pl">Mevrouw de Voorzitter, ik juich het feit toe dat, voor het eerst initiatieven met betrekking tot de vereenvoudiging van de wetgeving zijn opgenomen in het werk van de Commissie en wetgevende programma voor het huidige jaar. Een betere regelgeving en een duidelijke en effectieve wetgeving zijn essentiële voorwaarden om te zorgen voor een betere toepassing van de wet. Dit heeft weer invloed op het tempo van de economische groei en de schepping van banen, en vormt dus een waardevolle bijdrage aan het succes van de Lissabon-strategie.</p>
      <p sl="pl">We moeten ook onthouden dat in veel gevallen de manier waarop de Gemeenschapswetgeving tot nu toe tot stand is gekomen erin heeft geresulteerd dat een notie van een verre bureaucratische structuur is verschenen onder burgers van de lidstaten. Deze structuur wordt ervaren als een structuur die ongeïnteresseerd is in het oplossen van de problemen die worden ervaren door gewone mensen of in het makkelijker maken van hun levens, een situatie die de eurosceptici aan het exploiteren zijn.</p>
      <p sl="pl">Het mag duidelijk zijn dat vereenvoudiging niet kan worden beperkt tot Europees niveau. Dit moet ook op nationaal niveau plaatsvinden, opdat de voordelen van de vereenvoudiging van de Gemeenschap niet worden verkwist vanwege nationale regels. Ik steun de oproepen aan de Europese Commissie om deze aan te sporen dit proces ook op nationaal niveau te bewaken, van harte.</p>
      <p sl="pl">Op zichzelf garandeert het vereenvoudigen van wetgeving echter niet dat deze van betere kwaliteit zal zijn. We moeten bepalen of de zogeheten soft law een effectief instrument vormt in de context van de Gemeenschap. We zijn ons er allemaal van bewust dat het huidige model van soft law de vereiste oplegt omzetting uit te voeren in nationale systemen. Niet alleen is dit gekoppeld aan hogere kosten, maar dit heeft ook een aanzienlijke invloed op de duidelijkheid en de doeltreffendheid van de wetgeving, juist op nationaal niveau.</p>
      <p sl="pl">Bovendien leidt dit tot ernstige problemen op het gebied van de jurisprudentie, omdat hierdoor de wachttijd langer wordt vanwege de noodzaak om prejudiciële kwesties door te verwijzen naar het Europees Gerechtshof. Ik ben het eens met de verklaring dat de zogeheten soft law maar al te vaak neerkomt op een dubbelzinnig en ineffectief instrument dat een nadelig effect kan hebben op de Gemeenschapswetgeving en de institutionele balans. Dit mag niet worden gebruikt als substituut voor wenselijke, maar niet aangenomen wetgeving.</p>
      <p sl="pl">Een effectief systeem voor de beoordeling van het effect van rechtshandelingen is een sine qua non om een hoge kwaliteit en effectieve Gemeenschapswetgeving of nationale wetgeving te garanderen. Ik denk dat er nog veel werk te doen is op dit gebied, en ik zou graag de gelegenheid willen benutten die dit debat biedt om te benadrukken hoe belangrijk het is voor de instelling die is belast met de uitvoering van de effectbeoordelingen om volledig onafhankelijk te zijn.</p>
      <p sl="pl">Een betere wetgeving moet ook betekenen dat het Europees Parlement betrokken is, zowel in het inter-institutioneel debat als medewetgever.</p>
    </intervention>
    <intervention id="1-120" speaker_id="28382" name="Andrzej Jan Szejna" is_mep="True" mode="spoken">
      <p sl="pl">Mevrouw de Voorzitter, ik juich het feit toe dat we steeds meer aandacht schenken aan de kwaliteit van gepaste Europese Gemeenschapswetgeving. Deze laatste is het onderwerp van onderzoek in termen van transparantie, toegankelijkheid en effectiviteit. Toch moeten we onthouden dat betere wetgeving alle aspecten van het wetgevingsproces omvat, van het aanvankelijke concept via de invoering en toepassing. Wanneer we discussiëren over betere regelgeving zouden we daarom ieder bestuursniveau in beschouwing moeten nemen. De bestuursstructuur mag niet onnodig groeien, met alle lasten die dit met zich meebrengt.</p>
      <p sl="pl">Dit geldt niet alleen voor de Europese bestuur, maar ook voor het bestuur op lidstaatniveau. Dienovereenkomstig zouden zowel de Europese Unie als de lidstaten een ambitieuze strategie moeten lanceren om de administratieve lasten te beperken, en daarbij te onthouden dat zulke lasten voortvloeien uit zowel Europese als nationale wetgeving. Het is echter de verantwoordelijkheid van de lidstaten om programma’s te bedenken en toe te passen die bestuurlijke acties vereenvoudigen en een meer systematische beoordeling van de sociale en economische effecten van de toepassing van Gemeenschapswetgeving bieden.</p>
    </intervention>
    <intervention id="1-122" speaker_id="4544" name="Diana Wallis" is_mep="True" mode="spoken">
      <p sl="en">namens de ALDE-Fractie. – Mijnheer de Voorzitter, ik had niet gedacht dat ik deze toespraak zou kunnen houden, ik dacht dat ik hem later aan u zou moeten opsturen, maar ik wilde heel graag namens mijn fractie aan dit debat deelnemen. We bespreken hier natuurlijk vier heel belangrijke verslagen over betere regelgeving. Het gebeurt niet vaak, maar ik moet zeggen dat ik enige sympathie voel voor onze collega’s ter rechterzijde als ik ze hoor zeggen dat vier verslagen over betere regelgeving misschien iets te veel van het goede is. Zou het niet beter zijn geweest om één helder verslag te maken?</p>
      <p sl="en">Ik wil me in mijn opmerkingen beperken tot het punt van de “soft law” en het verslag van de heer Medina Ortega. Soft law is een punt van zorg. Het kan heel nuttig zijn om soft law te gebruiken, maar het kan ook tot vaagheid, onduidelijkheid en problemen leiden. De heer Medina Ortega probeert in dit verslag heel duidelijk te zijn en ik juich dat toe, maar er zal onder wetgevers altijd een wens bestaan aan om alternatieve regelgevende methoden te gebruiken in plaats van alleen harde wetten en verdragen.</p>
      <p sl="en">We moeten erkennen dat de staat niet alles kan regelen, maar als we dat erkennen moeten we ook heel duidelijk zijn over de gevaren die het gebruik van soft law met zich meebrengt. In de eerste plaats heeft soft law, zoals veel van mijn collega’s in de Commissie juridische zaken al hebben gezegd, de neiging om de wetgever te omzeilen, om het Parlement te omzeilen, om de democratie te omzeilen – en dat is volkomen onaanvaardbaar. We moeten ons bewust zijn van dit gevaar en ervoor zorgen dat dit niet gebeurt. We hebben een heel duidelijk voorbeeld gezien bij een heel belangrijk project, dat te maken had met het verbintenissenrecht, waarover absoluut moet worden gedebatteerd en politiek moet worden gedebatteerd, maar dat vanwege de manier waarop het in behandeling is genomen aan ons is voorgelegd als een soft law-instrument.</p>
      <p sl="en">Er is nog een ander probleem met het gebruik van soft law of alternatieve methoden, dat verband houdt met het rechtssysteem en de toegang tot het rechtssysteem. Als we alternatieve methoden gebruiken – we hebben het hier vaak over alternatieve methoden van geschillenbeslechting op Europees niveau – worden deze, nogmaals, niet ondersteund door een staatsstructuur. Een kiezer uit mijn district kwam laatst van vakantie terug uit een ander EU-land. Hij had te veel geld betaald voor het huren van een auto en zag zich gedwongen om een alternatieve methode te gebruiken, maar het autoverhuurbedrijf wilde daar niet aan meewerken. Dit is een voorbeeld van een geval waarbij softe methoden die niet worden ondersteund door echte wetten onze burgers in de steek laten en het recht zijn loop niet krijgt.</p>
      <p sl="en">Als we een EU willen waarin het recht zijn loop krijgt, zowel in de wetten die we maken als in de manier waarop het recht toegankelijk is via de rechtbanken, moeten we heel voorzichtig zijn met soft law en ervoor zorgen dat er op enigerlei wijze rugdekking aan wordt gegeven door de staat.</p>
    </intervention>
    <intervention id="1-123" speaker_id="photo_generic" name="Günter Verheugen" is_mep="True" mode="spoken">
      <p sl="de">vice-voorzitter van de Commissie . − Mijnheer de Voorzitter, dames en heren, ik ben erg blij met de brede consensus die er in dit debat blijkt te zijn. Er zijn echter een paar punten die ik nog eens wil verduidelijken. Ten eerste: betere regelgeving is niet hetzelfde als deregulering. Die opvatting wijs ik met kracht van de hand. Dit is geen dereguleringscommissie. Zoals ik immers zei, is de Europese integratie gebaseerd op het recht en niet op de afschaffing van het recht. Betere regelgeving is precies wat de naam zegt: het is de bedoeling dat we de regelgeving beter, moderner, eenvoudiger en transparanter maken, waarbij vooral meer rekening wordt gehouden met de behoeften van kleine en middelgrote ondernemingen, die wij vaak dezelfde verplichtingen opleggen als we bij grote concerns doen. Dat is onbillijk.</p>
      <p sl="de">Tegen mevrouw Frassoni wil ik uitdrukkelijk zeggen dat het niet de bedoeling is om minder strenge normen aan te leggen. Wanneer u kijkt naar de vele initiatieven die de Commissie tot nu toe heeft gepresenteerd, zult u constateren dat de Commissie in geen enkel geval heeft voorgesteld om een norm te versoepelen of afbreuk te doen aan het huidige niveau van Europese integratie. Alles is er uitsluitend op gericht om de doelen die het Europees Parlement politiek noodzakelijk acht, met eenvoudigere, modernere en goedkopere middelen te bereiken. Daarover wil ik volstrekt duidelijk zijn.</p>
      <p sl="de">Over de aantallen bestaat grote verwarring, wat mij toch enigszins verbaast. Bij de vereenvoudiging gaat het om een doorlopend programma dat voortdurend wordt aangevuld. De Commissie heeft tot nu toe 143 vereenvoudigingsvoorstellen gepland, waarvan er inmiddels 67 zijn aangenomen. Dat is ongeveer de helft. Deze initiatieven hebben uiteraard telkens betrekking op een groot aantal basisbesluiten met de daaruit voortvloeiende wetgeving. Wanneer we dus zeggen dat we 143 vereenvoudigingsvoorstellen hebben, betekent dit dat daarmee enkele duizenden besluiten zijn gemoeid. Hier geldt wat ik heb gezegd, namelijk dat wordt nagegaan of de bestaande wetgeving nog actueel is. Het is toch volstrekt logisch dat men zoiets na vijftig jaar Europese integratie een keer moet doen.</p>
      <p sl="de">Bij het punt van de kosten gaat het om iets anders. Dat de heer Helmer zijn beweringen steeds herhaalt, wil niet zeggen dat ze ook juist zijn. Ook al is hij er waarschijnlijk niet: ik wil dit misverstand nu toch voor eens en voor altijd uit de weg ruimen. Onder administratieve lasten voor ondernemingen worden kosten verstaan die voor de Europese bedrijven voortvloeien uit verplichtingen op het gebied van documentatie, statistiek en informatie en die het gevolg zijn van Europese, nationale of regionale wetgeving. Ze bedragen in totaal 3,5 procent van het Europees bruto binnenlands product, maar dat geldt dan wel voor de drie niveaus samen: het Europese, nationale en regionale niveau. We hebben ook al kunnen vaststellen hoe de verdeling is: ongeveer 35 procent van deze kosten vloeit direct voort uit Europese wetgeving, 15 procent is het gevolg van de omzetting van Europese wetgeving op nationaal niveau en de rest - 50 procent - heeft puur nationale oorzaken.</p>
      <p sl="de">Het klopt natuurlijk niet wanneer de heer Helmer beweert dat de EU het bedrijfsleven 350 miljard euro kost en dat de interne markt helemaal niet zoveel oplevert, zodat de kosten voor de EU hoger zijn dan de baten van de interne markt. Met permissie, maar dat is boerenbedrog en daarmee speculeert hij op de domheid van de mensen. Men vergeet namelijk dat er zonder EU-wetgeving altijd nog nationale wetgeving bestaat. Ook in het Verenigd Koninkrijk, waar de wetgeving zoals bekend behoorlijk omvangrijk is. Dan zouden we beslist duurder uit zijn.</p>
      <p sl="de">Ik zal u één voorbeeld geven om te illustreren wat voor gigantische vereenvoudigingen en besparingen er in de Europese wetgeving mogelijk zijn. De 27 lidstaten van de Europese Unie kenden in totaal 1400 verschillende technische voorschriften voor radio-apparatuur. Een bedrijf in Groot-Brittannië dat bepaalde radio-apparatuur maakte, moest dus 1400 nationale voorschriften kennen. Dit Parlement volgde het voorstel van de Commissie en vaardigde een regeling uit waardoor die 1400 voorschriften er door één werden vervangen. We hoeven u niet voor te rekenen hoeveel kosten dit bedrijf daardoor bespaart.</p>
      <p sl="de">De reductie van 25 procent is absoluut haalbaar. We hebben in ons voorstel meteen de tien fast-track -acties opgenomen om u te laten zien dat het technisch gezien tamelijk eenvoudig is. U hoeft niets anders te doen dan na te gaan welke statistische, informatie- en documentatieverplichtingen de bestaande regelingen kennen en of we die - uitgaande van de praktijk die we intussen kennen - in die omvang eigenlijk nodig hebben. Het resultaat is vaak dat we ze in die mate helemaal niet nodig hebben of dat moderne informatie- en communicatietechnologieën alles veel eenvoudiger maken.</p>
      <p sl="de">We zullen die 25 procent halen, wat leidt tot een productiviteitswinst van de Europese economie van 1,5 procent van het bruto binnenlands product. Dit heeft natuurlijk een macro-economische dimensie, want er zijn niet veel economische programma’s in de Europese Unie met een positief groei-effect van 1,5 procent. Als het goed is, maar dit terzijde, zullen we zo’n groot groei-effect ook bereiken wanneer de nieuwe trans-Atlantische samenwerking - opheffing van de handelsbelemmeringen in de trans-Atlantische handel - succesvol gestalte heeft gekregen.</p>
      <p sl="de">Het was voor ons belangrijk om hierin duidelijkheid te scheppen, zodat we weten waarover we praten. Ik onderschrijf alles wat hier is gezegd over het belang van impact assessment . Daarmee staat of valt alles. De regel die de Commissie hanteert, luidt: geen nieuw voorstel zonder uitvoerig impact assessment en geen nieuw voorstel zonder een impact assessment dat door de Impact Assessment Board is beoordeeld. Wanneer die regel een enkele keer zou zijn geschonden, heeft het Europees Parlement naar mijn mening het volste recht, en misschien zelfs de plicht, om daar de vinger op te leggen. Zonder impact assessment is de wetgever niet in staat om de daadwerkelijke gevolgen van zijn handelen te overzien.</p>
      <p sl="de">Wanneer uit een impact assessment blijkt dat een nieuw voorstel tot kosten voor bedrijven of particulieren leidt, wil dat niet zeggen dat die maatregel dan niet doorgaat. Er zijn namelijk zaken die belangrijker zijn dan kosten. Wanneer het gaat om het behoud van ons milieu, de strijd tegen de klimaatverandering, het beperken van onze afhankelijkheid van fossiele brandstoffen of de gezondheid van de burgers, dan is dat geen kwestie van kosten. Dan moeten we doen wat noodzakelijk is. De Commissie ziet het echter als haar plicht om het Parlement volledig te informeren over de sociale, ecologische en economische consequenties van een nieuw voorstel. Daarom is impact assessment zo essentieel.</p>
      <p sl="de">We zullen de voorstellen die vandaag zijn gedaan, zorgvuldig onderzoeken. Het belangrijkste punt dat in dit debat vele malen is genoemd en dat ik van harte onderschrijf, is het volgende: dit alles heeft alleen kans van slagen wanneer we het als een gezamenlijk project beschouwen. Het zal niet lukken wanneer we het als een controverse tussen de instellingen zien, maar alleen wanneer de drie instellingen - Parlement, Raad en Commissie - het samen willen en er gezamenlijk prioriteit aan geven. Alleen dan zal het ook lukken.</p>
    </intervention>
    <intervention id="1-124" speaker_id="23788" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt dinsdag plaats.</p>
    </intervention>
  </section>
  <section id="creitem18" title="18. EURES-activiteitenverslag 2004-2005: Naar één Europese arbeidsmarkt (debat)">
    <intervention id="1-126" speaker_id="23788" name="De Voorzitter" is_mep="True" mode="spoken">
      <p sl="nl">Aan de orde is de mondelinge vraag (http://www.europarl.europa.eu/sides/getDoc.do?type=OQ&amp;reference=O-2007-0038&amp;language=PL" - B6-0136/2007) van de heer Anderson, namens de Commissie werkgelegenheid en sociale zaken, aan de Commissie, over het EURES-activiteitenverslag 2005-2005: Naar één Europese arbeidsmarkt.</p>
    </intervention>
    <intervention id="1-127" speaker_id="2107" name="Jan Andersson" is_mep="True" mode="spoken">
      <p sl="sv">auteur . – Mijnheer de Voorzitter, eerder spraken we over het belang van mobiliteit voor groei en werkgelegenheid in Europa. We spraken toen over mobiliteit voor werknemers die verdere training genieten, nieuwe banen zoeken in hun eigen land, van beroep wisselen door verdere training en over geografische mobiliteit binnen landen, maar ook grensoverschrijdende geografische mobiliteit. Als we in Europa rondkijken, kunnen we zien dat dit belangrijk is voor groei. Sommige landen die de hoogste mobiliteit hebben, hebben ook de hoogste groei en werkgelegenheid in Europa. Dit is zeer belangrijk.</p>
      <p sl="sv">Wat is de situatie in Europa? Nou, de situatie verschilt aanzienlijk per land, maar tegelijkertijd kunnen we verbeteringen zien. We hebben de afgelopen jaren verbeteringen gezien. Ik kom uit een grensstreek tussen Scandinavische landen waar mobiliteit in het begin niet echt uitgebreid was, maar deze de afgelopen jaren fors is toegenomen. Het is belangrijk voor groei en werkgelegenheid dat mensen aan de ene kant van de nationale grens naar de andere kant van de grens kunnen oversteken. Misschien konden ze eerst geen baan vinden, maar hebben ze werk gevonden aan de andere kant van de grens. Hierdoor neemt de groei in de hele regio toe en dit is goed op de lange termijn.</p>
      <p sl="sv">We hebben ook veel obstakels. Ik hen dit gezien in dit werk. Er zijn obstakels in verschillende sociale zekerheidsstelsels, belastingen enzovoort, en in het gebrek aan informatie. Wat betreft de informatie over dit onderwerp, hebben wij onze samenwerking in werkgelegenheidsdiensten, de EURES-samenwerking. EURES-samenwerking heeft zich de afgelopen jaren ontwikkeld. Deels met de speciale limieten, maar misschien bovenal door zijn portal, waartoe individuele burgers toegang kunnen hebben om informatie te vinden over welke banen beschikbaar zijn, maar ook over de sociale zekerheidssituatie. Hoe ziet de situatie eruit wat betreft belastingen? Wat moet ik doen als ik een grens ga oversteken?</p>
      <p sl="sv">In de meest recente begroting in het Europees Parlement drukten we er een stijging doorheen van EUR 2 miljoen voor EURES-samenwerking. Daarom brengen we de mondelinge vraag ter tafel en de resolutie. We kunnen zien dat er een aantal behoeften bestaan om mobiliteit verder te laten toenemen. In onze mondelinge vraag focussen we op staatsburgers uit derde landen. Er wordt naar de toekomst gekeken. We weten dat Europa meer werknemers nodig heeft, niet in de laatste plaats staatsburgers uit derde landen. Die bestaan al en we zouden de samenwerking moeten vergroten – vooral met buurlanden waarmee we buurtsamenwerking mee hebben – en meer kansen moeten scheppen voor hen om relevante informatie te verkrijgen over de werkgelegenheidssituatie, de socialezekerheidsregelingen en belastingen.</p>
      <p sl="sv">Het tweede deel is gerelateerd aan seizoenswerkers. Er zijn al lange tijd seizoenswerkers in de Unie en seizoenswerkers hebben ook betere informatie nodig over de situatie, sociale voordelen en de regels die gelden. Dit kan worden bereikt vanaf de EURES-portal.</p>
      <p sl="sv">Tot slot zou ik ook de vraag willen opwerpen of de Commissie ideeën heeft over een verbetering van de mobiliteit in andere opzichten. We hebben een grote discussie gevoerd over overgangsregels en mobiliteit tussen nieuwe lidstaten en oude lidstaten. Er is nog steeds een aantal landen in de EU dat de overgangsregels toepast. Ik hoop dat deze periode zo kort mogelijk zal zijn en dat we snel volledig in staat zullen zijn vrije mobiliteit toe te passen zodat alle overgangsbepalingen verdwijnen. Het is ook belangrijk voor ons om te proberen rond te kijken om te zien hoe de situatie eruit zal zien in het geval van grotere mobiliteit voor de landen die geen enkele overgangsregels hebben toegepast omdat de mobiliteit niet bijzonder uitgebreid is. Het is niet uitgebreid en er zijn waarschijnlijk redenen in het algemeen om informatie te verbeteren. Als de overgangsbepalingen nu hopelijk verdwijnen, moeten we ook informatie verbeteren voor individuele werknemers over werkvakantie en wat nodig is, wat moet worden bijgedragen in termen van sociale zekerheid, belastingen en zo voort.</p>
      <p sl="sv">Dit zijn de vragen die we hebben gesteld aan de Commissie. Ik weet dat de Commissie dezelfde doelen heeft als het Europees Parlement, maar wat is de Commissie van plan te gaan doen?</p>
    </intervention>
    <intervention id="1-128" speaker_id="photo_generic" name="Vladimír Špidla" is_mep="True" mode="spoken">
      <p sl="cs">lid van de Commissie. – Mijnheer de Voorzitter, dames en heren, voordat ik alle vragen beantwoord die u hebt gesteld, wil ik u eraan herinneren wat het EURES-systeem is.</p>
      <p sl="cs">Het is een systeem, een uniek systeem, dat als grote voordeel heeft dat het een netwerk combineert dat meer dan 800 gekwalificeerde adviseurs bevat met een efficiënte portal, die gemakkelijke toegang tot gegevens en interactieve gegevensuitwisseling mogelijk maakt.</p>
      <p sl="cs">Sinds 2006 heeft de EURES-portal gemakkelijke toegang geboden tot alle vacatures in de Europese Unie evenals de nationale openbare arbeidsbureaus in de landen die behoren tot de Europese Economische Ruimte in 25 Europese talen. Gemiddeld biedt de portal toegang tot meer dan 1.200.000 vacatures. Tegelijkertijd staan de EURES-adviseurs klaar om werknemers en hun families te helpen die van plan zijn gebruik te maken van de mogelijkheden die mobiliteit biedt.</p>
      <p sl="cs">Ik zou nu graag uw vragen stuk voor stuk beantwoorden.</p>
      <p sl="cs">Ik begin met uw eerste vraag over de mogelijke uitbreiding van EURES met staatsburgers uit derde landen.</p>
      <p sl="cs">Zoals u weet, is EURES oorspronkelijk ingevoerd om de burgers in de Europese Economische Ruimte van dienst te zijn door hen te helpen werk te vinden buiten hun eigen land en dus de mobiliteit te vergroten. De Commissie is nu van plan het EURES-systeem ook toegankelijk te maken voor werkers uit andere landen: dit voldoet niet alleen aan hun verwachtingen, maar is ook gunstig voor de Unie. Met het oog op de vergrijzende bevolking en de demografische afname in Europa moeten we voorbereid zijn op tekorten in de Europese beroepsbevolking in de nabije toekomst, die sleutelsectoren van onze economie en onze levensstijl zullen beïnvloeden. Afgezien van dit alles, zou het EURES-systeem ook kunnen bijdragen aan een meer globale oplossing van het probleem van migratie vanuit derde landen.</p>
      <p sl="cs">Als gevolg hiervan is een nieuwe richtlijn toegevoegd aan de algemene EURES-principes voor de periode 2007-2010, die de mogelijkheid bieden het bereik van informatie te verbreden die wordt aangeboden door het EURES-netwerk om te voorzien in de behoeften van de werknemers uit derde landen.</p>
      <p sl="cs">Na het actieplan van de Commissie over wettelijke migratie willen we nu in detail de mogelijkheden analyseren van de uitbreiding van het EURES-systeem in die richting. In de eerste fase zouden we kunnen overwegen de bestaande delen aan te vullen door informatie te bieden over “Leef- en werkomstandigheden” met informatie die is afgestemd op de behoeften van burgers uit derde landen die de Europese markt willen betreden, en die informatie ook aanbieden in de talen van die landen.</p>
      <p sl="cs">Uw tweede vraag betreft de insluiting van seizoensvacatures en korte tijdelijke vacatures in het EURES-systeem. Het klopt dat in de eerste analyses die werden uitgevoerd voor het EURES-systeem geen melding werd gemaakt van de behoefte en het niveau van de vraag naar kortetermijnwerk in het buitenland. De statistieken die tot onze beschikking stonden hadden slechts betrekking op de minimale tijdspanne van een jaar en de vraag naar seizoenswerk of werkervaring en studieplaatsen werd niet in aanmerking genomen.</p>
      <p sl="cs">Toch werd na de aanbeveling van het Europees Parlement over de toename van de EURES-begroting voor 2007 onderzoek uitgevoerd binnen het systeem om de behoefte aan en de haalbaarheid van de invoering van een dergelijke dienst te bepalen. De reactie van een aantal landen was zeer positief. Sommige partners hadden al ervaring met dit type dienst op de gebieden van het toerisme, de bouw en de landbouw. In de toekomst, wanneer plannen voor de verdere ontwikkeling van het EURES-systeem worden ontwikkeld, zal de mogelijkheid om deze dienst uit te breiden automatisch in overweging worden genomen.</p>
      <p sl="cs">Wat betreft uw derde vraag, gelooft de Commissie ook dat zowel beroepsmobiliteit als geografische mobiliteit een positieve rol kan spelen bij de verbetering van hoe de Europese arbeidsmarkt werkt, en het is daarom belangrijk die mobiliteit te steunen en te vergroten.</p>
      <p sl="cs">Met dat doel ontwikkelt de Commissie een actieplan gebaseerd op de resultaten van het Europees Jaar van de mobiliteit van werknemers 2006, dat erop gericht is de mobiliteit binnen de Europese arbeidsmarkt te vergroten en de grootste obstakels voor de verdere ontwikkeling ervan weg te nemen.</p>
      <p sl="cs">Dit actieplan zal aanbevelen de rol van EURES te versterken, en dit het belangrijkste instrument te maken ter ondersteuning van de mobiliteit van werknemers in de hele Europese Unie en de kennis erover te vergroten. Dit heeft drie belangrijke doelen:</p>
      <p sl="cs">1. de strategische dimensie van EURES vergroten door het analytisch potentieel ervan te versterken wat betreft mobiliteitsstromen en veranderingen op de Europese arbeidsmarkt;</p>
      <p sl="cs">2. de kwaliteit van zijn diensten verbeteren door mobiele werknemers en hun families een uitgebreidere dienst te bieden;</p>
      <p sl="cs">3. de operationele dekking ervan vergroten door de relaties met andere aanbieders van soortgelijke diensten te versterken – of met de particuliere sector – en geleidelijk aan zijn activiteiten openstellen voor werknemers uit andere delen van de wereld, zoals ik al heb toegelicht in mijn antwoord op uw eerste vraag.</p>
      <p sl="cs">Uw vierde en laatste vraag gaat over de grensoverschrijdende EURES-projecten en de rol ervan voor het helpen van de lidstaten de tijdelijke maatregelen af te schaffen.</p>
      <p sl="cs">Het behandelen van specifieke problemen die zich voordoen in grensoverschrijdende betrekkingen is altijd een belangrijke prioriteit voor EURES geweest. We hebben nu maar liefst 20 grensoverschrijdende samenwerkingsprojecten, waarvan de laatste de projecten zijn tussen Tsjechië en Duitsland en tussen Slowakije en Hongarije. Afgezien daarvan, worden op dit moment 14 haalbaarheidsstudies uitgevoerd met het doel nieuwe projecten en diensten vast te stellen, of dit nu tussen de “nieuwe” lidstaten is of tussen de “oude” en de “nieuwe” lidstaten is.</p>
      <p sl="cs">Toch geloof ik, dames en heren. dat het tijd wordt dat het idee van “oude” en “nieuwe” staten wordt afgeschaft: in zekere zin is Spanje ongetwijfeld een nieuwe staat, en dat geldt ook voor Griekenland, en zo zou ik verder kunnen gaan. Ik vraag me af hoe lang we dit soort classificatie nog blijven gebruiken voor gelijke lidstaten van de Europese Unie.</p>
      <p sl="cs">In ieder geval worden 14 haalbaarheidsstudies uitgevoerd met het doel nieuwe projecten vast te stellen. Dit zijn allemaal praktische projecten die zijn bedoeld om burgers – werkgevers en grensoverschrijdende werknemers – van dienst te zijn in hun dagelijks leven. De partners zouden kunnen bestaan uit vakbonden, werkgeversorganisaties, openbare arbeidsbureaus of andere deelnemers die op lokaal of regionaal niveau werken. Door deze projecten hopen we de uitwisseling van werkers tussen de partnerstaten te vergemakkelijken en hen aan te moedigen de noodzakelijke stappen te ondernemen met betrekking tot tijdelijke maatregelen.</p>
      <p sl="cs">Dames en heren, ik zou graag tot slot willen wijzen op een ander belangrijk aspect van het EURES-werk, en dat is de beperking van de mogelijkheid van sociale dumping. Het is duidelijk dat mensen die goed geïnformeerd zijn wanneer ze in een ander land aankomen, in een veel sterkere positie verkeren dan mensen die die informatie niet hebben. In dit opzicht is EURES een uniek en zeer efficiënt hulpmiddel.</p>
    </intervention>
    <intervention id="1-129" speaker_id="4535" name="Philip Bushill-Matthews" is_mep="True" mode="spoken">
      <p sl="en">namens de PPE-DE-Fractie . – Mijnheer de Voorzitter, om te beginnen wil ik zeggen dat ik het in hoge mate eens ben met de opmerkingen van mijn collega, de heer Andersson, aan de andere kant van dit Huis, maar ik wil vragen om dit niet als een precedent voor de toekomst te beschouwen. Het is goed om op deze plaats te zeggen dat er in de commissie substantiële steun voor deze resolutie bestond. Wij als fractie dienen geen enkel amendement in op deze resolutie en ik hoop dat collega’s uit alle politieke partijen en alle lidstaten iets zullen steunen dat het steunen waard is, namelijk het beginsel dat de EU over mensen en over het bieden van betere kansen aan mensen gaat, en EURES heeft een bijzondere rol te spelen bij het verwezenlijken van dit idee.</p>
      <p sl="en">Ik heb echter twee aanvullende vragen, die de commissaris in zijn tweede termijn kan beantwoorden, of anders per brief. Het gaat om twee kleine, maar hopelijk niet onbelangrijke punten.</p>
      <p sl="en">De eerste vraag betreft het daadwerkelijke gebruik van de portaal. Als je “beroepssmobiliteit in Europa” intikt, kom je rechtstreeks op de website van EURES terecht, overigens een uitstekende en gebruikersvriendelijke website. Om daar te komen moet je echter het sleutelwoord “beroepsmobiliteit” kennen. Als je gewoon “banen in Europa” intikt, krijg je een hele lijst van andere portalen, zoals “Eurojobs”, “Jobpilot”, “Topjobs”, “Careers in Europe”, enzovoort. Dat kunnen heel goede websites zijn, maar het gaat erom dat je bij EURES terechtkomt. Mijn vraag is daarom: kan er niet iets meer gedaan worden om ervoor te zorgen dat het EURES-portaal gemakkelijker toegankelijker wordt voor mensen die niet per se naar arbeidsbemiddelingsbureaus gaan, maar die gewoon zelf op internet willen zoeken?</p>
      <p sl="en">Mijn tweede punt is dat ik zie dat een van de onderdelen van EURES – en ook dat juich ik toe – de subportaal over levenslang leren is, en dat die weer een portaal bevat die Ploteus heet. Dat intrigeerde me, want – dit voor collega’s die, net als ik, hier tot vandaag nog nooit van gehoord hadden – dit is de portaal over leermogelijkheden in de hele ruimte. Toe maar, dat is nog eens een onderneming, niet alleen in Europa, maar in de hele ruimte! Ik kwam hierop terecht omdat veel mobiliteitsprojecten zijn bedoeld om onze vrienden in Oost- en Midden-Europa de kans te geven om naar het Westen te komen en ik van mening ben dat er meer aandacht moet worden besteed aan kansen om vanuit het westen naar Oost- en Midden-Europa te verhuizen. Een van de hindernissen – en hier spreek ik duidelijk als Engelsman – is dat je vreemde talen moet leren en je moet aanpassen aan andere talen, en alles wat er in het kader van het Ploteus-project kan worden gedaan om het leren van vreemde talen te stimuleren, en ik hoop dat de commissaris het daarmee eens is, is van belang voor de beroepssmobiliteit.</p>
      <p sl="en">Wat ik in deze twee punten over Ploteus en de toegang tot internet wil zeggen is dit: denk rustig na over kansen in de ruimte, maar zet deze portaal weer met beide benen op de grond, zodat echte mensen er vaker naartoe kunnen surfen.</p>
    </intervention>
    <intervention id="1-130" speaker_id="1407" name="Stephen Hughes" is_mep="True" mode="spoken">
      <p sl="en">namens de PSE-Fractie . – Mijnheer de Voorzitter, EURES heeft enorm veel potentieel, maar veel van dat potentieel moet nog worden gerealiseerd. EURES heeft nog een aantal beperkingen. In onze vraag stellen we dat het portaal één enkel loket voor de geografische en beroepsmobiliteit van werknemers moet worden, maar we moeten eerlijk zijn en accepteren dat er nog een lange weg te gaan is voordat het zover zal zijn. Het moet in dit tijdperk van geavanceerde elektronica echter mogelijk zijn om dat ene enkele loket te bouwen.</p>
      <p sl="en">Werknemers die op zoek naar werk naar een ander land in de EU willen verhuizen, hebben toegang tot gedetailleerde en plaatsgebonden kennis nodig om ze het vertrouwen te geven om met hun gezin de stap te wagen – gedetailleerde informatie over heel praktische zaken, bijvoorbeeld over de scholen die in de desbetreffende plaats te vinden zijn, de prestaties van die scholen, aantallen leerlingen en vacatures. Hetzelfde geldt voor gezondheidszorg, huisvesting en een heleboel andere zaken.</p>
      <p sl="en">Het portaal bevat wel informatie over dit soort zaken, maar die informatie is heel algemeen en biedt niet meer dan een snapshot van een land. Het lijkt misschien een enorme taak om een portaal te bouwen met gedetailleerde en plaatsgebonden informatie, maar dat hoeft niet per se het geval te zijn. Veel van deze gedetailleerde informatie is al te vinden op de websites van lokale autoriteiten, gezondheidsautoriteiten, lokale onderwijsautoriteiten en overheidsafdelingen. Op het EURES-portaal kunnen links worden geplaatst waarmee gebruikers die meer gedetailleerde informatie willen naar die websites worden geleid.</p>
      <p sl="en">Lokale informatie wordt in toenemende mate ook in meerdere talen beschikbaar gemaakt. In mijn eigen gebied hebben we bijvoorbeeld alles, van informatie over hoe je je moet registreren om te kunnen stemmen tot het vinden van huisvesting, in het Pools en in een groot aantal andere talen.</p>
      <p sl="en">Tot slot wordt die informatie vaak ook aangeboden in talen van derde landen, wat aansluit bij de opmerking van de commissaris. Immigratie vanuit derde landen kan de problemen waarvoor de EU door de demografische veranderingen wordt gesteld niet oplossen, maar kan wel een bijdrage leveren aan een oplossing. Ik heb daarom met genoegen geluisterd naar wat de commissaris heeft gezegd over de plannen om EURES zodanig uit te rusten dat het een belangrijke rol in dat proces kan spelen.</p>
    </intervention>
    <intervention id="1-131" speaker_id="28268" name="Danutė Budreikaitė" is_mep="True" mode="spoken">
      <p sl="lt">namens de ALDE-Fractie. – Vrij verkeer van werknemers is een van de voorwaarden die essentieel zijn voor het bestaan en het succesvol functioneren van de Europese gemeenschappelijke markt. De gemeenschappelijke arbeidsmarkt, die nog niet ontwikkeld is, zou mensen die op zoek zijn naar een baan in staat stellen nieuwe vaardigheden en ervaringen op te doen en hen een kans bieden een baan te kiezen en hun vaardigheden in praktijk te brengen. Werkgevers zouden in staat zijn uit een groter aantal werknemers te kiezen om zeker te zijn van de specialisten die nodig zijn. Het EURES (European Employment Services) netwerk is een instrument gericht op het scheppen van een gemeenschappelijke arbeidsmarkt door het verkeer van werknemers te bevorderen in de EU, de landen van de Europese Economische Ruimte en Zwitserland (ik noem hier geen derde landen). Nationale arbeidsbureaus, vakbonden, werkgeversorganisaties en regionale en lokale autoriteiten werken samen in het netwerk. Hun activiteit wordt gecoördineerd door de Europese Commissie. De rol van het EURES-netwerk bestaat eruit potentieel mobiele werknemers te informeren, te adviseren, en te assisteren met betrekking tot de kansen om in het buitenland te werken en over de leef-, werk- en studieomstandigheden in de landen van de Europese Economische Ruimte en werkgevers te helpen die werknemers willen werven uit andere landen.</p>
      <p sl="lt">Het EURES-portal werd gestart in 2006 en biedt een miljoen vacatures in heel Europa. Tot nu toe hebben 8000 werkgevers en 184.000 banenzoekers zich geregistreerd op de portal. Hoewel het recht van vrij verkeer bij het streven om in het buitenland te wonen en te werken één van de basisrechten is van Europese burgers die zijn vastgesteld in het Verdrag van Rome, passen veel van de oude lidstaten nog steeds overgangsperioden toe voor de landen die lid werden van de EU in 2004 en 2007. Duitsland is van plan de overgangsperiode voor het openen van de arbeidsmarkt te verlengen tot 2011 door de hoge werkeloosheid in dat land. Sommige bronnen van informatie verklaren dat we te maken hebben met een tekort aan arbeid in de EU maar anderen melden een hoge werkeloosheid. Er zijn een miljoen vacatures op de EURES-portaal, maar tegelijkertijd is het vrije verkeer van arbeid beperkt. Hoe effectief is EURES? Ik geef u het voorbeeld van mijn land, Litouwen. Volgens de officiële statistieken, hebben 34.000 werkenden Litouwen verlaten in vier jaar, maar deden slechts 405 dit binnen tweeënhalf jaar met behulp van de EURES-diensten. De media geeft vaak onthutsende informatie over de slavernij van immigranten in Italië, Spanje en het Verenigd Koninkrijk, waar werkenden uit de nieuwe landen te maken krijgen met onmenselijke werk- en leefomstandigheden. Is dit niet een tekortkoming van het EURES-systeem? Mensen krijgen onvoldoende informatie over de werk- en leefomstandigheden en weten niet waar ze terecht kunnen als ze problemen krijgen. Uit de activiteiten in 2006 bleek dat zich nieuwe obstakels voor het vrije verkeer van arbeid hebben voorgedaan: dit zijn praktische problemen, accommodatie, taal, werk voor een partner of echtgenote en psychologische problemen bij het aanpassen aan een nieuw land en het plannen om terug te keren naar huis. Het is bevredigend dat de Commissie begint met de invoering van een actieplan voor mobiliteit in 2007, dat zal helpen problemen op te lossen die zich hebben voorgedaan. Een informatiesysteem over geografische en beroepsmobiliteit gebaseerd op het “één-loket”-principe zal hiertoe ook bijdragen.</p>
    </intervention>
    <intervention id="1-132" speaker_id="28372" name="Ryszard Czarnecki" is_mep="True" mode="spoken">
      <p sl="pl">namens de UEN-Fractie . – Mijnheer de Voorzitter, ik beloof dat ik, in tegenstelling tot mijnheer Bushill-Matthews, de vorige spreker, niet zal spreken over cyberspace en de mogelijkheden die het surfen hierdoorheen zou kunnen openen voor de burgers van Midden- en Oost-Europa.</p>
      <p sl="pl">De ontwerpresolutie is vol lof over EURES, de European Employment Service. Toch moeten we ons ervan bewust zijn dat voor sommige waarnemers EURES een voorbeeld is van doorgeschoten Europese bureaucratie. Zoals mijn medelid uit Litouwen net heeft aangegeven, gebruikte nauwelijks 8% van de Litouwers die naar het buitenland gingen om te werken de instrumenten die worden aangeboden door EURES. Dit komt neer op heel weinig.</p>
      <p sl="pl">Misschien is dit niet echt een zaak van doorgeschoten bureaucratie, maar de zaak zou veel duidelijker zijn als de Europese arbeidsmarkt uiteindelijk volledig geliberaliseerd zou zijn. Europeanen zouden dan in staat zijn op de normale wijze een baan te zoeken, en zouden niet per se gebruik hoeven maken van EURES.</p>
      <p sl="pl">Natuurlijk moeten alle methoden worden ondersteund, waaronder officiële informatie over vacatures voor seizoenswerknemers of tijdelijke werknemers. Dit zou in eerste instantie betrekking moeten hebben op burgers uit de lidstaten van de Unie. Burgers van derde landen zouden op de tweede plaats moeten komen, waaronder staatsburgers van landen die met de Unie samenwerken in het kader van het Europees Nabuurschapsbeleid.</p>
      <p sl="pl">Twee jaar en twee maanden geleden, toen we de richtlijnen over het werkgelegenheidsbeleid in de lidstaten aannamen, hebben wij benadrukt hoe noodzakelijk het is alle obstakels voor het vrije verkeer van werknemers in Europa weg te nemen, zoals beoogd in de Verdragen. Het is jammer dat Duitsland, Oostenrijk en sommige andere lidstaten geen acht hebben geslagen op die oproep en nog steeds barrières in stand houden die toegang tot de arbeidsmarkt verhinderen. Dit is in strijd met de fundamentele vrijheden waarop de Europese Unie is gebaseerd, zoals mijn medelid heeft verklaard. Vrije toegang zal er uiteindelijk wel komen, maar in de tussentijd zal veel tijd worden verspild. We moeten algemene oplossingen hic et nunc bespreken, geen halve maatregelen.</p>
    </intervention>
    <intervention id="1-133" speaker_id="1933" name="Elisabeth Schroedter" is_mep="True" mode="spoken">
      <p sl="de">namens de Verts/ALE-Fractie . – Mijnheer de Voorzitter, wat de collega’s zeggen, is juist: Eures is een succesvol Europees project. Zonder het netwerk van Eures-adviseurs zou geografische en beroepsmobiliteit in Europa niet in die mate mogelijk zijn als momenteel het geval is. Werknemers kennen hun rechten en maken daar ook gebruik van. De vierde vrijheid van de Europese Unie zou slechts op papier bestaan als Eures er niet was.</p>
      <p sl="de">Daarom begrijp ik niet, mijnheer de commissaris, waarom u niet meer actie onderneemt om Eures te verbeteren, dat wil zeggen meer bureaus te creëren en de kwaliteit te verbeteren, bijvoorbeeld door middel van best-practice- modellen in de grensregio’s. Die zouden toch eigenlijk als paddenstoelen uit de grond moeten schieten, als u de doelen van het Europees Jaar van de mobiliteit wilt blijven nastreven en de geografische mobiliteit in Europa wilt vergroten. Daarvoor is een grotere inzet nodig. Juist regio’s die een tekort aan geschoold personeel hebben, zouden ervan profiteren wanneer de mobiliteit in Europa zou worden vergemakkelijkt. Natuurlijk zijn het vooral de lidstaten - de Raad schittert weer door afwezigheid - die hierbij op de rem gaan staan.</p>
      <p sl="de">De wederzijdse erkenning van de socialezekerheidsstelsels heeft nog lang niet het niveau bereikt dat nodig is om als werknemer in een andere lidstaat te kunnen gaan werken zonder er in sociale zekerheid op achteruit te gaan. Nog moeilijker is het voor werknemers in lidstaten die nog altijd vasthouden aan een voorlopige beperking van het vrije verkeer van werknemers, zoals mijn eigen land. Daar vindt het vrije verkeer van werknemers plaats in de illegaliteit en onder fragiele arbeidsverhoudingen. Daar bepaalt de zwarte markt het loon en de mate van zekerheid. De strijd tegen sociale dumping kan echter alleen worden gevoerd bij een gelegaliseerd vrij verkeer van werknemers.</p>
      <p sl="de">Ik begrijp daarom niet dat regeringen zoals die van Duitsland aan de ene kant veel ophef maken van het gebrek aan geschoold personeel, maar aan de andere kant niet de moed hebben om het vrije verkeer van werknemers van toepassing te verklaren op mensen uit Oost-Europa en zo de deels absurde situatie aan de grenzen eindelijk te normaliseren. In dat kader doe ik ook een beroep op de partijen in de sociale dialoog om zich in de lidstaten sterker voor het vrije verkeer van werknemers in te zetten en door middel van publieke controle de namen van de boosdoeners openbaar te maken zodat ze niet aan sociale dumping verdienen.</p>
    </intervention>
    <intervention id="1-134" speaker_id="28493" name="Derek Roland Clark" is_mep="True" mode="spoken">
      <p sl="en">namens de IND/DEM-Fractie . – Mijnheer de Voorzitter, Europa kent een grote geografische, topografische en klimatologische verscheidenheid, die een grote verscheidenheid aan manieren van leven en economieën heeft voortgebracht. Vooral heeft er altijd een verscheidenheid aan werkpraktijken bestaan, en de arbeidswetgeving heeft zich overal verschillend ontwikkeld. Verschillende mensen werken op verschillende manieren. Verschillen zijn het zout in de pap. Als je hiermee gaat knoeien, is dat op eigen risico, want dit ligt aan de basis van volledige werkgelegenheid en van de arbeidswetgeving.</p>
      <p sl="en">De Commissie werkgelegenheid heet officieel de Commissie werkgelegenheid en sociale zaken, en het meest sociale voor zowel individuele personen als de samenleving als geheel is ongetwijfeld dat mensen werk hebben. In april 2005 bedroeg de werkloosheid in Duitsland 10 procent, terwijl het cijfer voor het Verenigd Koninkrijk 4,5 procent was. Maar het Verenigd Koninkrijk heeft dan ook minder arbeidswetten van de EU overgenomen. Veel Oost-Europese landen hebben hoge werkloosheidscijfers. Ze hebben vooruitgang geboekt, het gaat ietsje beter, maar het laatste dat ze willen is de door niet-gekozen commissarissen geleide beveleconomie van Sovjet-makelij inruilen voor het gecentraliseerde bewind van niet-gekozen EU-commissarissen.</p>
      <p sl="en">Europa heeft geen behoefte aan een EU die gemeenschappelijke arbeidswetten oplegt aan iedereen. Zo’n keurslijf kan alleen maar leiden tot een stijging van de werkloosheid, waardoor weer de sociale onrust zal ontstaan die we al eerder hebben gezien. Ik hoop dat niemand van ons daarop zit te wachten.</p>
    </intervention>
    <intervention id="1-135" speaker_id="23819" name="Csaba Őry" is_mep="True" mode="spoken">
      <p sl="hu">Er is veel gesproken over groei van de geografische en beroepsmobiliteit binnen de Unie als een sleutelfactor in de vermindering van de werkeloosheid en de verhoging van het economische concurrentievermogen.</p>
      <p sl="hu">De Unie met 27 leden heeft een zeer grote arbeidsreserve, maar vanwege de ongelijke regionale verdeling van banen die beschikbaar zijn kan deze geen arbeidskansen bieden voor een aanzienlijk deel van de carrièrestarters en werknemers die ouder zijn dan 50. Als gevolg is de versnelling van de binnenkomende migratie van werknemers die in diverse lidstaten vanuit derde landen binnenkomen, ook al zijn er geschikte en geschoolde arbeidskrachten beschikbaar in de Unie, nu een urgente kwestie.</p>
      <p sl="hu">Het EURES-netwerk speelt een uiterst belangrijke rol in de relatie tussen aanbod en vraag, maar het is jammer dat dit nog niet voldoende steun heeft gekregen vanuit de EU-bronnen die beschikbaar zijn voor ontwikkelingsdoeleinden. Het is zeer duidelijk: ik heb gehoord dat er 700 EURES-adviseurs zijn, terwijl mijnheer Spidla er 800 noemde – als we dit aantal in beschouwing nemen met betrekking tot 20 miljoen burgers die niet in staat zijn een baan te vinden in de 27 lidstaten, dan is dit duidelijk een nietig aantal vergeleken daarmee. Slechts 25-26 adviseurs per land is slechts een druppel in de oceaan, en geenszins voldoende voor de taak die volbracht moet worden.</p>
      <p sl="hu">Een andere kwestie die ik als problematisch beschouw is dat er, terwijl informatie over banenzoekers toegankelijk is op de portal, veel minder informatie is over bedrijven die banen aanbieden. Er worden in totaal 11.000 bedrijven gepresenteerd op EURES, volgens de laatste informatie. Er moet een veel grotere informatiecampagne komen als de economische spelers meer betrokken moeten zijn dan nu het geval is. Ik heb het gevoel dat de ontwikkeling van het EURES-netwerk en portal en de stimulans hiervoor van algemeen belang is voor Europa en daarom dring ik erop aan dat de voorstellen worden aangenomen.</p>
    </intervention>
    <intervention id="1-136" speaker_id="1289" name="Proinsias De Rossa" is_mep="True" mode="spoken">
      <p sl="en">Mijnheer de Voorzitter, het lijdt geen twijfel dat het EURES-programma heel belangrijk is en goed werkt, maar dat neemt niet weg dat het moet worden verbeterd.</p>
      <p sl="en">Ik wil een specifieke kwestie aan de orde stellen die verband houdt met mobiliteit, iets wat we allemaal als noodzakelijk en goed voor Europa beschouwen. Het probleem waar ik het specifiek over wil hebben is dat van EU-burgers die naar Ierland komen en die getrouwd zijn met iemand die niet uit een EU-lidstaat afkomstig is.</p>
      <p sl="en">In de afgelopen weken heeft de Ierse regering uitzettingsbevelen uitgevaardigd tegen 120 van zulke echtgenoten. Ik weet dat nog veel meer echtgenoten door de Ierse autoriteiten zijn geïnformeerd dat een uitspraak over hun aanvraag van een verblijfsvergunning is opgeschort in afwachting van het resultaat van een rechtszaak, die waarschijnlijk niet voor 2009 zal plaatsvinden. Dit is duidelijk een belemmering voor de mobiliteit in Europa voor die burgers van de Europese Unie die naar Ierland willen verhuizen om daar het werk te gaan doen dat er is en die tegen allerlei beperkingen aanlopen omdat ze getrouwd zijn met iemand die geen EU-burger is.</p>
      <p sl="en">Het lijkt mij dat dit niet eerlijk is tegenover mensen die erover denken om te emigreren, maar het is dubbel oneerlijk tegenover de mensen die dat al gedaan hebben en die met hun echtgenoot of echtgenote in Ierland wonen – in sommige gevallen al heel lang – en nu worden uitgezet. Ik wil de commissaris nadrukkelijk vragen om met spoed contact op te nemen met de Ierse minister en er bij hem op aan te dringen dat de uitzettingsbevelen worden ingetrokken en de betrokken gezinnen een tijdelijke verblijfsvergunning krijgen, en dat er een eind wordt gemaakt aan de onzekerheid over de toekomst waar deze gezinnen momenteel onder lijden.</p>
      <p sl="en">Als we mobiliteit in Europa serieus nemen, mogen dit soort problemen niet voorkomen. Ik ben ervan overtuigd dat de huidige Ierse wet op dit gebied in strijd is met de Europese richtlijn van 2004 over mobiliteit en verblijf, en ook met de Europese antidiscriminatiewetgeving, omdat deze wet alleen worden toegepast op de echtgenoten of echtgenotes van niet-Ierse EU-burgers. Dit zijn twee ernstige problemen en ik dring er bij de commissaris op aan om onmiddellijk dringend protest aan te tekenen bij de Ierse autoriteiten, met name bij minister Brian Lenihan, om dit probleem zo snel mogelijk uit de wereld te helpen.</p>
    </intervention>
    <intervention id="1-137" speaker_id="28389" name="Zbigniew Krzysztof Kuźmiuk" is_mep="True" mode="spoken">
      <p sl="pl">Mijnheer de Voorzitter, ik zou graag de aandacht willen vestigen op twee kwesties in de loop van dit debat. Ten eerste is het noodzakelijk een van de fundamentele vrijheden die ten grondslag liggen aan de Europese gemeenschappelijke markt, volledig te implementeren, namelijk het vrije verkeer van arbeidskrachten. In het geval van werknemers uit de nieuwe lidstaten, wordt deze vrijheid ernstig beperkt, bijvoorbeeld door Duitsland en Oostenrijk. Deze situatie is duidelijk schadelijk voor de mobiliteit van werknemers op het gehele grondgebied van de Europese Unie.</p>
      <p sl="pl">Ten tweede is sterke ondersteuning nodig, vooral voor nieuwe lidstaten, om te zorgen voor een stijging van de werkgelegenheidscijfers in die landen. In mijn land Polen bijvoorbeeld, is het percentage 51% voor mannen en nauwelijks 46% voor vrouwen. Ter vergelijking, in de Verenigde Staten en de Scandinavische landen bedragen deze indicatoren al meer dan 70%.</p>
    </intervention>
    <intervention id="1-138" speaker_id="28124" name="Gunnar Hökmark" is_mep="True" mode="spoken">
      <p sl="en">Mijnheer de Voorzitter, ik denk dat het belang van een grotere mobiliteit door bijna iedereen wordt begrepen en als het gaat om werknemers en onderzoekers zijn de ervaringen buitengewoon goed – dat kun je overal zien. Het succes is voor een groot deel te danken aan de mobiliteit en aan de Europese samenwerking en we weten dat het belangrijk is voor de kwaliteit van de werkgelegenheid en voor het efficiënt functioneren van de arbeidsmarkten, we weten dat dit een echt Europees idee is en we weten ook dat het van het grootste belang is voor de kansen van individuele personen. Maar, dat gezegd hebbende, er bestaat nog steeds een aantal belemmeringen.</p>
      <p sl="en">Het is belangrijk om EURES te steunen en ervoor te zorgen dat EURES goed werkt. Maar tegelijkertijd moeten we er ook voor zorgen dat de belemmeringen, zoals overgangsregelingen, zo snel mogelijk worden weggenomen, omdat het een paradox is dat we aan de ene kant de mobiliteit proberen te vergroten en aan de andere kant aanvaarden dat de mobiliteit wordt belemmerd.</p>
      <p sl="en">Het tweede punt dat in dit verband belangrijk is, is dat zelfs wanneer we de belemmeringen wegnemen, we nog steeds te weinig mobiliteit hebben. Dat geldt zowel voor onze binnenlandse arbeidsmarkten als voor de grensoverschrijdende mobiliteit. Ik denk dat EURES niet alleen kan worden gebruikt om voorlichting te geven en zekerheid te bieden aan mensen die naar een ander land en een andere arbeidsmarkt willen verhuizen, zoals de heer Andersson hier eerder vandaag heeft gezegd, maar ook kan worden gebruikt om alle besluitvormingsinstellingen te informeren over de belemmeringen die nog steeds op de Europese arbeidsmarkten aanwezig zijn, omdat de kloof tussen enerzijds visie en theorie en anderzijds de praktijk erg groot is. En ik denk dat EURES op twee manieren een voorlichtingsfunctie kan hebben: door het geven van voorlichting aan personen die naar andere arbeidsmarkten willen verhuizen, maar ook door het geven van voorlichting aan ons allemaal en aan de lidstaten om het ook in de praktijk gemakkelijker te maken om te verhuizen. Dat is de uitdaging waarover we vanavond verder zouden kunnen debatteren.</p>
    </intervention>
    <intervention id="1-139" speaker_id="photo_generic" name="Vladimír Špidla" is_mep="True" mode="spoken">
      <p sl="cs">lid van de Commissie. – Dames en heren, ik denk dat het debat duidelijk heeft aangetoond dat EURES een goed hulpmiddel is, dat een functie heeft en nuttig is: het draagt echt bij aan het vrije verkeer van arbeidskrachten, bevordert mobiliteit, helpt mensen de arbeidsmarkt te verkennen in de hele Europese Unie en hun eigen rechten te leren kennen.</p>
      <p sl="cs">Aan de andere kant, en dit is ook benadrukt in het debat, hebben we geen perfecte of definitieve situatie bereikt en moeten we EURES verder blijven ontwikkelen.</p>
      <p sl="cs">Er zijn een paar kwesties aan de orde gekomen in het debat die ik hier niet afzonderlijk wil bespreken omdat deze zeer specifiek en organisatorisch van aard zijn, en ik denk dat elk hiervan een deskundige beoordeling waard zou zijn gezien de verdienste ervan.</p>
      <p sl="cs">Wat duidelijk naar voren komt in het debat is het feit dat het algemene idee van de Commissie om dit portal te ontwikkelen en de algemene visie van het Europees Parlement op de bedoeling en de ontwikkeling van dit portal min of meer identiek zijn en ons de kans bieden op een echte efficiënte en gunstige samenwerking op lange termijn en wederzijdse inspiratie.</p>
      <p sl="cs">Ik zou er ook graag op willen wijzen dat hier veel ideeën naar buiten zijn gebracht die buiten het kader van deze parlementaire vraag vielen, bijvoorbeeld de kwestie van de nationale wetgeving. Dit zijn kwesties die ik zeker heb genoteerd en ik zal deze verder in beschouwing nemen.</p>
    </intervention>
  </section>
  <section id="creitem19" title="19. Agenda van de volgende vergadering: zie notulen"/>
  <section id="creitem20" title="20. Sluiting van de vergadering"/>
</text>
