<?xml version='1.0' encoding='utf-8'?>
<text id="20061214.NL" lang="nl" date="2006-12-14" place="Straatsburg" edition="Uitgave PB">
  <section id="creitem1" title="1. Opening van de vergadering"/>
  <section id="creitem2" title="2. Ingekomen stukken: zie notulen"/>
  <section id="creitem3" title="3. Europese strategie voor duurzame, concurrerende en continu geleverde energie - Biomassa en biobrandstoffen - Hulp op het gebied van nucleaire veiligheid en beveiliging (debat)">
    <intervention id="4-007" speaker_id="1849" name="Sylvia-Yvonne KAUFMANN" is_mep="True" mode="spoken" nationality="Germany" birth_date="23-01-1955" birth_place="Berlin" p_group="Group of the Progressive Alliance of Socialists and Democrats in the European Parliament" m_state="DE">
      <p sl="nl">Aan de orde is de gecombineerde behandeling van:</p>
      <p sl="nl">het verslag (A6-0426/2006) van Eluned Morgan, namens de Commissie industrie, onderzoek en energie, over een Europese strategie voor duurzame, concurrerende en continu geleverde energie – Groenboek (2006/2113(INI)),</p>
      <p sl="nl">het verslag (A6-0347/2006) van Werner Langen, namens de Commissie industrie, onderzoek en energie, over de strategie inzake biomassa en biobrandstoffen (2006/2082(INI)) en</p>
      <p sl="nl">het verslag (A6-0397/2006) van Esko Seppänen, namens de Commissie industrie, onderzoek en energie, over het voorstel voor een verordening van de Raad tot invoering van een instrument voor hulp op het gebied van nucleaire veiligheid en beveiliging (09037/2006 – C6-0153/2006 – 2006/0802(CNS)).</p>
    </intervention>
    <intervention id="4-008" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie. Mevrouw de Voorzitter, het Parlement heeft besloten om de drie verslagen van mevrouw Morgan en van de heren Langen en Seppänen samen te behandelen. Dit biedt een prachtige gelegenheid om deze buitengewoon belangrijke kwesties in verband met het energiebeleid nog voor het nieuwe jaar te bespreken, kwesties die het afgelopen jaar heel wat stof hebben doen opwaaien.</p>
      <p sl="en">Allereerst zou ik willen ingaan op het verslag over een Europese strategie voor duurzame, concurrerende en continu geleverde energie. Ik zou de rapporteur, mevrouw Morgan, graag willen bedanken voor haar indrukwekkende bijdrage naar aanleiding van het groenboek over energie. Ik zou ook de rapporteurs voor advies, mevrouw Tzampazi en de heren Zieleniec, Wijkman, Markov, Ehler, Takkula en Vlasák, willen bedanken voor hun nuttige werk.</p>
      <p sl="en">Dit document is een belangrijke bijdrage aan het werk van de Commissie inzake de herziening van onze energiestrategie. De Commissie heeft bij het uitwerken van het toekomstige energiebeleid voor Europa rekening gehouden met uw debatten van de afgelopen maanden.</p>
      <p sl="en">Ik ben het met u eens dat de Europese Unie een geïntegreerd, coherent en logisch Europees energiebeleid moet voeren. Daarbij moeten we ons concurrentievermogen respecteren, rekening houden met onze milieudoelstellingen en een continue voorziening garanderen.</p>
      <p sl="en">Ik deel ook uw visie op het probleem van de klimaatverandering, de belangrijkste aanleiding voor een nieuw energiebeleid. Meer dan 90 procent van de emissie van kooldioxide in de Europese Unie ontstaat bij de opwekking van energie, dus kunnen we de klimaatverandering niet aanpakken zonder het juiste energiebeleid. Ik ben het met u eens dat de Europese Unie visionair en vastberaden moet zijn. We moeten in de wereld een voortrekkersrol spelen bij de overstap naar een koolstofarme economie. De kern van ons beleid moet gevormd worden door ambitieuze, maar geloofwaardige streefdoelen voor de verdere reductie van de emissie van broeikasgassen na 2012. Zonder een goed functionerende interne markt kan de regeling voor de handel in emissierechten – een hoeksteen van onze strategie voor de actieve bestrijding van de klimaatverandering – niet tot resultaten leiden. Dan zullen we onze streefdoelen op het gebied van concurrentievermogen en continue voorziening niet halen. Daarom zal de Commissie druk blijven uitoefenen op de lidstaten om de wetgeving volledig toe te passen.</p>
      <p sl="en">Deze week hebben we weer een serie inbreukprocedures gestart tegen zestien lidstaten. Op dit moment lopen zulke procedures tegen negentien lidstaten, en daaruit blijkt wel dat we vastberaden zijn om de interne markt werkelijk op te bouwen.</p>
      <p sl="en">Bovendien wil de Commissie met het oog op de conclusies in het verslag over de interne markt en het definitieve verslag over het onderzoek naar de energiesector nu ook de andere onderwerpen aanpakken: een niet discriminerende toegang tot goed ontwikkelde netwerken, met name door een regeling voor de ontvlechting, betere regelgeving op nationaal en Europees niveau voor de toegang tot de netwerken, inclusief een betere samenwerking tussen de regelgevende instanties in de EU, de strijd tegen oneerlijke concurrentie door het verbeteren van de transparantie en een verbeterde toegang tot de opslagcapaciteiten, duidelijke regels voor investeringen, en tot slot een sterkere nadruk op de verplichting inzake nutsvoorzieningen.</p>
      <p sl="en">We kunnen de doelstellingen van de interne markt echter alleen maar bereiken wanneer de Europese burgers hun keuzes maken. Met name voor onze plannen op het gebied van de energie-efficiëntie spelen de burgers een belangrijke rol. Iedereen kan namelijk bijdragen tot een duurzame ontwikkeling en een veilige wereld, en we zijn blij met uw steun voor het actieplan inzake energie-efficiëntie. De Europese burgers kunnen ook veel doen voor het aandeel hernieuwbare energiebronnen in onze energiemix, maar zolang er nog geen goed politiek en investeringsplan is, kunnen we niet verwachten dat de consumenten de nodige overstap maken. Daarom vind ook ik dat er stabiele regels voor hernieuwbare energiebronnen moeten komen, die lang geldig moeten blijven.</p>
      <p sl="en">Vanwege de klimaatverandering, de mondialisering en de doelstellingen op de langere termijn moeten we weer meer doen op het gebied van de technologie. We willen allemaal graag dat Europa in de wereld een voortrekkersrol speelt bij het onderzoek, maar dat betekent dat we de bestaande begrotingen voor onderzoek beter moeten beheren en ervoor moeten zorgen dat ze in de Europese Unie een katalysator worden, zodat er meer geld van het bedrijfsleven komt.</p>
      <p sl="en">De externe dimensie wordt in het verslag ook heel goed belicht. In ons buitenlands beleid hebben we dit jaar een aantal belangrijke stappen moeten zetten: de oprichting van de energiegemeenschap, en nieuwe overeenkomsten met meerdere leverings- en doorvoerlanden, zoals Kazachstan, Azerbeidzjan en Oekraïne.</p>
      <p sl="en">Ik wil ook graag ingaan op het verslag van de heer Langen over een strategie voor biomassa en biobrandstoffen. Ik zou de heer Langen willen bedanken voor deze waardevolle bijdrage en voor de ondersteuning van het werk van de Commissie voor het toekomstige beleid inzake hernieuwbare energie, inclusief bio-energie.</p>
      <p sl="en">Ten eerste moet de EU als Gemeenschap zorgen voor een versterkt en stabiel rechtskader voor hernieuwbare energie, gebaseerd op ambitieuzere streefdoelen op de langere termijn, tot 2020. Dat kan alleen maar wanneer de lidstaten zich ertoe verplichten om de last te delen en een interne markt voor hernieuwbare energiebronnen op te bouwen. We moeten echter ook een zekere mate van flexibiliteit inbouwen, om de lidstaten in staat te stellen rekening te houden met hun specifieke sterke en zwakke punten.</p>
      <p sl="en">Ten tweede moeten we ook zorgen voor specifieke wetgeving om rekening te houden met de hindernissen voor het invoeren van hernieuwbare energie in bepaalde sectoren. De toegang tot het netwerk voor elektriciteit uit hernieuwbare energie is bijvoorbeeld absoluut nodig. Misschien moeten de bestaande regels daarvoor worden aangescherpt. Voor verwarming moeten we maatregelen nemen om bijvoorbeeld onnodige hindernissen voor het verlenen van een vergunning voor zonnepanelen uit de weg te ruimen, en eerlijke concurrentievoorwaarden te creëren voor stadsverwarming.</p>
      <p sl="en">In de vervoerssector moeten we rekening houden met het feit dat de bijkomende kosten voor biobrandstoffen hoger zijn dan voor de hernieuwbare energie in andere sectoren. Toch hebben we biobrandstoffen nodig in onze energiemix, want ze zijn een wapen in de strijd tegen de klimaatverandering, en bovendien een instrument om de energievoorziening veilig te stellen.</p>
      <p sl="en">Ik zou op drie punten in het verslag nader in willen gaan. Ten eerste ben ik blij dat in het verslag de nadruk wordt gelegd op het certificeren van biobrandstoffen, om te garanderen dat ze duurzaam worden geproduceerd, in Europa of daarbuiten. Ik begrijp wel wat de argumenten zijn voor het voorstel voor een verbod op het gebruik van palmolie. De ronde tafel over duurzaam geproduceerde palmolie heeft echter aangetoond dat de gevolgen van de productie van palmolie voor het milieu heel sterk verschillen, en daarmee moeten we rekening houden.</p>
      <p sl="en">Ten tweede ben ik het met u eens dat biobrandstoffen van de tweede generatie van doorslaggevend belang zijn. Daardoor komen minder broeikasgassen vrij, en we kunnen de zekerheid van de energievoorziening verbeteren door bij de productie ook gebruik te maken van andere gewassen. We mogen echter geen kunstmatige tegenstelling creëren tussen biobrandstoffen van de eerste en van de tweede generatie. Ook biobrandstoffen van de eerste generatie kunnen de zekerheid van de energievoorziening verbeteren, omdat ze ons minder afhankelijk maken van olie, en minder broeikasgassen veroorzaken dan conventionele brandstoffen. Bovendien zijn ze een brug naar de tweede generatie. Wanneer de biobrandstoffen van de tweede generatie op de markt komen, zullen ze de productie-installaties en distributienetwerken van de eerste generatie overnemen.</p>
      <p sl="en">Ten derde ben ook ik van mening dat we de burgers, en vooral de boeren, meer voorlichting moeten geven over het gebruik van biomassa en biobrandstoffen. We moeten de boeren met name aanmoedigen om over te stappen naar de nieuwe wereld van de productie van voedingsmiddelen en van gras als energiegewas.</p>
      <p sl="en">Dan zou ik nu in willen gaan op het verslag van de heer Seppänen over een verordening van de Raad tot invoering van een instrument voor hulp op het gebied van nucleaire veiligheid en beveiliging. Ik zou de heer Seppänen willen bedanken voor zijn verslag, maar ook het hele Parlement, want u heeft dit verslag op tijd afgekregen, zodat we het nieuwe instrument nog voor het einde van dit jaar kunnen inzetten.</p>
      <p sl="en">De verbetering van de nucleaire veiligheid is een belangrijk onderdeel geweest van ons werk in de landen in Midden- en Oost-Europa, maar ook in het Gemenebest van Onafhankelijke Staten, met name in Oekraïne en Rusland. We zijn echter ook in andere landen actief geweest, bijvoorbeeld in Armenië en in Kazachstan. Het zal de komende jaren een heel belangrijk onderwerp blijven, aangezien de meeste van onze buurlanden en nieuwe economieën voor hun energievoorziening in hoge mate van kernenergie afhankelijk zijn.</p>
      <p sl="en">Ik heb niet veel tijd, en daarom kan ik niet op ieder amendement ingaan. Ik wil echter wel toelichten om welke redenen we bepaalde amendementen niet kunnen aanvaarden. Ik zal niets zeggen over de amendementen waarmee we instemmen.</p>
      <p sl="en">In amendement 3 stelt de rapporteur voor om de dreiging van de kernwapenproliferatie te noemen. De Commissie vindt niet dat dit thuis hoort in dit instrument, en dat deze kwestie is geregeld door het stabiliteitsinstrument.</p>
      <p sl="en">In amendement 7 staat onder meer: "Prioriteit dient te worden gegeven aan steun voor kerninstallaties en activiteiten die belangrijke effecten kunnen hebben op de lidstaten." Ik begrijp wat de gedachte achter dit voorstel is. Nu al geeft de Gemeenschap vooral steun voor het verbeteren van de veiligheid van kerninstallaties in de buurt van onze grenzen. Zoals gezegd heeft dit nieuwe instrument echter een mondiaal toepassingsgebied. Een nucleair ongeval waar dan ook is een nucleair ongeval overal, want de hele wereld zou de directe of indirecte gevolgen voelen.</p>
      <p sl="en">Tot slot wordt in de amendementen 27 en 28 voorgesteld om het toepassingsgebied van het instrument te beperken tot "[kern]installaties die op het tijdstip van inwerkingtreding [van deze verordening] [in derde landen] in werking zijn of waren." We zijn natuurlijk niet van plan om steun te geven voor het ontwerpen en bouwen van nieuwe centrales in derde landen, maar het moet mogelijk zijn om deze steun te bieden voor alle installaties. Anders verspelen we een efficiënt instrument om invloed uit te oefenen op de nucleaire veiligheid in het buitenland.</p>
      <p sl="en">Ik zou het Parlement en alle commissies die betrokken waren bij het groenboek, bij de strategie inzake biomassa en biobrandstoffen en bij het instrument inzake de nucleaire veiligheid nogmaals willen danken. Ik verheug me op de verdere samenwerking voor de toekomstige energievoorziening van Europa.</p>
      <a text="(Applaus)"/>
    </intervention>
    <intervention id="4-009" speaker_id="2171" name="Eluned MORGAN" is_mep="True" mode="spoken" role="rapporteur" nationality="United Kingdom" birth_date="16-02-1967" birth_place="Cardiff" p_group="Socialist Group in the European Parliament" m_state="GB">
      <p sl="en">Mevrouw de Voorzitter, aan het begin van dit jaar hebben velen in West-Europa koude rillingen gehad, toen het Russische bedrijf Gazprom de energievoorziening aan Oekraïne onderbrak. De gevolgen waren in de hele Europese Unie merkbaar. Ook vele politici hadden koude rillingen toen ze merkten dat we, als we zo doorgaan als tot nu toe, in de toekomst waarschijnlijk meer dan 80 procent van ons gas uit landen buiten de EU zouden moeten invoeren. Dat veroorzaakt reële problemen met de voorzieningszekerheid, die we heel snel moeten aanpakken.</p>
      <p sl="en">Bovendien wordt al duidelijker dat ons een klimaatverandering te wachten staat. Die komt sneller en heeft dramatischere gevolgen voor onze planeet dan we tot nu toe dachten. Als we het tij willen keren dat de mens zelf heeft veroorzaakt, moeten we de manier waarop we energie gebruiken en opwekken radicaal veranderen.</p>
      <p sl="en">Ik hoop dat het verslag waarover we vandaag stemmen een adequate reactie op al deze uitdagingen zal zijn. De Commissie heeft uitvoerig toegelicht wat de omvang van het probleem is. Ik hoop dat we constructief hebben gereageerd op een aantal moeilijke keuzes die moeten worden gemaakt.</p>
      <p sl="en">Het lijdt geen twijfel dat hier voor de EU een kans ligt om zich bij de burgers van Europa te bewijzen. Een van de grootste bijdragen van het Parlement aan dit debat was dat we de burgers en de consumenten weer centraal hebben gesteld bij het energiedebat. We kunnen deze uitdagingen alleen maar aannemen wanneer we de consument hierbij betrekken, en we moeten het feit onder ogen zien dat energiearmoede voor miljoenen Europese burgers een reëel probleem is. Energie-efficiëntie is ongetwijfeld de meest rendabele manier om een aantal van de uitdagingen aan te nemen waarmee we worden geconfronteerd, en de Commissie heeft een zeer breed actieplan ontwikkeld voor energieverbruik en energie-efficiëntie. Het is van het grootste belang dat we proberen om ervoor te zorgen dat de Europese Unie voor 2020 de meest energie-efficiënte economie ter wereld is.</p>
      <p sl="en">Dit is een heel goed voorbeeld van een situatie waarin al een overvloed aan wetgeving bestaat, en lidstaten zich niet houden aan de wetten waarmee ze hadden ingestemd. We moeten ons energieverbruik uiteindelijk met 20 procent verlagen. Het is van het grootste belang dat we dit waarmaken, en ik zou u, mijnheer de commissaris, willen vragen wat voor stappen we nog kunnen zetten. U heeft gezegd dat er nog meer inbreukprocedures komen, maar zijn er nog andere dingen die we kunnen doen om de lidstaten, die de wetten waarmee ze zelf hebben ingestemd niet toepassen, op het matje te roepen en terecht te wijzen?</p>
      <p sl="en">Veel lidstaten hebben zich al te lang meer druk gemaakt over de belangen van hun nationale energiereuzen dan over de belangen van de consument. Waarom hebben in het VK vorig jaar 19 procent van de huishoudens gekozen voor een andere energieleverancier, terwijl nog geen 2 procent van de Franse huishoudens dat hebben gedaan? Is dat omdat alle consumenten in Frankrijk en in Duitsland tevreden zijn met hun energieleverancier? Dat zou me zeer verbazen. Volgens mij is dat omdat het voor veel bedrijven heel moeilijk is om toegang te krijgen tot deze markten, omdat andere bedrijven er een bestaand belang bij hebben om anderen buiten de deur te houden. Daarom moeten we een grote stap zetten, we moeten de energienetwerken openen en ontvlechten. Wanneer ik met de Eurostar in het VK aankom zie ik meteen een gigantisch reclamebord, waarop staat dat Électricité de France miljoenen Londenaren energie levert. Ik droom ervan dat ik ooit in Parijs uit de trein stap en op een bord zie staan: "Centrica – nog steeds niet in Russische handen – levert de energie voor miljoenen Parijzenaren". Ik ben echter bang dat dit nog wel even kan duren.</p>
      <p sl="en">Onze energievoorziening moet tegelijkertijd continu en duurzaam zijn. Om de economie te sturen moeten we gebruik maken van mechanismen zoals het stelsel voor de verhandeling van emissierechten. De energiemix is een zaak voor de lidstaten, maar we moeten wel redelijk blijven, we moeten onder ogen zien dat de energiemix in het ene land gevolgen heeft voor de andere landen. Daarom moeten we ernaar streven om de emissie van CO2 voor 2020 met 30 procent te verlagen. We staan erop dat er bindende sectorale streefdoelen moeten komen voor 25 procent hernieuwbare energie. Dat betekent een echte revolutie in de manier waarop veel lidstaten hun energie produceren. We geven luttele bedragen uit voor onderzoek en ontwikkeling, en moeten streven naar een werkelijk gemeenschappelijke buitenlandse dimensie van ons energiebeleid.</p>
      <p sl="en">Ik zou de andere politieke partijen willen bedanken voor hun bijdrage en voor hun steun in dit debat, vooral de heer Reul, mevrouw Ek en de heren Turmes en Seppänen. Ik hoop, mijnheer de commissaris, dat u rekening zult houden met een aantal van onze ideeën, en we verheugen ons op uw ideeën over de herziening van de energiestrategie volgend jaar.</p>
    </intervention>
    <intervention id="4-010" speaker_id="1928" name="Werner LANGEN" is_mep="True" mode="spoken" role="rapporteur" nationality="Germany" birth_date="27-11-1949" birth_place="Müden/Mosel" p_group="Group of the European People's Party (Christian Democrats)" m_state="DE">
      <p sl="de">Mevrouw de Voorzitter, ik ben dankbaar voor de mogelijkheid om het Actieplan biomassa en biobrandstoffen samen met het Groenboek te bespreken, want de stimuleringsmaatregelen voor biomassa en biobrandstoffen mogen dan de doelen van het Groenboek - concurrentievermogen, duurzaamheid en veiligstellen van de energievoorziening – niet volledig verwezenlijken, elk van hen brengt die doelen wel dichterbij. Dat is belangrijk, want nu al is biomassa goed voor 50 procent van alle hernieuwbare energie – en dat is ongeveer 4 procent van de totale energiebehoefte in Europa. Ik ben de commissaris dankbaar. Het jaar 2006 was het jaar van de concepten en hopelijk wordt 2007 het jaar van de vertaling daarvan in beleid. We verheugen ons op de voorstellen die u op 10 januari wilt presenteren en die de actieprogramma’s en groenboeken ook daadwerkelijk in daden moeten gaan omzetten, want we zijn ervan overtuigd dat we geen enkele maatregel achterwege mogen laten die een bijdrage levert aan de verbetering van de continuïteit van de energievoorziening in de Europese Unie.</p>
      <p sl="de">Op dit moment is biomassa nog een slapende reus. Er bestaat een geweldig potentieel – momenteel worden slechts 1,6 miljoen hectare in de Europese Unie gebruikt voor de energieproductie, terwijl 97,4 miljoen hectare mogelijk is. We produceren 90 procent van de biomassa zelf en voeren 10 procent in, maar we zien wel hoe grote aanbieders als Brazilië en sinds twee jaar ook de VS een doelgerichte strategie voor de binnenlandse verbouw van biobrandstoffen ontwikkelen. Ik vind het een ontzaglijke prestatie van de VS om in slechts twee jaar van praktisch nul op 19 miljoen ton biobrandstoffen te komen. Laat dat voor ons een stimulans zijn om, binnen onze eigen mogelijkheden, alternatieve energiebronnen te ontwikkelen. Niemand wil de productie van hoogwaardige levensmiddelen bemoeilijken door al onze kaarten op energie te zetten en die bijvoorbeeld te oversubsidiëren. We moeten beide productgroepen in evenwicht houden. Maar er liggen kansen. Daarom heeft de Commissie industrie, onderzoek en energie, die ten principale bevoegd was, mijn ontwerpverslag ook voor het allergrootste deel overgenomen. Het gebeurt maar zelden dat er uiteindelijk eenparigheid van stemmen tot stand komt. We hebben daarom de bezwaren van verschillende fracties zo veel mogelijk in dit verslag meegenomen. Toch is het niet overdreven lang, het telt maar 81 paragrafen. Het laat zien dat we het in het Europees Parlement verregaand eens zijn waar het de aanwending van biomassa betreft.</p>
      <p sl="de">Het actieplan van de Commissie geeft een correcte beschrijving van de stimuleringsmaatregelen en zwaartepunten. We hebben op het actieplan niets aan te merken. Wel hebben we een reeks gezichtspunten ondergebracht in onze resolutie, die naar ik verwacht vanmiddag met grote meerderheid aangenomen zal worden. Ik zou u, mijnheer de commissaris, en uw medewerkers dan ook willen vragen deze punten van het Parlement in uw uitvoeringsstrategie op te nemen.</p>
      <p sl="de">Het is belangrijk dat we in beide blocs alles aangrijpen wat biomassa te bieden heeft, want er liggen nog vele onbenutte mogelijkheden – van hout tot snelgroeiende planten. Verder dienen we er op het tweede niveau ook voor te zorgen dat moderne technieken ingezet worden, zoals biobrandstoffen van de tweede generatie. Tegelijk moeten we erop toezien dat al het nodige gedaan wordt om ten eerste het gebruik van biobrandstoffen technologie-neutraal te maken en ten tweede het aanwezige ontwikkelingspotentieel te benutten.</p>
      <p sl="de">Twee weken geleden vertelde een bekende representant van de auto-industrie mij dat het niet uitmaakte of er een verplichte bijmenging of een doelstelling van 5,75 procent voor 2012 komt – als de branche maar groen licht krijgt, als de randvoorwaarden kloppen, de technische normen aangepast zijn, als de branche vrijheid van handelen krijgt, dan is men bereid samen met de energiesector voor miljarden te investeren en niet slechts een doelstelling van 5,75 procent na te streven. Het lijkt de Europese auto-industrie haalbaar om binnen tien jaar op 15 procent te komen, als de terugverdientijd maar lang genoeg is. Onder die voorwaarden is men bereid alles op alles te zetten.</p>
      <p sl="de">Ik dank alle collega’s heel hartelijk die aan dit verslag meegewerkt hebben. Verder dank ik de andere commissies. Er waren 187 amendementen en 122 amendementen in de adviezen, maar met alle collega’s hadden we een goede discussie. Nu komen er nog een paar aparte stemmingen. Er moeten bij de stemming nog wat kleine dingen in het verslag rechtgezet worden. Maar over het algemeen kunnen we tevreden zijn, hartelijk dank daarvoor! Ik hoop dat de Commissie van het Parlement een leidraad voor verdere stappen krijgt.</p>
    </intervention>
    <intervention id="4-011" speaker_id="2304" name="Esko SEPPÄNEN" is_mep="True" mode="spoken" role="rapporteur" nationality="Finland" birth_date="15-02-1946" birth_place="Oulu" p_group="Confederal Group of the European United Left - Nordic Green Left" m_state="FI">
      <p sl="fi">Mevrouw de Voorzitter, ik heb voor de Commissie industrie, onderzoek en energie een verslag opgesteld over de hulp aan derde landen op het gebied van nucleaire veiligheid en beveiliging. Deze verordening zorgt voor aanvullende hulp voor andere doeleinden en is nodig vanuit het oogpunt van een adequate rechtsgrondslag.</p>
      <p sl="fi">Er kan geen hulp worden gegeven voor het verbeteren van de nucleaire veiligheid en beveiliging in derde landen zonder de rechtsgrondslag die deze verordening biedt, namelijk artikel 203 van het Euratom-Verdrag. Daarna kan de Europese Unie bijvoorbeeld ook na beëindiging van het Tacis-programma haar werk voortzetten om de nucleaire veiligheid en beveiliging in de oude Tacis-landen te verbeteren.</p>
      <p sl="fi">Mijnheer de commissaris, naar de mening van onze commissie, en dus niet alleen van de rapporteur, zou de Europese Unie geen hulp mogen bieden voor het bouwen van nieuwe kerncentrales, maar alleen voor het verbeteren van de veiligheid en beveiliging van bestaande en in werking zijnde kerncentrales en andere nucleaire installaties. De Fractie De Groenen/Vrije Europese Alliantie heeft wat dit betreft amendement 27 ingediend op de door de commissie aangenomen tekst. De bedoeling is goed, maar de formulering van dit amendement maakt de zaak er niet duidelijker op en zorgt juist voor een interpretatieprobleem. Als zij zeggen dat kerninstallaties die voor hulp in aanmerking komen, in werking moeten zijn op het tijdstip van de inwerkingtreding van deze verordening, blijft onduidelijk of ook installaties hulp kunnen ontvangen die bestaan en in werking zijn, maar net op die dag worden nagekeken of om een andere reden buiten werking zijn. Het is niet goed om dergelijke installaties van hulp uit te sluiten en daarom kan ik dit amendement van mijn kant niet accepteren. Naar mijn mening wordt de bedoeling van het Parlement wat dit betreft duidelijk in andere artikelen verwoord. Deze hulp mag alleen worden gegeven voor het verbeteren van de veiligheid en beveiliging van bestaande installaties en niet voor het bouwen van nieuwe installaties.</p>
      <p sl="fi">Wij moeten beseffen dat de verantwoordelijkheid voor nucleaire veiligheid altijd bij de installatie zelf ligt en dat de hulp van de Europese Unie voor het verbeteren van de veiligheid en beveiliging van nucleaire installaties slechts aanvullende hulp is. Hiermee wordt de specifieke kennis van de Europese Unie, haar lidstaten of het Internationaal Agentschap voor Atoomenergie overgedragen aan nucleaire installaties in derde landen, maar zijn er geen economische voorwaarden verbonden aan het gebruik ervan in de landen die voor hulp in aanmerking komen.</p>
      <p sl="fi">Tot slot wil ik een mondeling amendement op het verslag indienen en het begrote bedrag in amendement 25 van de commissie en in het meerjarig financieel kader wijzigen in 524 miljoen euro.</p>
      <p sl="fi">Ik wil iedereen bedanken voor de uitstekende samenwerking.</p>
    </intervention>
    <intervention id="4-012" speaker_id="4276" name="Anders WIJKMAN" is_mep="True" mode="spoken" nationality="Sweden" birth_date="30-09-1944" birth_place="Stockholm" p_group="Group of the European People's Party (Christian Democrats) and European Democrats" m_state="SE">
      <p sl="en">rapporteur voor advies van de Commissie ontwikkelingssamenwerking. – Mevrouw de Voorzitter, ik heb maar één minuut spreektijd, dus kan ik maar twee opmerkingen maken.</p>
      <p sl="en">Ten eerste zijn biobrandstoffen inderdaad heel belangrijk. Ze moeten echter wel zo efficiënt mogelijk worden geproduceerd. In tropische landen is de productie van biobrandstoffen veel efficiënter dan in Europa. We zouden daarvan zo veel mogelijk moeten profiteren, maar in plaats daarvan zijn we blijkbaar van plan om een heffing op dergelijke importen te innen. Als we olie en gas uit Saoedi-Arabië zonder een heffing kunnen invoeren, waarom willen we dan een heffing op biobrandstoffen? Dat is niet alleen inefficiënt, we beroven daarmee ook een aantal arme landen van een hoognodige bron van inkomsten.</p>
      <p sl="en">Ten tweede nemen de emissies in China en in India heel snel toe. Daarom heeft de Commissie ontwikkelingssamenwerking in haar advies voorgesteld dat de Unie een proactieve strategie moet volgen voor de technologische samenwerking met deze landen. Daarbij moeten we een deel van de bijkomende kosten voor het gebruik van de meest efficiënte technologieën dragen.</p>
      <p sl="en">In amendement 5 wordt voorgesteld om "financieel" door "technisch" te vervangen. We moeten echter ambitieuzer zijn, anders zullen we in de toekomst het slachtoffer worden van de emissies uit deze landen. Daarom doe ik een beroep op de collega’s om tegen amendement 5 te stemmen.</p>
    </intervention>
    <intervention id="4-013" speaker_id="33775" name="Jean-Pierre AUDY" is_mep="True" mode="spoken" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">rapporteur voor advies van de Commissie internationale handel . – Mevrouw de Voorzitter, allereerst wil ik mijn collega Werner Langen bedanken voor zijn luisterend oor, zijn wijsheid en zijn moed, waarvan hij blijk geeft in zijn verslag.</p>
      <p sl="fr">Daar de Commissie internationale handel vaststelt dat de Europese Unie een grote achterstand heeft qua verbruik én productie van biobrandstoffen, stelt zij uiteraard voor de invoer te verhogen, maar ook om aandacht te schenken aan de Europese productie op industriële schaal met een tweeledig doel: energieonafhankelijkheid van de Unie en afzetmarkten voor landbouwproducten, bijvoorbeeld suikergewassen.</p>
      <p sl="fr">De productiekosten van ethanol per hectoliter zijn 25 euro in Brazilië, 35 euro in de Verenigde Staten van Amerika en 45 euro in de Europese Unie: vandaar ons voorstel om voor een bepaalde periode een aanvaardbaar penetratieniveau voor de invoer van bio-ethanol in de Unie vast te stellen dat verenigbaar is met de geleidelijke ontwikkeling van een eigen EU-productie, in overeenstemming met de Europese strategie voor duurzame ontwikkeling.</p>
    </intervention>
    <intervention id="4-014" speaker_id="28215" name="Jacky HÉNIN" is_mep="True" mode="spoken" nationality="France" birth_date="12-11-1960" birth_place="Douai" p_group="Confederal Group of the European United Left - Nordic Green Left" m_state="FR">
      <p sl="fr">rapporteur voor advies van de Commissie internationale handel . – Mevrouw de Voorzitter, de experimenten met de liberalisering van de energiesector zijn zonder uitzondering uitgelopen op prijsverhogingen en een kwalitatief slechtere dienstverlening. De liberalisering en de splitsing tussen energieproducenten en -distributeurs hebben in de Unie geleid tot een gebrek aan investeringen in productiefaciliteiten en elektriciteitstransportnetten. Dit beleid is debet aan de grote storing in november 2006, en moet de komende jaren wel tot enorme problemen leiden.</p>
      <p sl="fr">Gezien deze situatie moet er zoveel mogelijk vaart worden gezet achter investeringen in onderzoek op alle terreinen, inclusief kernenergie, om de uitdaging van het postaardolietijdperk aan te gaan en broeikasgassen te bestrijden. Er dient zo snel mogelijk een eind te komen aan de verplichte splitsing van energieproducenten en energietransportnetten, en aan alle liberaliseringsmaatregelen in de energiesector.</p>
      <p sl="fr">Daarom ben ik een vurig voorstander van de oprichting van een Europees energieagentschap dat zorg draagt voor de afstemming van het energiebeleid van de lidstaten en van hun inspanningen op onderzoeks- en ontwikkelingsgebied. Dit orgaan zou een economisch samenwerkingsverband op EU-niveau moeten gaan voorzitten waarin alle elektriciteitsproductie- en -distributiebedrijven vertegenwoordigd zijn en dat moet garanderen dat iedereen tegen redelijke kosten over energie kan beschikken. Energie is geen gewoon goed, het is een gemeenschappelijk goed van de gehele mensheid.</p>
    </intervention>
    <intervention id="4-015" speaker_id="23781" name="Janusz LEWANDOWSKI" is_mep="True" mode="spoken" role="rapporteur voor advies van de Begrotingscommissie" nationality="Poland" birth_date="13-06-1951" birth_place="Lublin" m_state="PL">
      <p sl="pl">Mevrouw de Voorzitter, in het geval van de verordening over hulp op het gebied van nucleaire veiligheid en beveiliging was het, net als bij andere verordeningen, de taak van de Begrotingscommissie om ervoor te zorgen dat de bepalingen van deze verordening in overeenstemming zijn met die van het nieuwe interinstitutionele akkoord, dat in mei van dit jaar van kracht is geworden. Dat is de kern van mijn advies. Deze taak werd verlicht door het feit dat rapporteur Seppänen lid van de Begrotingscommissie is.</p>
    </intervention>
    <intervention id="4-016" speaker_id="28226" name="Christian EHLER" is_mep="True" mode="spoken" nationality="Germany" birth_date="17-08-1963" birth_place="München" m_state="DE">
      <p sl="de">rapporteur voor advies van de Commissie economische en monetaire zaken. – Mevrouw de Voorzitter, natuurlijk is het commentaar van de Commissie economische en monetaire zaken weer van structurele aard. We dragen zeven punten aan.</p>
      <p sl="de">Ten eerste willen we een energiebeleid dat betaalbare energieprijzen waarborgt. Ten tweede ondersteunen wij een integrale benadering van het energievraagstuk, die in gelijke mate rekening houdt met de continuïteit van de energievoorziening, het waarborgen van mededinging en het milieu. Ten derde kunnen we ons door de afhankelijkheid van energie-importen geen ideologische oogkleppen veroorloven. We willen een onbevooroordeelde energiemix. Ten vierde beschouwen we de totstandkoming van een interne markt als een kernvoorwaarde om continuïteit van de energievoorziening en betaalbare energieprijzen te kunnen waarborgen. Ten vijfde dienen investeringen in netwerken, capaciteit evenals investeringen op het terrein van CO2, respectievelijk CO2-arme energie vergemakkelijkt en versneld te worden. Ten zesde steunen we de Commissie in haar consequente optreden tegen concurrentievervalsing. Ten zevende willen we ons energiebeleid niet nodeloos bureaucratisch maken. Nieuwe Europese agentschappen en instanties zijn op dit moment net zomin nodig als nieuwe voorschriften voor de interne markt. Het is zaak om beter gebruik te maken van het bestaande instrumentarium, en bestaand Europees recht dient volledig in nationaal recht omgezet te worden.</p>
    </intervention>
    <intervention id="4-017" speaker_id="28581" name="Evangelia TZAMPAZI" is_mep="True" mode="spoken" nationality="Greece" birth_date="05-10-1960" birth_place="Serres" p_group="Socialist Group in the European Parliament" m_state="GR">
      <p sl="el">rapporteur voor advies van de Commissie milieubeheer, volksgezondheid en voedselveiligheid. – Mevrouw de Voorzitter, mijnheer de commissaris, geachte collega’s, in de gehele Unie wordt aangedrongen op een rationeel energiegebruik en op integratie van hernieuwbare energiebronnen in de energiemix van de Unie. Daarom moet de Unie alle noodzakelijke maatregelen treffen om aan deze vraag naar een gemeenschappelijk Europees energiebeleid tegemoet te komen. Deze vraag wordt onder woorden gebracht in het verslag van mevrouw Morgan, die ik met uw welnemen van harte gelukwens.</p>
      <p sl="el">Wij moeten wel beseffen dat de Unie het huidige energieverbruik met misschien wel 20 procent kan verminderen. Dit is dus op zich al een energiebron die geëxploiteerd kan worden, en wel binnen de Europese Unie zelf. Deze vermindering kan worden verwezenlijkt als het huidige rechtskader van de Unie strikt wordt toegepast. Wij hebben daarvoor de noodzakelijke instrumenten, namelijk de structuurfondsen. In de komende programmeringsperiode 2007-2013 moet in het Europees Fonds voor Regionale Ontwikkeling prioriteit worden gegeven aan een milieuvriendelijk beleid.</p>
    </intervention>
    <intervention id="4-018" speaker_id="4253" name="Frédérique RIES" is_mep="True" mode="spoken" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="fr">rapporteur voor advies van de Commissie milieubeheer, volksgezondheid en voedselveiligheid . – Mevrouw de Voorzitter, ik spreek in mijn hoedanigheid van rapporteur voor advies van de Commissie milieubeheer over het verslag van de heer Seppänen. De Commissie milieubeheer is op hoofdlijnen tevreden met het door de Commissie industrie opgestelde verslag.</p>
      <p sl="fr">Ik benut de minuut die mij is gegund om de aandacht te vestigen op de volgende punten: ten eerste de ondersteuning die de Gemeenschap onder auspiciën van het IAEA moet bieden bij het opstellen van een gedragscode voor een internationaal waarschuwingssysteem bij nucleaire incidenten; ten tweede het essentiële karakter van het beginsel dat de vervuiler betaalt, om derde landen en exploitanten te dwingen hun verantwoordelijkheid te nemen; ten derde de financiering van de sanering van de terreinen van voormalige nucleaire installaties, onder de uitdrukkelijke voorwaarde dat tegen redelijke kosten en binnen een redelijke termijn een hoog veiligheidsniveau bereikt kan worden.</p>
      <p sl="fr">Teleurstellend is echter dat onze amendementen betreffende de aanpassing van de rechtsgrondslag, het rekening houden met onafhankelijke audits van de Europese Rekenkamer en de begrotingsdiscipline op raadplegingsgebied, om me hiertoe te beperken, niet in aanmerking zijn genomen.</p>
      <p sl="fr">Sprekend op persoonlijke titel ben ik ook blij dat de Commissie industrie mijn amendement tot wijziging van overweging 13 heeft overgenomen, dat inhoudt dat de lidstaten hun exclusieve bevoegdheid behouden met betrekking tot het recht hun eigen energiekeuzes te maken, dus ook op nucleair gebied. Wat voor Oostenrijk geldt, hoeft niet per definitie te gelden voor Finland of België.</p>
    </intervention>
    <intervention id="4-019" speaker_id="28114" name="Liam AYLWARD" is_mep="True" mode="spoken" nationality="Ireland" birth_date="27-09-1952" birth_place="Kilkenny" p_group="Group of the Alliance of Liberals and Democrats for Europe" m_state="IE">
      <p sl="en">rapporteur voor advies van de Commissie milieubeheer, volksgezondheid en voedselveiligheid. – Mevrouw de Voorzitter, ik ben blij met de twee mededelingen van de Commissie over het actieplan voor biomassa en over de strategie van de EU voor biobrandstoffen. Het is duidelijk de hoogste tijd om de vraag naar bio-energie te vergroten om de klimaatverandering en de emissie van broeikasgassen te bestrijden, de afhankelijkheid van olie te reduceren en de technologische en economische ontwikkeling in de Europese Unie te bevorderen.</p>
      <p sl="en">De vraag is hoe we dat kunnen bereiken. Ik denk dat we de vraag naar bio-energie kunnen vergroten door voorrang te geven aan onderzoek, ontwikkeling en voorlichting over bio-energie en biobrandstoffen. We moeten met name meer aandacht geven aan efficiëntere producten van de tweede generatie, door transparante en open markten op te bouwen en door marktbelemmeringen weg te nemen. Bovendien moeten we de producenten, de leveranciers en de consumenten bij de informatiecampagnes betrekken.</p>
      <p sl="en">Het is voor de toekomstige groei van het aandeel van bio-energie van het grootste belang dat deze toename niet ten koste gaat van de milieuprioriteiten van de lidstaten of van derde landen. Daarbij denk ik aan de strijd tegen de afname van de biodiversiteit, aan de bescherming van de bossen, aan de strijd tegen de verarming van de grond en voor ecologisch gezonde wateren.</p>
      <p sl="en">Ik ben blij dat in het verslag-Langen rekening is gehouden met het verzoek van de Commissie milieubeheer aan de Europese Commissie om een verplicht en alomvattend systeem van certificering in te voeren. Het is van het grootste belang dat de directoraten-generaal van de Commissie en de ministeries van de lidstaten een geïntegreerd beleid voeren. Ik doe een beroep op de Commissie om de vooruitgang op de voet te volgen en een samenhangend beleid uit te werken, samen met iedereen die betrokken is bij de productie en de levering van biomassa en biobrandstoffen. Het is ook heel belangrijk dat de lidstaten de nodige speling en flexibiliteit krijgen om zelf te beslissen wat hun doelstellingen zijn en welke politieke keuzes ze willen maken om de streefdoelen van de Gemeenschap te bereiken.</p>
      <p sl="en">De productie van bio-energie moet altijd plaatsvinden volgens de goede landbouwpraktijken, en mag niet merkbaar ten koste gaan van de productie van voedingsmiddelen in de Europese Unie en in derde landen. Stimulerende maatregelen mogen niet de vorm aannemen van indirecte subsidies en moeten beperkt blijven tot de meest efficiënte methodes, die tevens milieu- en klimaatvoordelen opleveren.</p>
      <p sl="en">De toenemende productie van bio-energie zou voor de boeren echter een zegen zijn, en ik denk dat investeringen in kleine projecten voor de productie van biobrandstoffen in de primaire sector heel zinvol zouden zijn. Ik ben blij met het voorstel van de Commissie om de overheid aan te sporen om schone en efficiënte voertuigen aan te schaffen, ook voertuigen die brandstof met een hoog aandeel biobrandstof gebruiken.</p>
      <p sl="en">Ik doe een beroep op de lidstaten om nationale actieplannen voor bio-energie uit te werken, en ben blij met het besluit van de regering van mijn eigen land om de productie van bio-energie en het gebruik ervan in het vervoer te bevorderen. Dat bleek uit de begroting die de regering van mijn land vorige week heeft voorgelegd.</p>
    </intervention>
    <intervention id="4-020" speaker_id="28335" name="Marta VINCENZI" is_mep="True" mode="spoken" nationality="Italy" birth_date="27-05-1947" birth_place="Genova" p_group="Socialist Group in the European Parliament" m_state="IT">
      <p sl="it">rapporteur voor advies van de Commissie vervoer en toerisme. – Mevrouw de Voorzitter, dames en heren, met betrekking tot het verslag-Langen heeft de Commissie vervoer en toerisme unaniem haar goedkeuring gehecht aan een advies waarin benadrukt wordt dat er keuzen moeten worden gemaakt die de investeringen op de middellange termijn stabiliseren, en die de investeerders, alsook de producenten en consumenten, de nodige zekerheden bieden. Ik zou graag zien dat dit advies volledig wordt overgenomen.</p>
      <p sl="it">Daarnaast moet er meer duidelijkheid komen in de definitie van biobrandstoffen van de tweede generatie, gezien het potentiële effect van het gebruik en de productie van biobrandstoffen op het milieu. Biomassa die voortkomt uit afval is niet hetzelfde als biomassa die verkregen wordt met bosbouwafval of andere restproducten.</p>
      <p sl="it">Voorts moet er duidelijkheid komen over het aantal voorafgaande richtlijnen die het beleid van ondersteuning van biobrandstoffen geflankeerd hebben. Er zijn namelijk een aantal inconsequenties die weggewerkt moeten worden. Er is met name behoefte aan een herziening van de bestaande richtlijn inzake de kwaliteit van brandstoffen voor het bijmengen in benzine.</p>
    </intervention>
    <intervention id="4-021" speaker_id="28316" name="Hannu TAKKULA" is_mep="True" mode="spoken" nationality="Finland" birth_date="20-11-1963" p_group="Group of the Alliance of Liberals and Democrats for Europe" m_state="FI">
      <p sl="fi">rapporteur voor advies van de Commissie vervoer en toerisme. – Mevrouw de Voorzitter, het is waar dat de uitstoot van het verkeer momenteel een van de sterkst groeiende vormen van uitstoot in onze samenleving is, wat ons dwingt na te denken over hoe wij de beginselen van duurzame ontwikkeling in de praktijk kunnen vertalen en hoe wij vervoersoplossingen kunnen vinden die milieuvriendelijker zijn, zodat wij beter rekening kunnen houden met de milieueisen aan het vervoer over land, op zee en in de lucht.</p>
      <p sl="fi">Een groot probleem is dat wij op dit moment te weinig hebben geïnvesteerd in milieuvriendelijke vervoersmiddelen. Goede voorbeelden hiervan zijn biodiesel en hybride auto's, die op financiële steun rekenden maar die niet hebben gekregen, en daarom zeer marginale verschijnselen zijn gebleven.</p>
      <p sl="fi">Belastingheffing is ook een manier om duurzame ontwikkeling te stimuleren, maar de lidstaten hebben zich nog niet op dit pad willen begeven. Hiervoor is nu steun nodig: belastingvoordelen en duidelijk beleid om te laten zien dat het milieu en duurzame ontwikkeling echte prioriteiten voor ons zijn en niet alleen onderwerpen van gewichtige toespraken.</p>
    </intervention>
    <intervention id="4-022" speaker_id="28323" name="Oldřich VLASÁK" is_mep="True" mode="spoken" nationality="Czechia" birth_date="26-11-1955" birth_place="Hradec Králové" p_group="European Conservatives and Reformists Group" m_state="CZ">
      <p sl="cs">rapporteur voor advies van de Commissie regionale ontwikkeling . – Mevrouw de Voorzitter, mijnheer de commissaris, dames en heren, in de eerste plaats wil ik mevrouw Morgan feliciteren met haar werk. Haar onderhandelingscapaciteit heeft tot een compromis geleid waarin rekening wordt gehouden met zowel de standpunten van de verschillende fracties die in de commissie vertegenwoordigd zijn als de ervaring die op dit terrein is opgedaan.</p>
      <p sl="cs">Als rapporteur voor advies van de Commissie regionale ontwikkeling ben ik ervan overtuigd dat het Europees energiebeleid bovenal ontwikkeld moet worden op basis van het subsidiariteitsbeginsel. Het is aan de lidstaten om concrete beslissingen te nemen over de energiemix en de keuze van hernieuwbare energiebronnen of kernenergie, zodat rekening kan worden gehouden met de geografische, klimatologische en economische omstandigheden van elke regio. Bovendien moeten wij ons ervan bewust zijn dat de goedkoopste energie de energie is die niet geproduceerd hoeft te worden. Daarom moeten wij de weg van de energiebesparing inslaan. Op dit vlak is er heel wat mogelijk, met name in de steden, waar meer dan 70 procent van de energie wordt verbruikt. Daarom moet de Commissie een openhartige dialoog aangaan met de steden, en ook met de autonome entiteiten en hun verenigingen.</p>
    </intervention>
    <intervention id="4-023" speaker_id="28245" name="Willem SCHUTH" is_mep="True" mode="spoken" nationality="Germany" birth_date="14-06-1954" birth_place="Assen" p_group="Group of the Alliance of Liberals and Democrats for Europe" m_state="DE">
      <p sl="de">rapporteur voor advies van de Commissie landbouw en plattelandsontwikkeling. – Mevrouw de Voorzitter, geachte commissaris, beste collega’s, allereerst zou ik de heer Langen willen feliciteren met zijn evenwichtige verslag. Ik ben blij als rapporteur voor advies namens de landbouwcommissie kort een aantal opmerkingen over het verslag te kunnen maken.</p>
      <p sl="de">In de energiemix van de toekomst zal bio-energie een centrale plaats innemen. Zij kan en zal op tal van terreinen een belangrijke bijdrage leveren: bio-energie helpt onze energievoorziening veiligstellen, vermindert onze afhankelijkheid van importen van buiten de EU, levert een bijdrage aan de klimaatbescherming en zorgt voor werkgelegenheid en bedrijvigheid in Europa’s landelijke gebieden.</p>
      <p sl="de">De Commissie landbouw en plattelandsontwikkeling hecht veel belang aan de invoering van een EU-certificeringssysteem. Enerzijds willen we extra administratieve lasten voor plaatselijke producenten vermijden door aan te sluiten bij bestaande regelingen, zoals de Cross Compliance . Tegelijk dienen ook de uit derde landen geïmporteerde biobrandstoffen volgens strenge ecologische criteria gecertificeerd te worden, om zeker te kunnen zijn van een positieve uitwerking op het milieu.</p>
      <p sl="de">Bij de stimulering van biobrandstoffen mogen de beschikbare middelen niet hoofdzakelijk toegewezen worden aan het onderzoek naar biobrandstoffen van de tweede generatie. Ook de brandstoffen van de eerste generatie vragen nog om behoorlijk veel onderzoek.</p>
    </intervention>
    <intervention id="4-024" speaker_id="28225" name="Herbert REUL" is_mep="True" mode="spoken" nationality="Germany" birth_date="31-08-1952" birth_place="Langenfeld" p_group="Group of the European People's Party (Christian Democrats)" m_state="DE">
      <p sl="de">namens de PPE-DE-Fractie. – Mevrouw de Voorzitter, geachte collega’s, aan het begin van deze discussie deed zich dezelfde situatie voor als in januari 2006, zoals collega Morgan opmerkte. Het is duidelijk geworden dat de afhankelijkheid van energie in Europa ontzettend groot is. In het jaar 2000 bedroeg de energieafhankelijkheid van Europa 50 procent, in het jaar 2030 zal die rond de 70 procent liggen. Dat zet het aspect van de continuïteit van de energievoorziening in een nieuw, dramatisch licht. Het betekent ook dat we de buitenlandse politiek moeten herijken en nieuwe consequenties moeten trekken voor de veiligstelling en exploitatie van onze eigen energiebronnen. Uiteindelijk betekent dit ook dat we de onderlinge afstemming van de drie doestellingen continuïteit van de energievoorziening, duurzaamheid en concurrentievermogen moeten heroverwegen.</p>
      <p sl="de">Het lijkt mij niet de bedoeling om alleen maar nieuwe ideeën en concepten aan te dragen, maar, zoals collega Langen al stelde, om een inspanning te leveren waardoor de werkelijkheid stukje bij beetje verandert. We moeten meer oog hebben voor het aspect van de uitvoering en daadwerkelijke veranderingen. Wat hebben we aan al die voorstellen, als ze maar een heel beperkte verandering van de werkelijkheid tot gevolg hebben? Vandaar dat ik heel blij ben dat dit verslag voor een wat realistischere kijk op de dingen gezorgd heeft. We kunnen van investeerders geen betrouwbaarheid verlangen, we kunnen van ondernemingen ook niet verlangen dat ze meer investeren, als we zelf in ons beleid geen betrouwbaarheid en duurzaamheid bieden. Almaar nieuwe voorstellen en almaar nieuwe instanties helpen ons niet verder. Dat betekent ook dat we bij de eigendomsrechtelijke ontvlechting nog eens goed moeten nadenken. Laten we fase 1 eerst maar eens uitvoeren, voor we aan fase 2 beginnen, want ik heb zo mijn twijfels of onteigening c.q. nationalisatie wel de juiste oplossing is.</p>
      <p sl="de">Er is geen alleenzaligmakende oplossing voor het probleem, het zijn er vele. Ik zeg ja tegen efficiënt energiegebruik en hernieuwbare energievormen, maar men moet ook inzien dat dit maar begrensde oplossingen voor ons probleem zijn. Daar helpt geen lievemoederen aan. Wie akkoord gaat met het terugdringen van de CO2-uitstoot, moet er ook in toestemmen dat we meer in kernenergie investeren. We willen op dit vlak geen enkel taboe, maar slechts openheid, diversiteit, flexibiliteit en realisme.</p>
    </intervention>
    <intervention id="4-025" speaker_id="28155" name="Edit HERCZOG" is_mep="True" mode="spoken" nationality="Hungary" birth_date="05-05-1961" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">namens de PSE-Fractie . – Als corapporteur ben ik bijzonder blij met het verslag van de heer Seppänen over het ondersteuningsprogramma dat de veiligheid van kerncentrales in derde landen moet bevorderen. Op het gebied van nucleaire veiligheid heeft Europa altijd al een leidende rol in de wereld gespeeld en dit programma zal ons daarin ook de komende zeven jaar ondersteunen.</p>
      <p sl="hu">De veiligheid van kernenergie is in hoge mate afhankelijk van menselijke factoren. Het ontwerpen, bouwen, in bedrijf stellen, onderhouden, toezicht houden, vervoeren en ontmantelen zijn overduidelijk menselijke taken, waarvoor een toereikend aantal werknemers en de juiste vakkennis en apparatuur nodig zijn. Het programma, dat zich richt op de republieken van de voormalige Sovjet-Unie, direct ten oosten van de Europese Unie, is dus uitermate belangrijk, ook vanuit het oogpunt van onze eigen energievoorziening en veiligheid. Tegelijkertijd helpt het programma Europese – onder andere Hongaarse – bedrijven, onderzoekers en universiteiten die beschikken over de vereiste nucleaire veiligheid, een rijk verleden, ruime ervaring en competitieve vakkennis, toegang te krijgen tot veelbelovende externe markten.</p>
      <p sl="hu">Ik wil de commissie die de besluiten neemt over het programma en de Europese Commissie die verantwoordelijk is voor de afwikkeling ervan, vragen om zo effectief mogelijk te werk te gaan. Graag maak ik van de gelegenheid gebruik om de twee andere rapporteurs te feliciteren, waarbij ik in het bijzonder wil stilstaan bij het verslag van Eluned Morgan, waaruit eenduidig blijkt dat energie niet in de eerste plaats moet draaien om industrieën die actief zijn in de energiesector, maar veeleer om de mensen die ermee te maken krijgen: de consumenten. Het belangrijkste element van het Europese energiebeleid is het creëren van waardige levensomstandigheden voor de Europese bevolking en het garanderen van betaalbare en veilige energie. Dit is een onontbeerlijke factor om onze concurrentiepositie te kunnen behouden.</p>
      <p sl="hu">Ik wil de rapporteurs vooral feliciteren met het feit dat het hun is gelukt een balans te vinden tussen de meerwaarde van de interne markt, de mondiale uitdagingen en de subsidiariteit van de lidstaten. Vandaag feliciteer ik de rapporteurs maar ik hoop, mijnheer de commissaris, dat u dit alles volgend jaar kunt implementeren.</p>
    </intervention>
    <intervention id="4-026" speaker_id="28127" name="Lena EK" is_mep="True" mode="spoken" nationality="Sweden" birth_date="16-01-1958" birth_place="Mönsterås" p_group="Group of the Alliance of Liberals and Democrats for Europe" m_state="SE">
      <p sl="en">namens de ALDE-Fractie. – Mevrouw de Voorzitter, graag wil ik de rapporteur en mijn collega's danken voor hun medewerking.</p>
      <p sl="en">Voor een welvarende, concurrerende en duurzame toekomst voor Europa is een omslag in het energiebeleid nodig. Vandaag de dag hebben we problemen met productie, distributie, consumentenrechten en met de opwarming van de aarde, stabiliteit en veiligheid. We staan voor de uitdaging snel een nieuw Europees energiebeleid te ontwikkelen en dat is een kans voor de Europese burgers, het Europese bedrijfsleven en het milieu. Daarom juich ik een ambitieuze agenda van de Commissie voor volgend jaar toe.</p>
      <p sl="en">Ik benadruk hoe belangrijk de boodschap van het Parlement vandaag is. Daarom vraag ik mijn collega's hun steun uit te spreken voor het resultaat van de stemming in de Commissie industrie, onderzoek en energie. Daar slaagden we erin een afgedwongen marktoplossing met meer markttoegang voor nieuwe spelers, meer transparantie en meer recht op informatie voor consumenten, te combineren met een duidelijk politiek signaal over internationale bindende langetermijndoelstellingen voor hernieuwbare energie en CO2-reductie.</p>
      <p sl="en">Bovendien wil ik onderstrepen hoe belangrijk het is dat aspecten als distributie en consumenten meegenomen worden in de huidige productieconcentratie en dat bestaande technologieën zoals warmtekrachtkoppeling, trigeneratie en stadsverwarming veel meer gebruikt worden. Zo verbruiken we minder en op een efficiëntere manier energie.</p>
      <p sl="en">Energiebeleid zou niet als een op zichzelf staand onderwerp beschouwd moeten worden. Het is van vitaal belang dat zowel KP7 als de hervorming van het GLB afgestemd worden op de noodzaak van een grotere interne Europese energieproductie.</p>
      <p sl="en">Het Parlement ondersteunt de huidige samenwerkingsstructuren tussen lidstaten en steunt de Commissie in haar vaste overtuiging dat ze verder uitgebouwd moeten worden. We zijn echter geen voorstander van nieuwe agentschappen. Die brengen alleen maar financiële en bureaucratische lasten voor de Unie met zich mee.</p>
      <p sl="en">Commissaris Kroes wil ervoor zorgen dat de mededingingswetgeving niet overtreden wordt, om misbruik van sterke marktposities te voorkomen. Ik wil haar daar uitdrukkelijk in steunen. Ervaringen zijn net sterren: je ziet ze pas aan het eind van de dag. De EU heeft nu de kans voor het grijpen om de energiemarkt aanzienlijk te verbeteren, milieuproblemen op te lossen en nieuwe banen te scheppen. Laten we die kans grijpen.</p>
    </intervention>
    <intervention id="4-027" speaker_id="4432" name="Claude TURMES" is_mep="True" mode="spoken" nationality="Luxembourg" birth_date="26-11-1960" birth_place="Diekirch" p_group="Group of the Greens/European Free Alliance" m_state="LU">
      <p sl="en">namens de Verts/ALE-Fractie. – Om te beginnen wil ik mevrouw Morgan en mevrouw Ek danken voor hun politieke lijn, waarin milieu en concurrentiekracht samengaan. Zo komen we vooruit.</p>
      <p sl="de">Mevrouw de Voorzitter, Europa staat voor een tweesprong. Er is een energie- en vervoersbeleid voor een handjevol grote bedrijven. Dat betekent alle ruimte voor benzineslurpende, tonnenzware voertuigen, klimaatongunstige kolencentrales, riskante technologieën, kernenergie, oneerlijke concurrentie en het voortbestaan van de zakkenvullerij die de markt vandaag de dag te zien geeft. Dat is het beleid dat de Commissie – d.w.z. commissaris Verheugen met de daadkrachtige ondersteuning van de heer Barroso – ondanks de tegenstand van commissarissen met veel kennis van het beleidsterrein, zoals de heer Piebalgs, mevrouw Kroes en de heer Dimas, door wil drukken.</p>
      <p sl="de">Daarnaast is er ook een energie- en vervoersbeleid voor de burgers van Europa en voor duizenden kleine ondernemers en de kleinhandelaren. Zo’n beleid zou voor grootscheepse investeringen zorgen in de modernisering van de gebouwen in Europa, duizenden arbeidsplaatsen scheppen, de energieafhankelijkheid van Europa, ook in het geval van aardgas, verminderen, verbeterde normen voor in massa geproduceerde gebruiksgoederen als personenwagens, koelkasten, tv-schermen en huizen opstellen.</p>
      <p sl="de">Daarnaast is het van het grootste belang dat de bestaande richtlijn voor hernieuwbare energiebronnen gehandhaafd blijft, want die blijkt zo succesvol, dat hij energiereuzen als E.ON en EDF een doorn in het oog is. Mijnheer de commissaris, u hebt ons voor januari een nieuwe richtlijn betreffende de energieprestaties van gebouwen in het vooruitzicht gesteld. Deze richtlijn moet er komen en daarna zullen de burgers volgen. Bovendien moet er meer concurrentie komen. We hebben slechts deze ene planeet. Die mogen we niet opofferen aan de kortetermijnbelangen van een paar grote concerns en hun handlangers in de politiek.</p>
    </intervention>
    <intervention id="4-029" speaker_id="28977" name="Roberto MUSACCHIO" is_mep="True" mode="spoken" nationality="Italy" birth_date="03-09-1956" birth_place="Miami " p_group="Confederal Group of the European United Left - Nordic Green Left" m_state="IT">
      <p sl="it">namens de GUE/NGL-Fractie. – Mevrouw de Voorzitter, dames en heren, ik heb deelgenomen aan de Klimaatconferentie in Nairobi, die belangrijke indicaties en toezeggingen heeft opgeleverd.</p>
      <p sl="it">Allereerst is besloten dat Kyoto ook na 2012 zal bestaan. Bovendien zijn er nieuwe mogelijkheden voor interventie aangeboord die veel verder reiken dan de koop en verkoop van emissiequota: er is nu plaats voor proactieve en positieve maatregelen.</p>
      <p sl="it">Er komen twee fondsen: een fonds voor technologische aanpassing en een fonds voor hernieuwbare en schone energiebronnen. Het vraagstuk van de technologische overdracht is eindelijk aangesneden en ook het thema van de strijd tegen ontbossing is op tafel gekomen. Kofi Annan heeft gelijk als hij zegt dat dergelijke richtsnoeren een krachtiger politiek leiderschap vergen. Het is aan Europa om die politieke wil te belichamen. Vandaar dat er onder meer voor gezorgd moet worden dat de afzonderlijke landen serieuze en gedocumenteerde plannen voor terugdringing van de emissies presenteren, overeenkomstig de doelstellingen van Kyoto. Een eerste aanzet daartoe is de massale bevordering van energiebesparing en hernieuwbare energiebronnen.</p>
      <p sl="it">Het Europees Parlement kan via zijn Commissie milieubeheer, volksgezondheid en voedselveiligheid een stimulerende rol op zich nemen en het kan impulsen geven om de goede richting uit te gaan, onder andere door middel van samenwerking met de nationale parlementen. Die goede richting betekent actieve politieke ondersteuning en een samenwerkings- en innovatiebeleid: het is dus geen kwestie van de puur commerciële logica van privatiseringen en liberaliseringen, want daarmee worden maar al te vaak speculatieve belangen beoogd in plaats van het collectieve welzijn.</p>
      <p sl="it">Tenslotte nog een opmerking over kernenergie: de beste veiligheid krijgen wij als we daar gewoon niet aan beginnen; we moeten daarvan afzien, omdat wij voor onze toekomst geen kernenergie nodig hebben.</p>
    </intervention>
    <intervention id="4-030" speaker_id="28355" name="Mieczysław Edmund JANOWSKI" is_mep="True" mode="spoken" nationality="Poland" birth_date="16-11-1947" birth_place="Zduńska Wola" p_group="Union for Europe of the Nations Group" m_state="PL">
      <p sl="pl">namens de UEN-Fractie . – Mevrouw de Voorzitter, ik wil mevrouw Morgan bedanken voor haar werk aan het verslag. Het Groenboek is inderdaad een goede start om een coherente energiestrategie uit te werken voor Europa en, in een breder verband, voor de hele wereld. Deze kwestie is van fundamenteel belang. Het gaat er hier immers niet alleen om de aanvoer te garanderen van brandstoffen in vloeibare, vaste of gasvorm of om de productie van elektriciteit, zonder welke de wereld vandaag zou instorten. Het gaat hier ook niet uitsluitend om installaties voor verwarming en airconditioning, maar ook om bescherming van het milieu, om het voorkomen van schadelijke klimaatveranderingen.</p>
      <p sl="pl">Natuurlijk heeft energie ook een wezenlijke politieke dimensie, waarvan de bekende voorbeelden van het dichtdraaien van de gaskraan mogen getuigen. In verband met de beperkte tijd wil ik de aandacht op slechts enkele problemen vestigen. De handel in broeikasgasemissierechten is een wereldwijd probleem en dit vereist allesomvattende oplossingen. De Europese Unie dient initiator te worden van dergelijke oplossingen. Vergissingen kunnen leiden tot een onomkeerbare verslechtering van de hele dampkring.</p>
      <p sl="pl">Innovatie in het energiebeleid betekent zowel het zoeken naar nieuwe, duurzame en schone energiebronnen, alsook een radicale rationalisering van het gebruik ervan. Naar mijn inschatting verkwisten we circa 25 procent van de energie door energieverspillende installaties, inefficiënt energietransport of slechte organisatie. Ik vestig enige hoop op het programma “Intelligente energie” van het zevende kaderprogramma.</p>
      <p sl="pl">Weg-, spoor-, lucht- en zeevervoer vereisen een nieuwe logistiek, waarin directe financiële belangen of gemak moeten plaatsmaken voor de toekomst. Ik wil de vraag stellen hoeveel mensen er vandaag met eigen vervoer naar hun werk gekomen zijn en dus niet hebben gecarpoold.</p>
      <p sl="pl">Energiezekerheid vereist de aanleg van netwerken die als back-up moeten dienen, want anders zullen we te maken krijgen met het typische domino-effect. De voorbeelden van afgelopen november laten nog eens zien hoe kwetsbaar de huidige systemen zijn. De Europese Unie moet zich laten leiden door de beginselen van solidariteit en gecoördineerd optreden tegenover de energieleveranciers.</p>
    </intervention>
    <intervention id="4-031" speaker_id="28142" name="Nils LUNDGREN" is_mep="True" mode="spoken" nationality="Sweden" birth_date="13-07-1936" birth_place="Skövde" p_group="Independence/Democracy Group" m_state="SE">
      <p sl="sv">namens de IND/DEM-Fractie. – Mevrouw de Voorzitter, het is algemeen bekend dat als je enige stuk gereedschap een hamer is, je zo langzamerhand elk probleem als een spijker gaat zien. Het is duidelijk waardoor dat komt: een hamer is alleen nuttig om ermee op spijkers te slaan, dus moet je je wel verbeelden dat alle problemen spijkers zijn. De meeste problemen die we tegengekomen zijn echter geen spijkers. Met die instelling gaan de meeste dingen mis. Je kunt met een hamer geen Venetiaanse glazen maken en je kunt er ook geen politieke tegenstander mee overtuigen.</p>
      <p sl="sv">De meerderheid in dit Parlement heeft echter een hamer, namelijk de Europese Unie. De meesten van u willen geloven – of liever gezegd willen anderen doen geloven – dat de problemen die toevallig actueel worden, te allen tijde behoren te worden opgelost of moeten worden opgelost met behulp van de EU. In feite zijn die problemen zeldzaam. De uitzonderingen zijn nucleaire veiligheid, bescherming tegen straling en problemen rond nucleair materiaal in de EU en haar buurlanden. De heer Seppänen is op het juiste spoor en verdient onze steun, maar mevrouw Morgan, die het energiebeleid zo ontzettend dreigt te bureaucratiseren dat er al op korte termijn een miljoen mensen nodig zijn om het uit te voeren, is op de verkeerde weg. Aanpassingen in verband met stijgende energieprijzen kunnen het beste op nationaal niveau plaatsvinden.</p>
      <p sl="sv">Creativiteit kan tot wasdom komen door concurrentie tussen landen en ondernemingen om effectieve oplossingen voor energieproblemen te vinden, en niet door bureaucratisering van het bestaan van een half miljard mensen die in landen met zeer uiteenlopende situaties wonen.</p>
    </intervention>
    <intervention id="4-032" speaker_id="28211" name="Lydia SCHENARDI" is_mep="True" mode="spoken" nationality="France" birth_date="27-06-1952" birth_place="Montreuil s/Bois" p_group="Non" m_state="FR">
      <p sl="fr">Mevrouw de Voorzitter, beste collega’s, ik wil twee opmerkingen maken naar aanleiding van deze plenaire discussie over energie.</p>
      <p sl="fr">Ten eerste: de Europese Unie heeft geen enkele bevoegdheid op energiegebied. Dit is een waarheid als een koe, die eens te meer blijkt uit het feit dat in de verschillende verslagen wordt benadrukt dat de lidstaten exclusief bevoegd zijn met betrekking tot hun energiekeuzes. Mevrouw Morgan voegt daar nog een expliciete verwijzing naar maximale subsidiariteit aan toe. Alles in deze verslagen spreekt die stellingen echter tegen, zo gebiedend en sturend zijn ze.</p>
      <p sl="fr">Ten tweede: het Europa van Brussel heeft al laten zien waartoe het in staat is door zich het recht toe te eigenen een energiebeleid te voeren en de gas- en elektriciteitsmarkten te liberaliseren. En waar heeft dat toe geleid? Grote prijsverhogingen voor de consument, het tegengaan van de nivellering van de tarieven en daarmee van de publieke dienstverlening, storingen in de energievoorziening, zorgen ten aanzien van het onderhoud, de uitbreiding en de modernisering van de netten, enz.</p>
      <p sl="fr">We zijn momenteel getuige van een versnelde concentratie van de sector, zozeer zelfs dat die beroemde concurrentie waarover u ons aan de kop zeurt, al heel dicht in de buurt zit van de monopolisering van de energiemarkt door een handvol multinationals. Met als enige verschil: deze monopolies liggen niet langer bij overheidsbedrijven, ze komen in particuliere, mogelijk zelfs niet eens Europese, handen. Dus ja, wij zijn vóór energieveiligheid en –zekerheid en vóór energie-efficiëntie, maar het is aan de soevereine staten zelf om hun eigen lijn uit te zetten in deze strategische materie.</p>
    </intervention>
    <intervention id="4-034" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Mijnheer de Voorzitter, geachte commissaris, dames en heren, in de Oostenrijkse pers stond te lezen dat de kerncentrale in Temelin weldra het honderdste ongeval gaat beleven. De Commissie is voor haar informatie aangewezen op de welwillendheid van de verantwoordelijke overheidsinstanties in de lidstaten. Toch dank ik commissaris Piebalgs hartelijk voor zijn toezegging dat hij in een officiële brief zal informeren wat nu de werkelijk risico’s van de kerncentrale in Temelin zijn.</p>
      <p sl="de">Ik ben ook ingenomen met amendement 5 op het verslag-Seppänen, dat betrekking heeft op de rol van het Internationaal Agentschap voor Atoomenergie bij beveiligingsmaatregelen en de algehele veiligheid van kerncentrales. De Gemeenschap zou voor de toekomst een gedragscode uit moeten werken voor een internationaal waarschuwingssysteem bij nucleaire ongevallen, dat onder verantwoordelijkheid van het Internationaal Agentschap voor Atoomenergie komt. Dat is een uitstekend voorstel uit het verslag-Seppänen. Er moet een peer review door experts komen, die niet alleen in de lidstaten, maar ook op Europees vlak een controlebevoegdheid krijgen, zodat een kerncentrale die een gevaar vormt desnoods ook via een besluit van de rechter buiten bedrijf gesteld kan worden. Dat zijn we verplicht aan de veiligheid en de gezondheid van de burgers in Europa. Daarvoor moet de Raad de obstructieve houding die hij tot nu toe aangenomen heeft laten varen en in het belang van de veiligheid instemmen met de vorming van zo’n peer review -groep. Het is bekend dat juist ten aanzien van de buitenbedrijfstelling en definitieve opslag zeer uiteenlopende veiligheidsvoorschriften van kracht zijn. Dat leidt tot een groot verschil in de exploitatiekosten en daarvan zullen diegenen profiteren die de minst strenge veiligheids- en beveiligingsmaatregelen hanteren en zich niet druk maken om buitenbedrijfstelling en definitieve opslag. Dat is onaanvaardbaar!</p>
      <p sl="de">Commissaris Piebalgs, ik dank u voor uw steun en hoop dat de Commissie in deze aangelegenheid de nodige druk zal gaan uitoefenen.</p>
    </intervention>
    <intervention id="4-035" speaker_id="2301" name="Reino PAASILINNA" is_mep="True" mode="spoken" nationality="Finland" birth_date="05-12-1939" birth_place="Arctic Ocean" p_group="Socialist Group in the European Parliament" m_state="FI">
      <p sl="fi">Mijnheer de Voorzitter, mijnheer de commissaris, wij staan achter de verslagen en ik complimenteer de rapporteurs. Ik wil twee punten naar voren brengen. Wij hebben niet alleen een probleem met de invoer van energie, die onzekerheid veroorzaakt, maar ook een probleem met onze eigen activiteiten in de Europese Unie. Onze reservecapaciteit voor energie bedraagt 4,8 procent en daalt elk jaar, terwijl zij voorheen 15 à 20 procent bedroeg. Wij zijn daarom door onze eigen schuld in crises beland. Wij moeten nu in nieuwe capaciteit investeren, netwerken aanleggen en verbeteren en regeringen nu echt vragen om te helpen. Wij moeten natuurlijk ook veel meer aandacht besteden aan het energieverbruik.</p>
      <p sl="fi">Het tweede punt is dat energie niet alleen een politieke maar ook een sociale kwestie is geworden. Hoe armer de consument, hoe moeilijker zijn situatie wanneer de energieprijzen hoog zijn. Deze verbruiker moet in het energiebeleid centraal staan, zoals in het verslag van mevrouw Morgan staat.</p>
      <p sl="fi">Ik wil de Commissie dan ook vragen wat zij van plan is te doen om de sociale energiezekerheid te verbeteren.</p>
    </intervention>
    <intervention id="4-036" speaker_id="28243" name="Jorgo CHATZIMARKAKIS" is_mep="True" mode="spoken" nationality="Germany" birth_date="21-04-1966" birth_place="Duisburg" p_group="Group of the Alliance of Liberals and Democrats for Europe" m_state="DE">
      <p sl="de">Mijnheer de Voorzitter, geachte commissaris, we weten allemaal dat energie de levensader van de Europese Unie is. Helaas zijn we ons daar niet al te vaak, alleen op zondagen, van bewust. Ik vind dat de EU over het algemeen zeer naïef met het thema energie omgaat. Energiebeleid is nog altijd stukwerk, waarbij de lidstaten verschillende strategieën toepassen.</p>
      <p sl="de">De voorjaarstop over energie is mislukt, zoveel is duidelijk geworden. De top tussen de EU en Rusland, die voor ons van belang was en ook een energiecomponent omvatte, liep stuk op Pools rundvlees. Er zijn ideologische twisten over kernenergie – allemaal dingen die voor nodeloos oponthoud zorgen. Er zijn belangrijke regio’s in de wereld die onze hoofdleveranciers zouden kunnen worden, zoals Centraal-Azië, waar we nog maar weinig interesse voor getoond hebben. Zoals al meermaals in dit debat werd onderstreept, sluit China wereldwijd zeer veel strategische bondgenootschappen, die precies om dit thema draaien. Anderzijds lijden we onder een zeer hoge afhankelijkheid van olie en gas en voor een waarlijk Europese energiemarkt ontbreekt het ons aan voldoende interconnectoren, zoals kort geleden de algehele stroomuitval van dit jaar duidelijk maakte. Al met al lijkt mij dat een zeer slechte balans.</p>
      <p sl="de">Daarom zijn wij zeer verheugd dat u, mijnheer de commissaris, de aanzet geeft tot verschillende actieplannen, dat het Duitse Raadsvoorzitterschap een zwaartepunt maakt van het thema energie en dat landen als Finland voor een heel onideologische en toch zeer succesvolle benadering van het energievraagstuk hebben gekozen, door zeer veel in biomassa en tegelijk ook in kernenergie te investeren, omdat ze de tekenen des tijds kennelijk verstaan hebben.</p>
      <p sl="de">Wat mij in het bijzonder verheugt, is dat u, mijnheer de commissaris, met het actieplan voor biomassa een wezenlijke bijdrage lijkt te gaan leveren aan de diversificatie van energiebronnen, de terugdringing van de afhankelijkheid van andere delen van de wereld en aan de 'lissabonnisering' van de gehele EU-agenda. Ik denk dan met name aan het landbouwplan. De plannen liggen op tafel. Het is nu aan de lidstaten om daar een vervolg aan te geven.</p>
    </intervention>
    <intervention id="4-037" speaker_id="28233" name="Rebecca HARMS" is_mep="True" mode="spoken" nationality="Germany" birth_date="07-12-1956" birth_place="Hambrock bei Uelzen" p_group="Group of the Greens/European Free Alliance - Co" m_state="DE">
      <p sl="de">Mijnheer de Voorzitter, geachte collega’s, er liggen zeer verschillende verslagen op tafel waar het de energiestrategieën betreft. Het verslag-Morgan en het verslag-Langen gaan volgens mij echt over een positieve toekomst en schetsen een nieuw paradigma voor de energiesector, terwijl het verslag-Seppänen eigenlijk gewijd is aan het aflossen van een hypotheek uit het verleden. Omdat ik het volledig eens ben met collega Morgan zou ik mij nu op het verslag-Seppänen willen concentreren, waarvan ik moet zeggen dat er een suggestie van uitgaat die voor mij volstrekt onaanvaardbaar is.</p>
      <p sl="de">Nucleaire veiligheid is en blijft meer fictie dan werkelijkheid. Als we het afgelopen jaar beschouwen en de grote gebeurtenissen die ons opschrikten de revue laten passeren, kun je niet anders zeggen dan dat men in de Europese Unie doordrongen moet raken van dit gegeven. We zijn een hulpeloze confrontatie met Iran aangegaan, dat een atoombom dreigt te maken. We zijn opgeschrikt door kernproeven in Noord-Korea en kunnen slechts vaststellen dat het non-proliferatieverdrag mislukt is.</p>
      <p sl="de">In de Europese Unie hebben we de Zweedse Forsmark-centrale. Zweden is een land dat beweert de veiligste kerncentrales te hebben. De Zweedse toezichthouders confronteren ons met de mededeling dat we maar achttien minuten van een ongecontroleerde kernreactie verwijderd waren. Over dit ongeval is op Europees niveau nog niet eens gediscussieerd, laat staan dat er onderzoek naar gedaan is. Met het ongedaan maken van de gevolgen van het reactorongeluk in Tsjernobyl hebben we een grote verantwoordelijkheid op ons genomen, maar wat zien we? Incompetentie, corruptie bij de uitvoering van het Shelter Implementation Plan en niemand die schijnt te weten hoe het daar nu verder mee moet. En dan is er nog een poloniumaffaire. Grote hoeveelheden polonium, een sterk radioactieve stof, afkomstig uit Russische atoomsteden, worden ontvreemd, kriskras door Europa vervoerd en niemand die weet hoe dat mogelijk is. Praat mij dus niet van nucleaire veiligheid, want volgens mij kunnen we het veel beter over nucleaire onveiligheid hebben!</p>
    </intervention>
    <intervention id="4-038" speaker_id="28249" name="Tobias PFLÜGER" is_mep="True" mode="spoken" nationality="Germany" birth_date="01-02-1965" birth_place="Stuttgart" p_group="Confederal Group of the European United Left - Nordic Green Left" m_state="DE">
      <p sl="de">Mijnheer de Voorzitter, de diverse verslagen op het gebied van energie zijn eigenlijk kenmerkend voor het Europees Parlement. Er staat veel in en veel daarvan is juist. In wezen zijn deze verslagen echter allemaal problematisch.</p>
      <p sl="de">Er wordt altijd gesproken over een energiemix. Dat betekent uiteraard dat er nog steeds naar kernenergie wordt gekeken, en kernenergie is en blijft verkeerd en gevaarlijk. Wanneer zullen degenen die de verantwoordelijkheid hebben, eindelijk lering trekken uit Tsjernobyl en de bijna-ongevallen in Zweden? De enige juiste reactie is onmiddellijk ophouden met kernenergie! De EU faalt op het gebied van het bevorderen van onderzoek, op het gebied van energie-efficiëntie en op het gebied van hernieuwbare energie. Het is schandalig dat er aan de wapenwedloop tweemaal zoveel geld, 1,6 miljard euro, wordt uitgegeven dan aan een koersverandering op het gebied van energie. De Duitse minister van Buitenlandse Zaken heeft het altijd over een 'extern energiebeleid'. Daaruit blijkt dat de EU wereldpolitieke ambities heeft, ten koste van anderen. In plaats daarvan moeten we onmiddellijk stoppen met kernenergie en op grote schaal gaan investeren in hernieuwbare energiebronnen en energieonderzoek, in plaats van in militair onderzoek en samenwerking op het gebied van extern energiebeleid.</p>
    </intervention>
    <intervention id="4-039" speaker_id="28509" name="John WHITTAKER" is_mep="True" mode="spoken" nationality="United Kingdom" birth_date="07-06-1945" birth_place="Oldham" p_group="Independence/Democracy Group" m_state="GB">
      <p sl="en">Mijnheer de Voorzitter, dit verslag bevat meer dan honderd zinnen over de zekerheid van de energievoorziening en in bijna alle honderd wordt de Commissie opgeroepen iets te doen: het systeem voor de handel in emissierechten vastleggen, investeringen in de Europese energiemarkt bevorderen, energie-efficiëntie aanmoedigen, ze moet steeds meer doen. De Commissie zal het druk krijgen. Ik heb vraagtekens bij twee zaken waar men bij dit ambitieuze programma van uitgaat.</p>
      <p sl="en">Ten eerste gaat men ervan uit dat de Commissie op de een of andere manier in staat is al deze problemen aan te pakken, alsof ze een toverstafje heeft. Ten tweede gaat men ervan uit dat de EU-lidstaten overgehaald kunnen worden om mee te werken. Ze zullen meewerken zolang dat in hun belang is, bijvoorbeeld door overtollige stroom met winst aan de buurlanden te verkopen. Maar wanneer de nationale energievoorziening op het spel staat, zullen de bevoegdheden van de Commissie niet ver genoeg gaan en zullen de lidstaten voor zichzelf opkomen. Kijk naar de 'samenwerking' op visserijgebied, waarbij ettelijke soorten met uitsterven worden bedreigd.</p>
      <p sl="en">Mijn grootste zorg is echter dat bij veel van wat we vragen, zoals het streven naar onmogelijke doelstellingen voor kooldioxide en hernieuwbare energie, er weinig aandacht wordt besteed aan het economische kostenplaatje. Ik ben bang dat veel van de aanbevelingen in dit verslag evenveel economische schade zullen aanrichten als de REACH-richtlijn, die dit Parlement gisteren zo triomfantelijk heeft aangenomen.</p>
    </intervention>
    <intervention id="4-040" speaker_id="28512" name="Jim ALLISTER" is_mep="True" mode="spoken" nationality="United Kingdom" birth_date="02-04-1953" birth_place="Crossgar" p_group="Non" m_state="GB">
      <p sl="en">Mijnheer de Voorzitter, een open energiemarkt en een werkbaar beleid om energie te delen zijn onmogelijk zonder transparante concurrentie. Het Groenboek van de Commissie erkent dit.</p>
      <p sl="en">In Ierland, dat onderdeel is van een breder project voor de Britse eilanden en de EU, worden de mogelijkheden van een vrije een eerlijke markt echter verstikt door de staatsoverheersing van de Ierse markt door ESB. Diens quasimonopolie in zowel opwekking als distributie moet doorbroken worden, omdat het anderen van de markt houdt en concurrentie in de kiem smoort. Nu moet ik zeggen dat de regering in Dublin pas zeer laat in beweging is gekomen om dit monopolie te doorbreken. Ik roep de Commissie vandaag op om zich wat harder op te stellen inzake het doorvoeren van deze noodzakelijke hervorming.</p>
      <p sl="en">Monopolies gaan hand in hand met gesubsidieerde inefficiëntie en hogere prijzen, en zo zal het ook de consumenten in mijn kieskring in Noord-Ierland vergaan als wij een minderheid zouden worden op een energiemarkt die wordt gedomineerd door een niet-hervormde ESB. Dat mag niet gebeuren!</p>
    </intervention>
    <intervention id="4-041" speaker_id="1263" name="Elmar BROK" is_mep="True" mode="spoken" nationality="Germany" birth_date="14-05-1946" birth_place="Verl " p_group="Group of the European People's Party (Christian Democrats)" m_state="DE">
      <p sl="de">rapporteur voor advies van de Commissie buitenlandse zaken . – Mijnheer de Voorzitter, mijnheer de commissaris, laat mij met een paar woorden het standpunt van de Commissie buitenlandse zaken duidelijk maken. De Europese Unie is niet langer een eiland van gelukzaligheid. Rusland gebruikt energie als een politiek wapen, de situatie in het Midden-Oosten en in de Golfregio is onduidelijk en niemand van ons weet, hoe de politieke situatie en daarmee de betrouwbaarheid van de energievoorziening er over twee, drie jaar uit zal zien.</p>
      <p sl="de">Als we zien dat het naar energie hongerende China in Darfur rechten binnen de energiesector heeft vergaard, een Afrika-top heeft georganiseerd, toegang tot Nigeria heeft verkregen en met Iran een energiedeal van ruim honderd miljard dollar heeft gesloten, dan moeten wij ons ernstig zorgen gaan maken of het mogelijk blijft de energievoorziening tegen redelijke prijzen te realiseren, aangezien dit van doorslaggevend belang is voor de economische en sociale ontwikkeling van ons continent, ten aanzien van banen en nog veel meer. Daarom moeten wij ons met name op deze gebieden inspannen om vooruit te komen, door onze energie uit alle delen van de wereld te halen en door een interne verbinding van de energienetwerken binnen de Europese Unie tot stand te brengen, zodat afzonderlijke landen niet kunnen worden gestraft door derde machten. Dat biedt een hogere mate van zekerheid. Daaruit blijkt eveneens hoe groot de noodzaak van het Grondwettelijk Verdrag is, om bevoegdheden op het gebied van energie te creëren, zodat wij datgene waarover wij vandaag debatteren, daadwerkelijk ten uitvoer kunnen leggen.</p>
    </intervention>
    <intervention id="4-042" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="es">Mijnheer de Voorzitter, ik zal beginnen met het verslag van de heer Seppänen. De rapporteur heeft opnieuw blijk gegeven van zijn grote ervaring met dit onderwerp en van zijn vermogen om consensus te bereiken door een ruime meerderheid van de Commissie industrie, onderzoek en energie achter het verslag te krijgen.</p>
      <p sl="es">Wat betreft het verslag-Morgan, wil ik op een curieus feit wijzen, en dat is dat de bijdrage van de nucleaire energie volkomen genegeerd is. Ik begrijp dat sommige afgevaardigden dit onderwerp liever niet aansnijden om te voorkomen dat er een polemisch debat ontstaat, maar we moeten moedig zijn en de belangrijke bijdrage die deze energiebron kan leveren aan een continue voorziening en de bestrijding van de klimaatverandering nu eindelijk eens objectief en zonder vooroordelen in overweging nemen.</p>
      <p sl="es">Ik wil, luistert u goed, mevrouw Harms, Patrick Moore, de medeoprichter van Greenpeace citeren: “Windenergie en zonne-energie hebben hun plaats, maar omdat het hier om intermitterende en onvoorspelbare energiebronnen gaat, kunnen ze de grote kolen-, kern- en waterkrachtcentrales niet vervangen. Aardgas is al duur genoeg en de prijs van aardgas is instabiel; rekening houdend met het feit dat hydro-elektrische hulpbronnen al volledig worden benut, blijft kernenergie over als enig levensvatbaar alternatief voor kolen”. Dat lijkt mij een onweerlegbare redenering.</p>
      <p sl="es">Ik ben het met u eens dat Iran, met zijn nucleaire verrijkingsprogramma, een grote bedreiging voor de stabiliteit en de veiligheid in de wereld is, maar de consequentie is precies het tegenovergestelde van wat u voorstelt, mevrouw Harms. De consequentie is dat we onze energieonafhankelijkheid moeten vergroten. Dat is dus precies het tegenovergestelde van wat u zegt. We moeten ophouden met het geven van een politieke kleur aan kilowatts. Er zijn geen linkse of rechtse kilowatts, er zijn bronnen waarbij er uitstoot van broeikasgassen plaatsvindt en bronnen waarbij dat niet gebeurt. De hernieuwbare energiebronnen en kernenergie moeten gezien worden als complementair en niet als strijdig met elkaar.</p>
    </intervention>
    <intervention id="4-043" speaker_id="1237" name="Mechtild ROTHE" is_mep="True" mode="spoken" nationality="Germany" birth_date="10-08-1947" birth_place="Paderborn" p_group="Socialist Group in the European Parliament" m_state="DE">
      <p sl="de">Mijnheer de Voorzitter, mijnheer de commissaris, dames en heren, om te beginnen wil ik de drie rapporteurs danken voor hun goede werk. Ik hoop echter dat de andere rapporteurs het mij niet kwalijk nemen, dat ik mij met name op het verslag-Morgan wil richten. Het is een uitstekend verslag, dat de productieve samenwerking tussen de rapporteur en de schaduwrapporteurs weergeeft. Ik ga ervan uit dat wij hier vandaag in het Parlement een duidelijk signaal zullen afgeven aan de Commissie, een signaal dat de Commissie in het belang van de voortzetting van een tot dusver werkelijk uitstekende samenwerking op het gebied van het energiebeleid beter niet kan negeren, als ze in januari haar energiepakket presenteert. In het verslag wordt bijvoorbeeld aangedrongen op een bindende doelstelling van 25 procent energie uit hernieuwbare energiebronnen.</p>
      <p sl="de">De Commissie staat blijkbaar open voor een bindende algemene doelstelling. Dat is goed, maar niet voldoende. In het verslag-Morgan wordt eveneens aangedrongen op bindende sectordoelstellingen. We hebben doelstellingen voor elektriciteit en biobrandstoffen, maar deze moeten tot na 2010 worden vastgelegd.</p>
      <p sl="de">Tot dusver hebben wij geen negatieve ervaringen gehad. In 2001 hebben we met de Elektriciteitsrichtlijn, die duidelijke doelstellingen bevatte, kunnen zien dat wij een nieuwe doorbraak in de lidstaten hadden bereikt. Dat mag enerzijds niet in gevaar worden gebracht. Anderzijds heeft u, commissaris Piebalgs, in februari jongstleden hier in het Parlement verklaard, dat u nog dit jaar een richtlijn voor verwarming en koeling zou presenteren. Wij geven u daar graag tot januari de tijd voor, maar dat is het punt niet. Wij, het Parlement en de industrie en het bedrijfsleven op dit gebied, die uw woorden werkelijk hebben ondersteund, verwachten dat er nu een richtlijn wordt gepresenteerd, zoals zowel in het verslag-Langen als in het verslag-Morgan wordt gesteld. Ik wil de Commissie dringend verzoeken haar verantwoordelijkheid op zich te nemen en dienovereenkomstig actie te ondernemen!</p>
    </intervention>
    <intervention id="4-044" speaker_id="28209" name="Anne LAPERROUZE" is_mep="True" mode="spoken" nationality="France" birth_date="04-07-1956" birth_place="Puylaurens" p_group="Group of the Alliance of Liberals and Democrats for Europe" m_state="FR">
      <p sl="fr">Mijnheer de Voorzitter, mijnheer de commissaris, beste collega’s, graag plaats ik enkele kanttekeningen bij de verschillende dossiers die we vanochtend behandelen.</p>
      <p sl="fr">Met het verslag betreffende hulp op het gebied van nucleaire veiligheid en beveiliging stelt de Europese Unie zich ten doel de nucleaire veiligheid en beveiliging in de wereld te bevorderen via een instrument van samenwerking met derde landen. Het is niet aan de Europese Unie om de bouw van nieuwe centrales tegen te gaan of de sluiting van bestaande installaties te eisen, besluiten die immers onder de bevoegdheid van de staten zelf vallen, maar wel om een cultuur van nucleaire veiligheid te bevorderen. Ik betreur dan ook de beide amendementen van de Groenen, die meer bepleiten dan wat haalbaar is. Vroegtijdig ingrijpen vóór het in gebruik nemen van een installatie maakt het treffen van veiligheidsmaatregelen mogelijk.</p>
      <p sl="fr">Het Parlement behandelt vanochtend ook een ambitieus verslag over biomassa en biobrandstoffen, beide belangrijk voor de energieonafhankelijkheid van de EU en in de strijd tegen de klimaatverandering. Het wereldwijde energierendement van biomassa zal echter wel realistisch ingeschaald moeten worden.</p>
      <p sl="fr">Verder had ik graag gezien dat het Parlement zich in krachtiger bewoordingen zou hebben uitgesproken over het groenboek van de Europese Commissie, met name voor wat betreft de inspanningen die nodig zijn om het energieverbruik in de bouw en het vervoer terug te dringen. Een ander punt: we zijn opnieuw met een grote boog om het debat over kernenergie heengelopen. We moeten onder ogen zien dat kernenergie deel uitmaakt van de energiemix, dat zij een bijdrage kan leveren in de strijd tegen klimaatverandering en, last but not least, dat wij beschikken over wereldvermaarde knowhow op dit gebied.</p>
      <p sl="fr">Ik wil er ook op wijzen dat de netbeheerders samen een Europese code moeten gaan opstellen om baas te blijven over de veiligheid van de energietransportnetten.</p>
      <p sl="fr">En omdat particulieren de gevolgen gaan ondervinden van de openstelling van de energiemarkt, is het, tot slot, tijd om ons te buigen over de rol van de regelgevende instanties en om de richtlijnen betreffende de interne markt verder te ontwikkelen teneinde de prijzen in de hand te houden. Energie is een eerste levensbehoefte: het is van het allerhoogste belang dat de Europese burgers, met name de minst draagkrachtigen onder hen, toegang hebben tot deze universele dienst.</p>
    </intervention>
    <intervention id="4-045" speaker_id="28583" name="Athanasios PAFILIS" is_mep="True" mode="spoken" nationality="Greece" birth_date="08-11-1954" birth_place="Pitsio Fthiotidas" p_group="Confederal Group of the European United Left - Nordic Green Left" m_state="GR">
      <p sl="el">Mijnheer de Voorzitter, het groenboek wordt bevorderd in het kader van het volksvijandige beleid van de Strategie van Lissabon en is het zoveelste geschenk voor het EU-kapitaal, dat nieuwe winstkansen krijgt aangeboden.</p>
      <p sl="el">De Europese Unie en de regeringen van de lidstaten, zelfs de regeringen die tot nationaal protectionisme neigen, privatiseren deze strategische sector en offeren de behoeften van het volk op aan de particuliere winst, dat wil zeggen aan de winst van de grote bedrijfsconglomeraten en multinationals.</p>
      <p sl="el">De liberalisatie bezorgt de ondernemer nieuwe winst en de consument prijsverhoging. Ik noem als voorbeeld de privatisering van CDF in Frankrijk. Deze privatisering was nog geen drie maanden oud of de prijzen voor de huishoudens waren al met 15 procent gestegen. Hetzelfde is in Griekenland en andere landen gebeurd. U roept milieubescherming in, maar dat is hypocriet. In werkelijkheid probeert u alleen maar te verbergen dat u meer vaart zet achter de liberalisatie.</p>
      <p sl="el">Aan de energievoorziening moet een aanpak ten grondslag liggen waarin rekening wordt gehouden met zowel de behoeften van het volk als de noodzaak de energieafhankelijkheid te verminderen, lokale zekerheid van de voorziening te garanderen, het milieu te beschermen en met name energie te verankeren als sociaal goed en niet als handelswaar. Daarom zijn wij het om strategische redenen oneens met het groenboek. Daarin wordt immers met dergelijke behoeften geen rekening gehouden! Integendeel, het groenboek lapt de belangen van de consument, dat wil zeggen van de werknemers, aan zijn laars!</p>
    </intervention>
    <intervention id="4-046" speaker_id="28427" name="Alessandro BATTILOCCHIO" is_mep="True" mode="spoken" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="it">Mijnheer de Voorzitter, dames en heren, ik spreek namens de Nieuwe Italiaanse Socialistische Partij. Ik kijk positief aan tegen het groenboek van de Commissie en tegen het verslag van collega Morgan met betrekking tot een duurzaam Europees energiebeleid. Ik hoop dat die strategie al vanaf 2007 één van de prioriteiten van onze Unie wordt.</p>
      <p sl="it">Zoals ik voorheen al heb gezegd, zowel gisteren in dit Huis als bij andere gelegenheden, is het hoogst belangrijk dat de EU een energiestrategie weet op te zetten, een strategie van duurzaamheid en autonomie, zodat de Unie zich los kan maken van de politieke en economische machtsspelletjes die in deze sector meestal hoogtij vieren. Van die strategie hangen heel wat mondiale uitdagingen af waarmee wij in de nabije toekomst geconfronteerd zullen worden, niet alleen op het vlak van de mededinging, maar ook wat betreft de politieke en strategische positie die de Unie wil en kan veroveren.</p>
      <p sl="it">Dus, in plaats van te streven naar strategische akkoorden met huidige en potentiële partners, is het veel dringender dat het wetenschappelijk onderzoek wordt geïntensiveerd en dat de lidstaten toestemming krijgen om de duurzame energiebronnen waar zij over beschikken optimaal te ontwikkelen, ieder naar eigen mogelijkheden en kenmerken.</p>
    </intervention>
    <intervention id="4-047" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="pl">Mijnheer de Voorzitter, om te beginnen wil ik zeggen dat volgens mij alle drie de verslagen steun verdienen en ik wil de rapporteurs danken voor hun inspanningen. Ik wil echter vooral commissaris Piebalgs feliciteren. Na tweeënhalf jaar van onze zittingsperiode praten we totaal anders over energie dan voorheen.</p>
      <p sl="pl">Ten eerste is vandaag duidelijk geworden dat onze moeilijkheden in Europa veroorzaakt worden door een bedreiging van de levering van ruwe olie en gas. Daarom zijn de initiatieven van de commissaris, de Europese Commissie en de Raad van de Europese Unie tot het voeren van een intensieve dialoog met onze partners, de leveranciers van ruwe olie en gas onze steun waard. We hebben behoefte aan een gezamenlijk buitenlands beleid op het gebied van energielevering. Belangrijk zijn ook de aanvoerroutes van energie, en niet alleen de leveranciers zelf. Dit is zelfs ontzettend belangrijk.</p>
      <p sl="pl">Ten tweede moeten we, als we iets willen doen tegen de crisis in de levering van gas en ruwe olie, kunnen rekenen op onze eigen Europese energiebronnen. In de afgelopen tweeënhalf jaar heeft de Europese Unie telkens weer energiebesparing en duurzame energiebronnen ondubbelzinnig als prioriteit aangemerkt. We treffen dat aan in alle documenten, dus ook in de documenten die het onderzoek naar en de ontwikkeling van nieuwe technologieën als thema hebben. Biobrandstoffen zijn hier bijzonder van belang. Er is echter nog nadere regelgeving nodig.</p>
      <p sl="pl">Ten derde zet de Europese Unie het Euratom-programma voort, het oudste programma van de Gemeenschap, dat Europa een relatief veilige en betrouwbare bron van kernenergie verschafte. Dit moet voortgezet worden. Met alleen duurzame energie redden we het niet, hoewel ik collega’s steun die zeggen dat duurzame energie onontbeerlijk is.</p>
      <p sl="pl">Ten vierde heeft Europa zich na jaren weer herinnerd dat bijna alle landen een eigen bron van energie hebben – steenkool. Maar we kunnen niet meer terug naar een negentiende- of twintigste-eeuws gebruik van steenkool. Er is behoefte aan totaal nieuwe technologieën om steenkool toe te passen.</p>
      <p sl="pl">Ik feliciteer u, mijnheer de commissaris en alle collega’s, dat we besloten hebben deze stappen in EU-verband te zetten.</p>
    </intervention>
    <intervention id="4-048" speaker_id="28322" name="Joan CALABUIG RULL" is_mep="True" mode="spoken" nationality="Spain" birth_date="24-05-1960" birth_place="Valencia" p_group="Socialist Group in the European Parliament" m_state="ES">
      <p sl="es">Mijnheer de Voorzitter, om te beginnen wil ik de rapporteurs feliciteren en erop wijzen dat het energieprobleem, dat momenteel in het middelpunt van de aandacht staat, ook de komende jaren zonder enige twijfel nog een probleem zal zijn, en waarschijnlijk nog in sterkere mate.</p>
      <p sl="es">Evenals de rapporteurs denk ik dat de voorstellen in het groenboek van de Commissie opportuun en noodzakelijk zijn, en dat het werk van commissaris Piebalgs speciale aandacht verdient.</p>
      <p sl="es">Dit gezegd hebbende, wil ik eenvoudigweg opmerken dat de consumenten uiteraard centraal moeten staan in het energiebeleid, omdat het om een publieke dienst gaat waar iedereen toegang toe moet hebben, en niet alleen degenen die interessant zijn voor de markt. Ik denk dat er de afgelopen jaren prioriteit is gegeven aan het verwezenlijken van de Europese markt, maar gebleken is dat dit niet voldoende is. Veel lidstaten stellen zich zeer terughoudend op als het erop aankomt om wetgeving in de praktijk te brengen. Deze week nog heeft de Commissie met redenen omklede adviezen aan zestien lidstaten toegezonden.</p>
      <p sl="es">Ik denk dat we ons moeten afvragen waarom de markt geen progressie boekt en waarom er onvoldoende vertrouwen bestaat, en het antwoord is gelegen in de noodzaak van een gemeenschappelijk energiebeleid, en niet alleen in de externe sfeer. We hebben samenwerking en solidariteit tussen de lidstaten nodig, want als die er niet zijn, zal het heel moeilijk worden om de doelstellingen die we onszelf hebben gesteld te verwezenlijken en de uitdagingen waarvoor we staan het hoofd te bieden.</p>
    </intervention>
    <intervention id="4-049" speaker_id="28291" name="Romana JORDAN" is_mep="True" mode="spoken" nationality="Slovenia" birth_date="08-01-1966" birth_place="Celje" p_group="Group of the European People's Party (Christian Democrats)" m_state="SI">
      <p sl="sl">We hebben één debat, maar meerdere belangrijke thema's. Ik wil het vooral hebben over het voorstel inzake een gemeenschappelijk Europees energiebeleid.</p>
      <p sl="sl">Debatten over energie zijn eindelijk een prioriteit geworden. Dat verdienen ze ook, aangezien het welzijn van de mensheid direct afhankelijk is van de kwaliteit, de duurzaamheid en de prijs van energie en van de invloed ervan op het milieu. Europa heeft op dat vlak te kampen met moeilijkheden die we enkel kunnen oplossen als we gezamenlijk handelen. Daarom ben ik voorstander van de idee van een gemeenschappelijk Europees energiebeleid. De vraag is enkel: hoe gaan we dat realiseren?</p>
      <p sl="sl">In het voorstel over de gemeenschappelijke energiemarkt mis ik vooral de idee van een geleidelijke harmonisatie en standaardisatie van bestuurlijke organen en de bundeling van hun krachten. De Europese interne markt heeft behoefte aan krachtige nationale regelgevers, maar we hebben ook behoefte aan een Europese regelgever, die zich bezighoudt met grensoverschrijdende problemen. Belangrijk daarbij is een juist tijdschema.</p>
      <p sl="sl">In de debatten over energie zou ik de transportsector wat meer benadrukt willen zien. Het stimuleren van het openbaar vervoer is een maatregel die we ook nu reeds succesvol kunnen invoeren. Ook de vereenvoudiging en uniformering tussen de lidstaten van de procedures voor de invoer van biobrandstoffen is een maatregel die we in vrij korte tijd zouden kunnen realiseren.</p>
      <p sl="sl">De bedenkelijke energiesituatie en de milieuproblemen dwingen ons ertoe om de voor- en nadelen van verschillende energiebronnen tegen elkaar af te wegen, inclusief hun invloed op andere sectoren, zoals bijvoorbeeld de houtindustrie en de landbouw. Daarbij moeten we eveneens op een realistische wijze kernenergie betrekken, die, mits toegepast met veilige technologie en omgeven door de nodige veiligheidswaarborgen, een belangrijke energiebron is.</p>
      <p sl="sl">Vreedzaam gebruik van kernenergie mogen we niet verwarren met misbruik. Laten we ons concentreren op institutionele ontwikkeling, die misbruik kan voorkomen. Het zou niet verstandig zijn om af te zien van toepassingen van kernenergie in bijvoorbeeld de chemische industrie of het medisch onderzoek, enkel wegens mogelijk misbruik. Ook om die reden stelt Europa een deel van haar financiële middelen ter beschikking van de verbetering van de veiligheid van kerncentrales in derde landen.</p>
      <p sl="sl">Ten slotte hebben we op energiegebied reeds heel wat goed gekozen streefdoelen. Het wordt tijd dat we enkele daarvan in een internationaal kader plaatsen. Het wordt eveneens tijd dat we toewerken naar onze eigen strategische doelstellingen en de reeds aangenomen wettelijke bepalingen gaan toepassen.</p>
    </intervention>
    <intervention id="4-050" speaker_id="34728" name="Matthias GROOTE" is_mep="True" mode="spoken" nationality="Germany" birth_date="21-10-1973" birth_place="Leer" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Mijnheer de Voorzitter, mijnheer de commissaris, dames en heren, als schaduwrapporteur voor advies van de Commissie milieubeheer, volksgezondheid en voedselveiligheid inzake de strategie voor biomassa en biobrandstoffen wil ik twee punten in het verslag aanhalen. Het is ten eerste van groot belang dat het beginsel van duurzaamheid in alle fasen van de productie van biobrandstoffen voorrang krijgt. Bovenal moeten wij echter normen voor de teelt en verwerking vaststellen, waarbij de balans voor de broeikasgassen in de gehele productiecyclus het hoofdcriterium moet vormen.</p>
      <p sl="de">Ten tweede wil ik de energie-efficiëntie van biomassa noemen. Hier moet het hoofdcriterium zijn hoeveel kilowattuur per hectare er per jaar voortgebracht kan worden, zonder de duurzaamheid te veronachtzamen. Als gevolg van de toegenomen vraag naar fossiele brandstoffen en de daarmee samenhangende enorme prijsstijgingen is het belangrijk dat het percentage hernieuwbare energie snel stijgt, zodat de prijzen van fossiele brandstoffen in de toekomst minder sterk stijgen.</p>
    </intervention>
    <intervention id="4-051" speaker_id="945" name="Nicole FONTAINE" is_mep="True" mode="spoken" nationality="France" birth_date="16-01-1942" birth_place="Grainville-Ymauville " p_group="Group of the European People's Party (Christian Democrats) and European Democrats" m_state="FR">
      <p sl="fr">Mijnheer de Voorzitter, mijnheer de commissaris, beste collega’s, de ernstige stroomstoring van 4 november jongstleden, die begon in Duitsland, heeft aangetoond – voor zover dat nog nodig was – dat de zekerheid van de energievoorziening een punt van zorg is in Europa en dat we dit probleem in Europees verband moeten oplossen. We doen steeds vaker een beroep op Europa om het evenwicht te waarborgen tussen energievraag en –aanbod, in een context waarin de grilligheid van de leveranciers een steeds grotere rol speelt en sprake is van spanningen als gevolg van de zeer onevenwichtige geografische verdeling van de natuurlijke hulpbronnen.</p>
      <p sl="fr">Het was dan ook een goed idee van de Commissie om met dit groenboek te komen, waar we ons vandaag over buigen dankzij het verslag van onze collega mevrouw Morgan. Ik feliciteer haar met haar uitmuntende werk en ben blij met de brede overeenstemming in de Commissie industrie, onderzoek en energie over een zo belangrijke en gevoelige kwestie, maar bovenal ben ik blij met het feit dat nu de sterke overtuiging voor het voetlicht is gebracht dat de drie doelstellingen, namelijk gegarandeerde energievoorziening, concurrentievermogen en milieuduurzaamheid, prioritair zijn én onlosmakelijk met elkaar verbonden. Hetzelfde geldt voor de noodzaak van de diversificatie van de energiebronnen aan de hand van de drie pijlers fossiele energiebronnen, kernenergie en hernieuwbare energiebronnen. Eindelijk wordt nu door velen onderkend dat voorbijgaan aan een van deze pijlers gezien de huidige stand van het onderzoek problematisch zou zijn en de verwezenlijking van bovengenoemde doelstellingen in gevaar zou brengen.</p>
      <p sl="fr">Ik ben ook zeer te spreken over het gedegen karakter van dit debat, dat ons aanspoort om ons van onze moedige kant te laten zien. We hebben nu voor het eerst de gelegenheid om tegelijkertijd de uitdaging van de groei en die van de natuurbescherming aan te gaan, in een steeds zorgwekkender context gezien de schade die wordt veroorzaakt door de uitstoot van broeikasgassen. De heer Turmes zei het zojuist al, we hebben maar één planeet. Ik steun dan ook met name het amendement waarin gelet op de alarmerende milieusituatie een voorstel wordt gedaan voor een algemene doelstelling inzake een aandeel van koolstofarme energiebronnen.</p>
      <p sl="fr">Mijnheer de Voorzitter, ik wil hier nog slechts aan toevoegen dat het proces van de Europese eenwording na de crisis als gevolg van het nee in de referenda in Frankrijk en Nederland, aan de burgers moet laten zien dat het ook doeltreffend kan zijn. Het energiebeleid biedt ons daarvoor de gelegenheid. Nu is het zaak om ook de echte politieke wil te laten zien.</p>
    </intervention>
    <intervention id="4-052" speaker_id="4558" name="Dorette CORBEY" is_mep="True" mode="spoken" nationality="Netherlands" birth_date="19-07-1957" birth_place="Eindhoven" p_group="Socialist Group in the European Parliament" m_state="NL">
      <p sl="nl">Voorzitter, allereerst mijn complimenten aan Eluned Morgan voor haar moedige en vastberaden aanpak. Ik denk dat het goed is dat we vandaag drie zaken onomwonden vaststellen. Ten eerste dat de klimaatproblematiek de hoogste prioriteit verdient.</p>
      <p sl="nl">Ten tweede stellen we vandaag vast dat de liberalisering de consumenten niet veel goeds heeft gebracht, dat de naleving van Europese regels te wensen overlaat en dat de richtlijn inzake verhandelbare emissierechten op een aantal punten aangepast moet worden. Voordat we ooit kunnen spreken van een gemeenschappelijk energiebeleid, moeten de naleving en de implementatie sterk verbeterd worden. Hier ligt een taak voor de Commissie, maar ook voor onszelf. Wij zullen de Commissie voortdurend aan de tand moeten voelen over handhaving van Europese regels.</p>
      <p sl="nl">Ten derde moeten we de komende jaren fors investeren in efficiëntie, duurzame energie en vernieuwend onderzoek. Met subsidies voor vervuilende energie moeten we korte metten maken. En duurzame energie moet zo nodig steun krijgen. Tot nu toe gaan nog steeds miljarden naar vuile energie, vooral naar kolen en naar kernenergie, en daar moeten we echt mee ophouden.</p>
      <p sl="nl">Ook mijn waardering voor het verslag van Werner Langen over biobrandstoffen. Het is van belang dat Europa kiest voor verplichte bijmenging zowel voor benzine als voor diesel. Er is gerichte interventie nodig om te garanderen dat biobrandstoffen niet leiden tot het kappen van regenwouden en de afname van biodiversiteit of gaan concurreren met de voedselvoorziening.</p>
    </intervention>
    <intervention id="4-053" speaker_id="28980" name="Andres TARAND" is_mep="True" mode="spoken" nationality="Estonia" birth_date="11-01-1940" birth_place="Tallinn" p_group="Socialist Group in the European Parliament" m_state="EE">
      <p sl="et">Het verslag van mevrouw Morgan over het groenboek van de Commissie inzake de energiestrategie is in de loop van het debat hierover in het Parlement door het grote aantal amendementen veranderd van een dun ontwerpverslag in een omvangrijk verslag. De meeste energiekwesties in de Europese Unie worden erin behandeld. Ik wil de rapporteur van harte bedanken voor haar grote inspanningen.</p>
      <p sl="et">Ik heb echter ook een kritische opmerking. Punt 66, waarin de hoop wordt uitgesproken dat Rusland het Energiehandvest zal ondertekenen, is waarschijnlijk al achterhaald na de verklaring die de heer Jastrzembski dinsdag heeft gegeven. Aan het andere uiteinde van dit continent, in Sachalin, trekt Shell zich terug en aan onze kust, aan de Oostzee, is de harmonisatie van de kwesties rond de gaspijpleiding in een beslissende fase gekomen.</p>
      <p sl="et">Ik wil hier wijzen op de standpunten die in Zweden worden besproken en de nationale soevereiniteit benadrukken. Ik zeg dit om de noodzaak te onderstrepen van een gemeenschappelijk Europees energiebeleid, iets dat in het verslag ontbreekt en in vergelijking met al het andere van cruciaal belang is. Het is weliswaar het eerste punt in het advies van de Commissie buitenlandse zaken, maar krijgt in het verslag niet de nodige aandacht.</p>
    </intervention>
    <intervention id="4-054" speaker_id="28349" name="Teresa RIERA MADURELL" is_mep="True" mode="spoken" nationality="Spain" birth_date="13-10-1950" birth_place="Barcelona" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de Voorzitter, in de allereerste plaats wil ik mevrouw Morgan en de andere rapporteurs feliciteren.</p>
      <p sl="es">Ik wil erop wijzen hoe belangrijk het is om onderzoek naar en de ontwikkeling van nieuwe, schonere energietechnologieën te steunen, daar die in onze behoeften kunnen voorzien, en om steun te geven aan wat dit met zich meebrengt op het gebied van investeringen in onderzoek en ontwikkeling.</p>
      <p sl="es">Het is waar dat hier in het zevende kaderprogramma 2,35 miljard euro voor is uitgetrokken, dat bovendien het zevende kaderprogramma voor Euratom het onderzoek naar kernfusie, kernsplitsing en bescherming tegen radioactieve straling financiert, en dat in het programma Concurrentie en innovatie ook middelen zijn gereserveerd voor de financiering van innovatie op energiegebied.</p>
      <p sl="es">Maar al met al blijven onze investeringen in onderzoek en ontwikkeling vrij ver achter bij die van Japan en de Verenigde Staten, en het grootste gedeelte ervan is bestemd voor onderzoek naar conventionele energiebronnen, wat wijst op een duidelijk gebrek aan evenwicht tussen de investeringen in onderzoek en ontwikkeling en de verplichtingen die voortvloeien uit een op duurzaamheid gericht ambitieus energiebeleid, waar we vandaag over debatteren.</p>
      <p sl="es">Deze scheve verhouding, dames en heren, moet dringend worden rechtgetrokken om te waarborgen dat we een echte strategie voor onderzoek en ontwikkeling op het gebied van energie krijgen.</p>
    </intervention>
    <intervention id="4-055" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie . Mijnheer de Voorzitter, na zo'n compleet en verrijkend debat is het erg moeilijk en uitdagend om in te gaan op de punten die naar voren zijn gebracht, omdat de drie verslagen elk een afzonderlijk debat verdienen. Ik zal proberen de nadruk te leggen op de gemeenschappelijke punten in plaats van die welke de verslagen van elkaar onderscheiden.</p>
      <p sl="en">Op de eerste plaats moet het Parlement duidelijk maken dat we nu in actie moeten komen, dat is de uitdaging. We moeten nu actie ondernemen om klimaatverandering tegen te gaan, we hebben geen tijd meer te verliezen. Continue energievoorziening en de concurrentiekracht van de Europese economie zijn ook dringende kwesties. We zouden allemaal graag betaalbare prijzen willen zien voor onze burgers en ons bedrijfsleven. Ook zouden we er graag voor zorgen dat energie duurzaam geproduceerd en verbruikt wordt.</p>
      <p sl="en">Ik denk dat we het eens zijn over wat er gedaan moet worden om dat te bereiken. We moeten perspectief op lange termijn bieden voor investeringen; we moeten ervoor zorgen dat de krachten van de markt ten volle benut kunnen worden; we moeten zorgen voor meer diverse energiebronnen en -leveranciers. We weten dat we ons nadrukkelijk moeten richten op energie-efficiëntie. We weten dat er consensus over bestaat dat we ons toe moeten spitsen op hernieuwbare energie, onder meer voor verwarmings- en koeltoepassingen. We weten dat we ons moeten richten op onderzoek en ontwikkeling. Het is ook belangrijk in te zien dat als we dit in ons eentje doen, dat misschien goed voor ons is, maar niet voldoende. Willen we dit kunnen doen, dan hebben we de schaalvoordelen en de doelstellingen van de EU nodig. Het is echter ook duidelijk dat we daarvoor een gemeenschappelijke visie nodig hebben en wetgevingsvoorstellen moeten indienen die het resultaat zijn van overleg en niet alleen beantwoorden aan die visie, maar ook aan de beginselen voor betere wetgeving. We hebben een algemene consensus nodig in Europa. We moeten met één stem spreken en samen actie ondernemen.</p>
      <p sl="en">Daarom geloof ik echt dat wanneer de Commissie op 10 januari 2007 het pakket goedkeurt, dit de weg vrij zal maken, zoals de heer Langen zei, voor echte actie en echte wetgevingsvoorstellen. Voorstellen die niet alleen getuigen van goede wetgeving, maar ook op andere gebieden goed zijn.</p>
      <p sl="en">Ik zou mevrouw Morgan, de heer Langen en de heer Seppänen graag willen bedanken voor hun uitstekende verslagen en het hele Parlement voor dit debat.</p>
      <p sl="en">Helaas moet ik in mineur afsluiten, want gisternacht kreeg ik het droevige nieuws dat mijn voorgangster, mevrouw Loyola de Palacio, overleden is. Graag wil ik een eerbetoon aan haar brengen. We zullen haar echt missen, omdat ze erg toegewijd was, niet alleen op haar bevoegdheidsterrein energie, maar aan heel Europa. Ze had hele sterke en duidelijke standpunten, die niet altijd door iedereen gedeeld werden. We hebben geesten als haar nodig. Ik geloof echt dat we haar het beste kunnen eren door zeer ambitieuze stappen te zetten in de richting van een Europees energiebeleid en ons niet te laten ontmoedigen door juridische hindernissen. Dat is de beste manier om haar te gedenken.</p>
      <a text="(Applaus)"/>
    </intervention>
    <intervention id="4-056" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="nl">Het debat is gesloten.</p>
      <p sl="nl">De stemming vindt om 11.00 uur plaats.</p>
      <a text="(De vergadering wordt om 10.50 uur onderbroken en om 11.00 uur hervat)"/>
    </intervention>
    <intervention id="4-057" speaker_id="28373" name="Bogdan GOLIK" is_mep="True" mode="spoken" nationality="Poland" birth_date="19-03-1963" birth_place="Wrocław" p_group="Non" m_state="PL">
      <p sl="pl">Ik wil mijn steun uitspreken voor het verslag van de heer Langen over de strategie inzake biomassa en biobrandstoffen.</p>
      <p sl="pl">Aangezien er momenteel sprake is van groeiende afhankelijkheid van de levering van brandstoffen en energie uit derde landen en van steeds strengere milieueisen voor de uitstoot van verontreinigende stoffen, zijn duurzame energiebronnen een belangrijke troefkaart bij het veiligstellen van de energievoorziening. Door de ontwikkeling van het gebruik van duurzame energiebronnen kan de EU haar afhankelijkheid van minerale brandstoffen en van geïmporteerde ruwe olie beperken, de uitstoot van broeikasgassen verminderen en de economische activiteit in landelijke gebieden stimuleren. Op die manier worden nieuwe arbeidsplaatsen geschapen en kunnen braakliggende landbouwgronden in gebruik genomen worden.</p>
      <p sl="pl">Helaas zijn er in vele lidstaten juridische belemmeringen die de ontwikkeling van de markt voor biobrandstoffen vertragen. Hierbij valt te denken aan het ontbreken van reclamecampagnes, het ontbreken van een belastingbeleid dat op lange termijn belastingvoordelen inhoudt voor componenten van biobrandstoffen en het ontbreken van subsidiemogelijkheden voor investeringen om biodiesel en bio-ethanol te gaan produceren.</p>
      <p sl="pl">Overwogen dient dan ook te worden om de procedures ter bevordering van de teelt van gewassen voor de productie van biobrandstoffen te vereenvoudigen. Een belangrijke factor in het proces om gunstige voorwaarden te scheppen voor de ontwikkeling van de markt voor biobrandstoffen is de verdere ontwikkeling van ondersteuningsmechanismen, waaronder een systeem van accijnsvrijstellingen en belastingvoordelen dat de werkelijke kosten van de productie van biobrandstofcomponenten en biobrandstoffen in aanmerking neemt.</p>
    </intervention>
    <intervention id="4-058" speaker_id="23816" name="András GYÜRK" is_mep="True" mode="spoken" nationality="Hungary" m_state="HU">
      <p sl="hu">Het is bijna een jaar geleden dat het Russisch-Oekraïense conflict over de gasprijzen en een tekort aan Russische aardgasreserves leidde tot een kleine onderbreking van de levering, waardoor Europa werd gewezen op zijn afhankelijke energiepositie en de kwetsbare positie van zijn energievoorziening. In de elf maanden die sindsdien zijn verstreken, hebben de instellingen van de Europese Unie met de snelheid die we van hen kunnen verwachten, gereageerd op dit voorval. Ik zal nu in drie punten uiteenzetten welke factoren volgens het parlementaire debat over het groenboek dat de Commissie in maart heeft gepubliceerd, van doorslaggevend belang zijn om een vergelijkbare situatie te voorkomen:</p>
      <p sl="hu">1. Er is een gemeenschappelijk Europees energiebeleid nodig om op internationaal niveau onze stem te laten horen aan onze leveranciers, zo ook aan Rusland, dat zijn positie op energiegebied openlijk inzet als politiek middel.</p>
      <p sl="hu">2. Om ervoor te zorgen dat het gemeenschappelijke Europese energiebeleid een stabiele basis heeft, moeten we de vereiste communautaire juridische kaders scheppen. De uitbreiding van het verdrag tot oprichting van een Energiegemeenschap naar Zuidoost-Europa is een voorbeeld dat gevolgd moet worden in het nabuurschapsbeleid van de EU.</p>
      <p sl="hu">3. Ten slotte wil ik graag benadrukken dat Europa naast de nieuwe juridische kaders ook een nieuwe infrastructuur moet opzetten. Om de diversificatie te realiseren die de energievoorziening moet veiligstellen, hebben we nieuwe gaspijpleidingen, gasopslagfaciliteiten, LNG-terminals en aansluitingen nodig. De bouw van de Nabucco-gaspijpleiding zou de diversificatie van de toeleveringsbronnen en doorgangsroutes zeker stellen. In de toekomst moeten we bij de energiemix een nadrukkelijkere rol toebedelen aan alternatieve energiebronnen, terwijl ook de rol van kernenergie opnieuw moet worden geëvalueerd.</p>
      <p sl="hu">De afhankelijkheid van de Europese consumenten wordt steeds groter. Het is onze gezamenlijke verantwoordelijkheid dat we de zekerheid van de energievoorziening, en daarmee ook de zekerheid voor onze burgers, kunnen garanderen.</p>
    </intervention>
    <intervention id="4-059" speaker_id="28180" name="Ján HUDACKÝ" is_mep="True" mode="spoken" nationality="Slovakia" birth_date="24-02-1959" birth_place="Vranov nad Topľou" p_group="Group of the European People's Party (Christian Democrats) and European Democrats" m_state="SK">
      <p sl="sk">Ik wil uw aandacht vestigen op de noodzaak om de energiemarkt verder te liberaliseren. Toegegeven moet worden dat de lidstaten officieel voldoen aan de relevante richtlijnen betreffende de ontvlechting van de productie, de transmissie en de distributie van energie en dat zij deze richtlijnen naar behoren uitvoeren. Desondanks zijn er op de energiemarkten geen substantiële veranderingen waargenomen. In de praktijk bestaat er nog steeds geen concurrentie; de betrokkenen handhaven hun monopolistische positie in de afzonderlijke activiteiten van de energieketen. De toegang van nieuwe ondernemingen tot de energiesector wordt vaak geblokkeerd door protectionistische maatregelen en buitensporige overheidsregulering, hetgeen nadelige gevolgen heeft voor de energieprijzen en de uitgaven op het gebied van onderzoek en ontwikkeling. Ik roep de Commissie dan ook op om druk te blijven uitoefenen op de lidstaten en hen te verzoeken maatregelen te nemen om de concurrentie te vergroten, de administratieve barrières weg te nemen en op die manier de openstelling van de energiemarkten te bevorderen.</p>
      <p sl="sk">Ik wil hier nog een ander belangrijk punt onderstrepen, namelijk de buitensporige regeringsinmenging in de activiteiten van de regelgevende instanties, vooral op het gebied van de prijsregulering. Dergelijke praktijken belemmeren de liberalisering van de energiesector. Diverse nationale regeringen ondermijnen de onafhankelijkheid van hun regelgevende instanties door de wetgeving terzake op zodanige wijze te amenderen dat hoge functionarissen van ministeries kunnen worden aangesteld om invloed uit te oefenen op de prijsregulering. Daarom is het van essentieel belang dat de Commissie de harmonisatie van het wetgevingskader bespoedigt. Zij dient met name te overwegen of er geen Europese regelgevende instantie in het leven moet worden geroepen. Daarmee zou buitensporige inmenging in de autonomie van de nationale regelgevende instanties op efficiënte wijze kunnen worden tegengegaan.</p>
    </intervention>
    <intervention id="4-060" speaker_id="1403" name="David MARTIN" is_mep="True" mode="spoken" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Graag wil ik mijn collega Eluned Morgan feliciteren met haar uitstekende verslag dat de weg wijst naar een 'groen' energiebeleid voor Europa. Ik steun met name haar oproep voor een radicale hervorming van het systeem voor de handel in emissierechten teneinde toe te werken naar een koolstofarme economie, waar de doelstelling om de CO2-uitstoot in de EU terug te dringen met 30 procent in 2020 en 60 tot 80 procent in 2050, een van de voornaamste uitgangspunten is. Ze heeft gelijk met haar oproep voor meer O[amp]O voor schone energietechnologie en voor een omslag in de energie-efficiëntie. Ik hoop dat wanneer de EU-leiders in maart bijeenkomen om het energiebeleid te bespreken, ze allemaal een exemplaar van dit verslag voor zich hebben en de aanbevelingen ervan serieus nemen.</p>
    </intervention>
  </section>
  <section id="creitem4" title="4. In memoriam">
    <intervention id="4-063" speaker_id="28267" name="Josep BORRELL FONTELLES" is_mep="True" mode="spoken" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="nl">Dames en heren, gisteravond laat bereikte ons het droevige nieuws dat Loyola de Palacio, vicevoorzitter van de Europese Commissie, minister in de Spaanse regering en lijsttrekker van de Volkspartij bij de verkiezingen van 1999, is overleden.</p>
      <p sl="nl">In de laatste maanden van haar leven droeg zij haar ziekte met een moed waar wij allen een voorbeeld aan kunnen nemen.</p>
      <p sl="nl">Loyola de Palacio, die als vicevoorzitter van de Commissie verantwoordelijk was voor de betrekkingen met het Europees Parlement en daarvoor lid was van het Parlement, was openhartig en een vastberaden en sterk onderhandelaar, die altijd trouw bleef aan haar waarden en die van Europa.</p>
      <p sl="nl">Deze onvermoeibare werker was open en rechtdoorzee in de contacten met de mensen in haar omgeving. Het kostte geen moeite om waardering op te brengen voor Loyola’s standvastigheid en directe taalgebruik, zowel binnen haar bureau als hier in de wandelgangen van het Parlement. Ik weet waarover ik praat, omdat ik veel contact met haar heb gehad. Ik was minister in de Spaanse regering toen zij in de oppositie zat. We voerden felle discussies, maar het ging daarbij altijd om de inhoud; op het persoonlijke vlak konden we het goed met elkaar vinden.</p>
      <p sl="nl">Haar dood is droevig nieuws voor al diegenen onder ons die haar kenden. Mijn gevoelens vandaag houden veel meer in dan louter institutionele en politieke. Gelooft u mij als ik zeg dat die ook een puur persoonlijk tintje hebben. Ik ben ervan overtuigd dat allen onder ons die haar kenden, treuren om haar dood. Even zeker weet ik dat de Commissie graag iets aan mijn woorden zal willen toevoegen.</p>
    </intervention>
    <intervention id="4-064" speaker_id="photo_generic" name="Jacques Barrot" is_mep="True" mode="spoken">
      <p sl="fr">vicevoorzitter van de Commissie . Mijnheer de Voorzitter, namens José Manuel Barroso, voorzitter van onze Commissie, en namens de Commissie en mevrouw Grybauskaitė, die mij terzijde staat, wil ik u bedanken voor het eerbetoon dat u hebt gebracht aan mevrouw Loyola de Palacio, en delen in de bedroefdheid van het Parlement.</p>
      <p sl="fr">Zoals vele Europeanen ben ik diep geraakt door het bericht van het plotselinge overlijden van mevrouw Loyola de Palacio. Allen die haar kenden, hadden bewondering voor haar energie, haar moed tot het bittere einde, mijnheer de Voorzitter.</p>
      <p sl="fr">Overtuigd en geëngageerd Europeaan als zij was, heeft mevrouw Loyola de Palacio haar stempel gedrukt op de Europese Commissie, waarvan zij vicevoorzitter was van 1999 tot 2004. Zij heeft zich met name ingezet voor de ontwikkeling van vervoer en energie in Europa. Als verantwoordelijke persoon voor de betrekkingen met het Europees Parlement heeft zij een open en vruchtbare samenwerking tot stand weten te brengen met het Parlement en alle afgevaardigden, een samenwerking waar de Unie baat bij heeft gehad.</p>
      <p sl="fr">Zij is de Europese zaak tot het eind toe onvermoeibaar blijven dienen. Zo is zij mij terzijde blijven staan als coördinatrice voor de totstandbrenging van de trans-Europese vervoersnetwerken en de uitbreiding daarvan naar de buurlanden van de EU.</p>
      <p sl="fr">Zoals velen onder u verlies ik met mevrouw Loyola de Palacio een vriendin, waarbij ik altijd te rade kon gaan en die mij altijd tot steun is geweest. Ik bedank het Parlement voor zijn deelneming in dit eerbetoon.</p>
      <a text="(Applaus)"/>
    </intervention>
    <intervention id="4-065" speaker_id="28267" name="Josep BORRELL FONTELLES" is_mep="True" mode="spoken" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="nl">Het verlies van een dierbare maakt onze problemen en verschillen tot iets onbeduidends. Laten wij een minuut stilte in acht nemen ter nagedachtenis van onze collega.</p>
      <a text="(Applaus)"/>
      <a text="(Het Parlement neemt staande een minuut stilte in acht)"/>
    </intervention>
  </section>
  <section id="creitem5" title="5. Ondertekening van volgens de medebeslissingsprocedure aangenomen besluiten: zie notulen"/>
  <section id="creitem6" title="6. Stemmingen">
    <intervention id="4-069" speaker_id="28267" name="Josep BORRELL FONTELLES" is_mep="True" mode="spoken" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="nl">Wij gaan nu over tot de stemming.</p>
    </intervention>
  </section>
  <section id="creitem7" title="6.1. Begrotingsjaar 2007, als gewijzigd door de Raad (stemming)">
    <intervention id="4-072" speaker_id="1419" name="James ELLES" is_mep="True" mode="spoken" role="rapporteur" nationality="United Kingdom" birth_date="03-09-1949" birth_place="London" p_group="European Conservatives and Reformists Group" m_state="GB">
      <p sl="en">Mijnheer de Voorzitter, zoals elk jaar bij deze enorme klus moeten er in dit stadium een aantal technische aanpassingen plaatsvinden. Ik zal het erg kort houden. Ik denk dat ook de stemming even kort zal zijn als gewoonlijk.</p>
      <p sl="en">Ten eerste wordt amendement 328 op begrotingslijn 22 02 02 'Bijstand voor het overgangsproces en institutionele opbouw aan toekomstige kandidaat-lidstaten' aanvaard, en de lijn wordt met 2 miljoen euro aan vastleggingen en betalingen verhoogd. Deze 2 miljoen euro zijn afkomstig van begrotingslijn 19 05 01 'Samenwerking met geïndustrialiseerde derde landen'. Amendement 314 op begrotingslijn 19 05 01 wordt bijgevolg ingetrokken.</p>
      <p sl="en">Ten tweede wordt een bedrag van 5 miljoen euro aan vastleggings- en betalingskredieten toegevoegd aan begrotingslijn 16 02 02 'Multimedia-acties'.</p>
      <p sl="en">Ten derde wordt een bedrag van 400 000 euro aan vastleggings- en betalingskredieten toegevoegd aan begrotingslijn 15 04 07 'Europees Jaar van de interculturele dialoog'.</p>
      <p sl="en">Voor wat betreft de in de reserve vrijgekomen bedragen: amendement 302 op begrotingslijn 16 03 02 - 'Lokale acties' - deblokkering van de reserve; amendement 251 over 'Europese Scholen' - begrotingslijn 26 01 50 23; amendement 330 op begrotingslijn 28 01 01 'Personeel in actieve dienst voor het beleidsterrein Audit'.</p>
      <p sl="en">Voor wat betreft EPSO wordt amendement 255 vervangen door een amendement om de bedragen in de reserve te verminderen tot 25 procent van de kredieten van de desbetreffende begrotingslijnen.</p>
      <p sl="en">Teneinde rekening te houden met een probleem in het kader van de pretoetredingssteun dat zich heeft voorgedaan bij de lezing door de Raad en dat wij niet tijdig hebben kunnen oplossen, verzoekt het Parlement aan het einde van paragraaf 25 van de resolutie de Commissie "een voorstel tot kredietoverschrijving dan wel een gewijzigde begroting in te dienen, indien de in de begroting 2007 opgenomen bedragen onvoldoende blijken". Het gaat hier om begrotingslijn 05 05 01 01.</p>
      <p sl="en">Ik stel voor voorgaande technische aanpassingen in stemming te brengen.</p>
    </intervention>
    <intervention id="4-074" speaker_id="photo_generic" name="Ulla-Maj Wideroos" is_mep="True" mode="spoken">
      <p sl="fi">fungerend voorzitter van de Raad. – Mijnheer de Voorzitter, dames en heren, u behandelt nu de begroting 2007 in tweede lezing. Het is de eerste begroting van een tot 27 lidstaten uitgebreide Europese Unie. Het is eveneens de eerste begroting voor de begrotingsperiode 2007-2013.</p>
      <p sl="fi">Tot mijn tevredenheid stel ik vast dat het akkoord dat tussen onze beide instellingen na de onderhandelingen van 21 november en de trialoog van 28 november is bereikt, in het ontwerp van algemene begroting 2007 tot uitdrukking komt. Er zijn echter enkele kleine meningsverschillen blijven bestaan ten aanzien van de indeling van de uitgaven en de Raad behoudt zich wat dit betreft alle rechten voor. De Raad kan evenwel akkoord gaan met het maximaal stijgingspercentage van de uitgaven dat het gevolg is van de stemming in tweede lezing.</p>
      <p sl="fi">Tot slot zou ik de heer Lewandowski, voorzitter van de Begrotingscommissie, en heren Elles en Grech, rapporteurs, willen danken voor de uitstekende samenwerking tijdens de onderhandelingen.</p>
      <a text="(Applaus)"/>
    </intervention>
    <intervention id="4-075" speaker_id="28267" name="Josep BORRELL FONTELLES" is_mep="True" mode="spoken" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="nl">Dames en heren, ik stel vast dat de begrotingsprocedure 2007 conform het Verdrag en het Interinstitutioneel Akkoord van 6 mei 1999 is verlopen en de Raad en het Parlement overeenkomstig punt 13 van dat akkoord, hebben ingestemd met het maximaal stijgingspercentage van de niet-verplichte uitgaven, dat het gevolg is van de tweede lezing door het Parlement. De begrotingsprocedure kan derhalve worden beschouwd als zijnde afgesloten en de begroting is aldus definitief vastgesteld.</p>
      <a text="(Na Ulla-Maj Wideroos, fungerend voorzitter van de Raad, Dalia Grybauskaitė, vertegenwoordiger van de Commissie, Janusz Lewandowski, voorzitter van de Begrotingscommissie en James Elles en Louis Grech, rapporteurs, te hebben verzocht zich bij hem aan te sluiten, gaat de Voorzitter van het Parlement tezamen met de fungerend voorzitter van de Raad over tot de ondertekening van de begroting)"/>
      <a text="(Applaus)"/>
    </intervention>
  </section>
  <section id="creitem8" title="6.2. Ontwerp van algemene begroting 2007, zoals gewijzigd door de Raad (alle afdelingen) (stemming)"/>
  <section id="creitem9" title="6.3. Procedure voor het voorafgaande onderzoek en overleg omtrent bepaalde bepalingen welke door de lidstaten op het gebied van het vervoer worden overwogen (gecodificeerde versie) (stemming)"/>
  <section id="creitem10" title="6.4. Afschaffing grenscontroles (wegvervoer en binnenvaart) (gecodificeerde versie) (stemming)"/>
  <section id="creitem11" title="6.5. Toezending van onder de statistische geheimhoudingsplicht vallende gegevens (gecodificeerde versie) (stemming)"/>
  <section id="creitem12" title="6.6. Verstrekking van statistieken inzake visserij in het noordoostelijke gedeelte van de Atlantische Oceaan (gecodificeerde versie) (stemming)"/>
  <section id="creitem13" title="6.7. Communautaire criteria voor de maatregelen inzake de uitroeiing van en de controle op bepaalde dierziekten (gecodificeerde versie) (stemming)"/>
  <section id="creitem14" title="6.8. Overeenkomst EG-Paraguay inzake bepaalde aspecten van luchtdiensten (stemming)"/>
  <section id="creitem15" title="6.9. Onderzoeks- en ontwikkelingsactiviteiten op het gebied van intelligente productiesystemen (overeenkomst EG/Australië, Canada, Noorwegen, Zwitserland, Korea, Japan en de VS) (stemming)"/>
  <section id="creitem16" title="6.10. Gemeenschappelijke ordening der markten in de sector suiker (tijdelijke regeling voor de herstructurering van de suikerindustrie naar aanleiding van de uitbreiding) (stemming)"/>
  <section id="creitem17" title="6.11. Drugspreventie en voorlichting (2007-2013) (stemming)"/>
  <section id="creitem18" title="6.12. Civiel recht (2007-2013) (stemming)"/>
  <section id="creitem19" title="6.13. Europees Vluchtelingenfonds (2008-2013) (stemming)"/>
  <section id="creitem20" title="6.14. Vereisten inzake een dubbelwandige uitvoering of een gelijkwaardig ontwerp voor enkelwandige olietankschepen (stemming)"/>
  <section id="creitem21" title="6.15. Europees Fonds voor de integratie van onderdanen van derde landen (2007-2013) (stemming)"/>
  <section id="creitem22" title="6.16. Terrorisme: preventie, paraatheid en beheersing (2007-2013) (stemming)">
    <intervention id="4-093" speaker_id="28416" name="Romano Maria LA RUSSA" is_mep="True" mode="spoken" role="rapporteur" nationality="Italy" birth_date="11-01-1952" birth_place="Paternò" p_group="Union for Europe of the Nations Group" m_state="IT">
      <p sl="it">Mevrouw de Voorzitter, dames en heren, ik zal het kort houden. Ik betreur ten zeerste het besluit om volgens de spoedprocedure te stemmen over de drie kaderprogramma’s van de Ruimte van vrijheid, veiligheid en rechtvaardigheid voor de periode 2007-2013. Ik begrijp dat het hoogst noodzakelijk is de verslagen vóór het eind van het jaar goed te keuren zodat per 1 januari aanstaande de procedures kunnen worden opgestart voor de toekenning van financiering, maar toch vind ik dat dergelijke belangrijke programma’s op zijn minst een behandeling in plenaire vergadering verdienden.</p>
      <p sl="it">Aangezien ik daar voorheen geen kans voor heb gekregen, neem ik thans de gelegenheid te baat om allen te bedanken die meer dan anderhalf jaar lang met mij hebben samengewerkt: afgezien van mijn staf, dank ik de collega’s voor hun medewerking en de ambtenaren, van de fractie en het secretariaat, voor de moeite die zij hebben gedaan.</p>
    </intervention>
  </section>
  <section id="creitem23" title="6.17. Het aantal leden van de commissies (stemming)"/>
  <section id="creitem24" title="6.18. Europees Instituut voor gendergelijkheid (stemming)"/>
  <section id="creitem25" title="6.19. Rijbewijs (herschikking) (stemming)"/>
  <section id="creitem26" title="6.20. Wijziging van artikel 81 van het Reglement van het Europees Parlement (stemming)">
    <intervention id="4-099" speaker_id="2309" name="Richard CORBETT" is_mep="True" mode="spoken" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">(Mijnheer de Voorzitter, met deze stemming passen we onze procedures aan om ten volle voordeel te kunnen putten uit de nieuwe bevoegdheden van het Europees Parlement in de context van de comitologieprocedure. Deze nieuwe bevoegdheden waren eerder dit jaar veiliggesteld via het interinstitutioneel akkoord waar de heer Daul en ik over onderhandeld hebben. Dit betekent dat wanneer we uitvoeringsbevoegdheden delegeren aan de Commissie via wetgeving die we onder de medebeslissingsprocedure aannemen, het Parlement zijn veto mag uitspreken over elke daarop volgende uitvoeringsmaatregel van quasi-wetgevende aard. Dit is de grootste uitbreiding van de bevoegdheden van het Europees Parlement sinds het Verdrag van Nice en waarschijnlijk de enige significante tijdens deze zittingsperiode. Door de nieuwe regel zullen we gemakkelijk gebruik kunnen maken van deze nieuwe bevoegdheid.</p>
    </intervention>
  </section>
  <section id="creitem27" title="6.21. Wijziging van het Reglement van het Europees Parlement (commissies, quaestoren) (stemming)"/>
  <section id="creitem28" title="6.22. Buitengrenzenfonds (2007-2013) (stemming)">
    <intervention id="4-103" speaker_id="28284" name="Barbara KUDRYCKA" is_mep="True" mode="spoken" role="rapporteur" nationality="Poland" birth_date="22-01-1956" birth_place="Kolno" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, ik wil het Parlement inlichten dat we tijdens het driepartijenoverleg over het Buitengrenzenfonds, van de Commissie en de Raad de verzekering hebben gekregen dat aanschaf van vuurwapens niet voldoet aan de voorwaarden van dat fonds. Dat betekent dat de financiering van dit soort wapens uit dat fonds niet mogelijk is.</p>
      <p sl="pl">Daarom roep ik het Parlement op om het compromisamendement aan te nemen, waarmee in de tekst het voorstel van de Commissie LIBE wordt bedoeld.</p>
    </intervention>
  </section>
  <section id="creitem29" title="6.23. Instelling van het Europees terugkeerfonds (2008-2013) (stemming)">
    <intervention id="4-106" speaker_id="28284" name="Barbara KUDRYCKA" is_mep="True" mode="spoken" role="rapporteur" nationality="Poland" birth_date="22-01-1956" birth_place="Kolno" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, ik wil de aandacht vestigen op een controversiële kwestie die nog steeds openstaat. Het betreft de eis die al in de aanloop naar deze materie in het Parlement is gesteld, en die als doel heeft aan de instelling van het Terugkeerfonds de voorwaarde te verbinden dat uiterlijk eind volgend jaar een richtlijn inzake terugkeer moet zijn aangenomen.</p>
      <p sl="pl">Het is belangrijk voor het Parlement om een link te leggen tussen het Terugkeerfonds en een richtlijn inzake terugkeer, maar dat is niet gelukt. Daarom wil ik de Raad informeren dat het niet uitgesloten is dat indien geen richtlijn inzake terugkeer wordt aangenomen, het Parlement mogelijk een beroep doet op zijn begrotingsbevoegdheden en de betalingen voor het Terugkeerfonds in de begroting voor 2008 opschort. Daarom is deze kwestie heel belangrijk.</p>
      <p sl="pl">Ik zou het Parlement willen oproepen om te stemmen voor het Terugkeerfonds, aangezien de Raad voorheen had gedreigd een veto uit te spreken tegen het Integratiefonds. Ik verzoek u dringend om in dezen gezamenlijk te stemmen.</p>
    </intervention>
    <intervention id="4-107" speaker_id="photo_generic" name="Ulla-Maj Wideroos" is_mep="True" mode="spoken">
      <p sl="fi">fungerend voorzitter van de Raad. – Mijnheer de Voorzitter, dames en heren, de Raad zet, in nauw contact met het Europees Parlement, zijn werk voort om te waarborgen dat er snel consensus wordt bereikt over het voorstel voor een richtlijn van het Europees Parlement en de Raad over gemeenschappelijke normen en procedures in de lidstaten voor de terugkeer van onderdanen van derde landen die illegaal op hun grondgebied verblijven.</p>
      <p sl="fi">De Raad wil erop wijzen dat overeenstemming over dit voorstel een van de prioriteiten is die de Raad en de Commissie stellen in het actieplan voor de uitvoering van het Haags Programma voor het versterken van vrijheid, veiligheid en rechtvaardigheid in de Europese Unie. De Raad zal er alles aan doen om dit doel te bereiken en wil iedereen wijzen op de rol van het Europees Parlement bij het bereiken van overeenstemming over dit voorstel.</p>
    </intervention>
    <intervention id="4-108" speaker_id="photo_generic" name="Andris Piebalgs" is_mep="True" mode="spoken" role="Commissie">
      <p sl="en">Mijnheer de Voorzitter, de Commissie zal de Raad in alle gepaste fora aan blijven moedigen om intensiever te onderhandelen met het Europees Parlement en te blijven werken aan het voorstel voor een richtlijn van het Europees Parlement en de Raad over gemeenschappelijke normen en procedures in de lidstaten voor de terugkeer van onderdanen van derde landen die illegaal op hun grondgebied verblijven, zodat er uiterlijk eind 2007 een akkoord bereikt kan worden.</p>
      <p sl="en">De Commissie herinnert eraan dat overeenstemming over dat voorstel een van de prioriteiten is uit het actieprogramma van de Raad en de Commissie ter uitvoering van het Haags Programma voor het versterken van vrijheid, veiligheid en rechtvaardigheid in de Europese Unie.</p>
      <p sl="en">De Europese Commissie staat open voor overleg over verbeteringen aan dit voorstel. De Commissie hecht er tegelijkertijd echter veel waarde aan dat wordt vastgehouden aan de tweeledige doelstelling van de richtlijn. Deze moet een doelmatig instrument voor het terugkeerbeleid zijn en tegelijkertijd een efficiënt instrument ter bescherming van de betrokken onderdanen van derde landen. Bovendien zal de Commissie voorstellen de tenuitvoerlegging van de wetgeving op het gebied van terugkeer, en met name deze richtlijn, op te nemen in de prioriteiten voor de strategische richtsnoeren voor het Terugkeerfonds voor de periode 2008-2013.</p>
    </intervention>
  </section>
  <section id="creitem30" title="6.24. Geneesmiddelen voor pediatrisch gebruik (stemming)"/>
  <section id="creitem31" title="6.25. Europese procedure voor geringe vorderingen (stemming)">
    <intervention id="4-112" speaker_id="4275" name="Hans-Peter MAYER" is_mep="True" mode="spoken" role="rapporteur" nationality="Germany" birth_date="05-05-1944" birth_place="Riedlingen" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, dames en heren, ik had twee minuten spreektijd aangevraagd, maar zoveel tijd heb ik niet nodig. Toch wil ik met betrekking tot de vaststelling van een Europese procedure voor geringe vorderingen een aantal punten in het bijzonder onderstrepen. Allereerst is het belangrijk dat bij de wet in geval van twijfel van de Duitse versie wordt uitgegaan, aangezien dit over het algemeen de werktaal van het Europees Parlement was, en ook de Raad en de Commissie zich hier bij de vele bijeenkomsten van de drie partijen op oriënteerden. Bovendien is het belangrijk dat de lidstaten alle mogelijkheden van deze procedure benutten en daarbij gebruik maken van de moderne communicatiemiddelen. De lidstaten moeten telefoon, e-mail en videoconferenties toestaan en stimuleren als communicatiemiddelen.</p>
      <p sl="de">Een andere belangrijke vereenvoudiging is, dat formulier D moet worden vertaald door iemand die in een van de lidstaten bevoegd is vertalingen te verzorgen. Daardoor worden dure waarmerkingen overbodig, evenals de noodzaak van certificeringen door bijvoorbeeld een notaris. Ik wil benadrukken dat bij alle besluiten door het gerecht binnen de procedure voor geringe vorderingen niet uit het oog mag worden verloren dat de procedure economisch, eenvoudig en burgervriendelijk is. Alles wat daarvoor een belemmering vormt, is in strijd met de doelstelling van deze verordening.</p>
      <p sl="de">Ik verzoek alle afgevaardigden daarom in te stemmen met deze nieuwe en burgervriendelijke civielrechtelijke procedure, die overal in Europa hetzelfde is.</p>
    </intervention>
  </section>
  <section id="creitem32" title="6.26. Grondrechten en burgerschap (2007-2013) (stemming)"/>
  <section id="creitem33" title="6.27. Strafrecht (2007-2013) (stemming)"/>
  <section id="creitem34" title="6.28. Preventie en bestrijding van criminaliteit (2007-2013) (stemming)"/>
  <section id="creitem35" title="6.29. Ontwikkeling van het Schengeninformatiesysteem van de tweede generatie (SIS II) (verordening) (stemming)"/>
  <section id="creitem36" title="6.30. Ontwikkeling van het Schengeninformatiesysteem van de tweede generatie (besluit) (stemming)"/>
  <section id="creitem37" title="6.31. Hulp op het gebied van nucleaire veiligheid en beveiliging (stemming)">
    <intervention id="4-121" speaker_id="2304" name="Esko SEPPÄNEN" is_mep="True" mode="spoken" role="rapporteur" nationality="Finland" birth_date="15-02-1946" birth_place="Oulu" p_group="Confederal Group of the European United Left - Nordic Green Left" m_state="FI">
      <p sl="fi">Mijnheer de Voorzitter, toen dit onderwerp werd behandeld, was het bedrag dat in dit amendement wordt voorgesteld al niet meer correct. Het juiste bedrag in het meerjarig financieel kader is 524 miljoen euro. Ik stel voor om dit in het amendement te wijzigen.</p>
    </intervention>
  </section>
  <section id="creitem38" title="6.32. Visa voor overschrijding van de buitengrenzen (stemming)"/>
  <section id="creitem39" title="6.33. Follow-up van de Sacharovprijs (stemming)">
    <intervention id="4-126" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="en">Mijnheer de Voorzitter, ik heb deze informatie te laat gekregen om ze nog aan de resolutie toe te kunnen voegen. De heer Gao Zhisheng, een vooraanstaande mensenrechtenadvocaat in Beijing die in augustus was gearresteerd, is deze week in het geheim berecht en gevangengezet. Ik ben er zeker van dat het Parlement dit nieuws betreurt. Het maakt deel uit van een continue stroom van hardhandig optreden tegen mensenrechtenactivisten in China.</p>
      <a text="(Applaus)"/>
    </intervention>
  </section>
  <section id="creitem40" title="6.34. Bescherming van persoonsgegevens in het kader van de politiële en justitiële samenwerking in strafzaken (stemming)"/>
  <section id="creitem41" title="6.35. Europese strategie voor duurzame, concurrerende en continu geleverde energie (stemming)">
    <intervention id="4-130" speaker_id="4432" name="Claude TURMES" is_mep="True" mode="spoken" nationality="Luxembourg" birth_date="26-11-1960" birth_place="Diekirch" p_group="Group of the Greens/European Free Alliance" m_state="LU">
      <p sl="en">Mijnheer de Voorzitter, in dit amendement is een zinsnede uit de oorspronkelijke tekst weggelaten die denk ik belangrijk is en die door de socialisten en de liberalen ondersteund werd. Ze luidt als volgt: 'door de mededingingswetgeving aan te scherpen'. Dat zouden we eraan toe moeten voegen. Dan is het wat meer steekhoudend om voor de integrale paragraaf te stemmen.</p>
    </intervention>
  </section>
  <section id="creitem42" title="6.36. Biomassa en biobrandstoffen (stemming)">
    <intervention id="4-134" speaker_id="1237" name="Mechtild ROTHE" is_mep="True" mode="spoken" nationality="Germany" birth_date="10-08-1947" birth_place="Paderborn" p_group="Socialist Group in the European Parliament" m_state="DE">
      <p sl="de">Mijnheer de Voorzitter, wij willen hier een kleine wijziging voorstellen, en wel in het midden van de paragraaf, 'als onderdeel van het energiepakket voor 2007'.</p>
      <a text="(Het mondeling amendement wordt in aanmerking genomen)"/>
    </intervention>
    <intervention id="4-135" speaker_id="4470" name="Luigi COCILOVO" is_mep="True" mode="spoken" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="nl">Hiermee is de stemming beëindigd.</p>
    </intervention>
  </section>
  <section id="creitem43" title="7. Stemverklaringen">
    <intervention id="4-138" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="nl">Wij willen voor de zoveelste maal ons principiële standpunt over de begroting van de EU verkondigen.</p>
      <p sl="nl">De Zweedse partij Junilistan vindt dat de begroting van de EU moet worden beperkt tot 1 procent van het gemiddelde BNI van de lidstaten. We hebben daarom besloten tegen alle door het Europees Parlement voorgestelde verhogingen te stemmen. Tegelijkertijd verwelkomt Junilistan de weinige besparingen die ofwel door de Begrotingscommissie ofwel door afzonderlijke leden als amendement zijn ingediend.</p>
      <p sl="nl">Er zijn diverse ongelukkige begrotingsposten, maar Junilistan betreurt speciaal de grote steun voor het landbouwbeleid van de EU, het Cohesiefonds, de visserijbranche en de begrotingsposten ter ondersteuning van diverse vormen van voorlichtingscampagnes.</p>
      <p sl="nl">Junilistan vindt voorts dat het voortdurende gereis van het Europees Parlement tussen Straatsburg en Brussel moet ophouden en dat het Europees Economisch en Sociaal Comité en het Comité van de Regio’s moeten worden opgeheven.</p>
      <p sl="nl">Op 23 oktober 2006 constateerde de Europese Rekenkamer voor het dertiende achtereenvolgende jaar dat hij niet kan garanderen dat meer dan een klein deel van de begroting van de EU op de juiste wijze of voor het juiste doel is gebruikt. Hoe kan deze waanzinnige toestand voortduren, dat er jaar na jaar financiële middelen worden toegewezen, terwijl slechts voor een klein deel daarvan kan worden gegarandeerd dat ze voor het juiste doel worden gebruikt?</p>
    </intervention>
    <intervention id="4-139" speaker_id="photo_generic" name="Jens Holm, Kartika Tamara Liotard, Erik Meijer en Eva-Britt Svensson" is_mep="True" mode="written">
      <p sl="en">We kunnen deze begroting om een aantal redenen niet ondersteunen. Ten eerste uit protest tegen het feit dat de Rekenkamer een paar maanden geleden de boekhouding van de EU weer eens niet goedkeurde. Aangezien de EU er niet in slaagt fraude en inefficiëntie met succes te bestrijden, zou ze haar begroting niet op moeten trekken. Ten tweede zijn we van mening dat in deze begroting de verkeerde politieke keuzes gemaakt worden, zoals een te grote nadruk op industriële landbouw, buitenlands beleid en militaire projecten, en dat er niet genoeg aandacht is voor milieu en sociale projecten. Tot slot brengt deze begroting geen adequate wijziging aan in sommige beleidsterreinen die gewoon pure verspilling zijn, zoals de massale subsidiëring van het vernietigen van wijn en het onverminderd subsidiëren van de tabaksteelt.</p>
    </intervention>
    <intervention id="4-141" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Mijnheer de Voorzitter, ik heb voor de begroting van de Europese Unie voor 2007 gestemd. De begrotingsrapporteur van het Europees Parlement, James Elles, vertegenwoordiger van het Verenigd Koninkrijk, heeft ongetwijfeld een eigen visie op de samenstelling van de begroting van de Europese Unie en de toekenning van de begrotingsmiddelen. Ik denk dat dit te wijten is aan de inspanningen die hij heeft geleverd om voor 2007 een innoverende begroting vast te stellen die gebaseerd is op het beginsel dat men waar voor zijn geld moet geven en krijgen. Het verheugt mij dat er een compromis is bereikt over de financiering van het gemeenschappelijk buitenlands en veiligheidsbeleid, de toepassing van het flexibiliteitsinstrument, de verdediging van de buitengrenzen van de Europese Unie en de programma’s inzake levenslang leren. Ik ben blij dat het eerste jaar van de nieuwe financiële vooruitzichten wordt ingezet met een welomlijnde en geconfirmeerde Europese begroting.</p>
    </intervention>
    <intervention id="4-300" speaker_id="photo_generic" name="Ole Christensen, Dan Jørgensen, Poul Nyrup Rasmussen, Christel Schaldemose en Britta Thomsen" is_mep="True" mode="written">
      <p sl="nl">De delegatie van Deense sociaaldemocraten in het Europees Parlement – de heer Nyrup Rasmussen, mevrouw Thomsen, mevrouw Schaldemose, de heer Jørgensen en de heer Christensen – heeft gestemd tegen amendement 1, ingediend door de heren Tomczak en Bonde van de IND-DEM-Fractie.</p>
      <p sl="nl">De delegatie is van mening dat het amendement onverenigbaar is met geldende regels, zodat wij ons genoodzaakt zien om tegen te stemmen.</p>
      <p sl="nl">De delegatie wil echter wel met nadruk haar steun betuigen aan een algemene stapsgewijze vermindering van de landbouwsteun van de EU, zonder de mogelijkheid van discriminatie tussen de verschillende lidstaten.</p>
      <p sl="nl">De Deense sociaaldemocratische leden van het Europees Parlement – de heer Nyrup Rasmussen, mevrouw Thomsen, mevrouw Schaldemose, de heer Jørgensen en de heer Christensen – hebben gestemd tegen amendement 2 van de heren Tomczak en Bonde van de IND-DEM-Fractie.</p>
      <p sl="nl">De delegatie is van mening dat het amendement onverenigbaar is met het geldende statuut, zodat wij ons genoodzaakt zien om tegen te stemmen.</p>
      <p sl="nl">De Deense sociaaldemocratische delegatie is echter van mening dat er behoefte is aan een hervorming van de regels voor reiskosten, zodat deze voortaan worden vergoed in overeenstemming met de werkelijk gemaakte kosten. De delegatie verwijst in dat verband naar haar werk aan het nieuwe statuut voor de werkzaamheden van het Europees Parlement, dat in 2009 van kracht wordt. De delegatie is in dat verband verheugd dat er met het nieuwe statuut nieuwe regels worden ingevoerd die inhouden dat reiskosten vanaf 2009 zullen worden vergoed conform de werkelijk gemaakte kosten.</p>
    </intervention>
    <intervention id="4-301" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Met betrekking tot de ontwerpbegroting voor 2007 kun je wel stellen dat de geschiedenis zich herhaalt. Wat nu gebeurt is echter ernstiger dan wat er eerder is voorgevallen.</p>
      <p sl="pt">Het Parlement had aanvankelijk kritiek op het begrotingsplafond zoals dat door de Commissie en de Raad was voorgesteld, maar hecht nu zijn goedkeuring aan een begroting met toewijzingen die tezamen 0,99 procent van het BNI van de Gemeenschap vertegenwoordigen, en dat is minder dan de 1,06 procent die een jaar geleden in het kader van de financiële vooruitzichten voor 2007 is overeengekomen. Het komt neer op een korting van 8 miljard euro.</p>
      <p sl="pt">2007 is het eerste jaar met een EU van 27 lidstaten, en dit jaar zal als referentie gelden voor toekomstige begrotingen. En juist nu keurt het EP een begroting goed waarin bij lange na niet genoeg middelen zijn gereserveerd om economische en sociale cohesie op een doeltreffende wijze te bewerkstelligen. Daar komt bij dat de prioriteiten van deze begroting niet aansluiten op die doelstelling – integendeel. De korting op de "compensatie" voor Portugal is daarvan het bewijs.</p>
      <p sl="pt">Deze begroting is gericht – en een paar voorbeelden volstaan – op het implementeren van het neoliberale beleid zoals dat in de Strategie van Lissabon tot uitdrukking wordt gebracht. Ik noem hier de liberalisering van de arbeidsmarkt en de interne markt en de financiering van het grootkapitaal. Dit is een begroting die het buiten bedrijf stellen van vissersvaartuigen bevordert, familiebedrijven in de landbouw ontmantelt en bijdraagt tot de militarisering van een steeds vaker tot interventie bereide EU.</p>
      <p sl="pt">Uiteraard hebben wij tegen gestemd.</p>
    </intervention>
    <intervention id="4-142" speaker_id="photo_generic" name="Anne E. Jensen en Karin Riis-Jørgensen" is_mep="True" mode="written">
      <p sl="nl">De leden van de Deense liberale partij in het Europees Parlement hebben gestemd tegen de amendementen 1 en 2, ingediend door de heren Tomczak en Bonde van de IND/DEM-Fractie.</p>
      <p sl="nl">De Deense liberale partij is voorstander van een hervorming van de landbouwsteun, maar vindt niet dat dit de manier is en ook niet dat het verslag over de jaarlijkse begroting de plaats is om de wens inzake desbetreffende voorstellen te uiten. Het voorstel van de heer Bonde moet als ondoordacht worden beschouwd.</p>
      <p sl="nl">De Deense liberale partij is tevens voorstander van een zodanige hervorming van de reiskostenvergoedingen dat alle redelijke en noodzakelijke reiskosten worden vergoed. Daartoe is echter al besloten met het nieuwe Statuut van de leden, dat vanaf 2009 van kracht is. Het voorstel van de heer Bonde is in strijd met het geldende statuut en moet daarom als ondoordacht worden beschouwd.</p>
    </intervention>
    <intervention id="4-143" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik feliciteer de rapporteur met het samenstellen van een pakket dat op een brede meerderheid kon rekenen in dit Parlement. In de 22 jaar als parlementslid is dit de kortste stemming over de begroting die ik me kan herinneren. Ik betreur het dat het Parlement heeft ingestemd met een aantal verlagingen om binnen de begrotingsgrenzen te blijven. Ik vind het zeer betreurenswaardig dat de begroting voor 'aid for trade' gekort is. Die begrotingslijn is cruciaal om ontwikkelingslanden te helpen aansluiting te vinden bij het wereldhandelssysteem.</p>
    </intervention>
    <intervention id="4-145" speaker_id="1275" name="Jens-Peter BONDE" is_mep="True" mode="written" nationality="Denmark" birth_date="27-03-1948" birth_place="Åbenrå" p_group="Independence/Democracy Group - Co" m_state="DK">
      <p sl="nl">Het is diep onrechtvaardig dat men de nieuwe landen discrimineert door ze niet dezelfde steun te geven als de oude lidstaten. Toch heb ik voor de overgangsregeling gestemd, omdat Bulgarije en Roemenië anders misschien niets krijgen als deze niet wordt aangenomen.</p>
      <p sl="nl">Ik ben in zijn algemeenheid tegen de landbouwsteun, die naar mijn opvatting geleidelijk moet worden afgeschaft. Daarom had ik liever gezien dat men de steun aan de oude lidstaten reduceerde, zodat voor alle landen dezelfde voorwaarden zouden gelden. Die reductie zou van bovenaf moeten beginnen, met een plafond van 40 000 euro per juridische eenheid, zoals ik in mijn amendement op de begroting heb voorgesteld.</p>
    </intervention>
    <intervention id="4-147" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="nl">Deze verslagen zijn geheel doortrokken van een groot aantal populistische voorstellen met aanvallen op het zelfbeschikkingsrecht over het strafrecht, een van de meest fundamentele beginselen van de rechtsstaat. Onder andere wordt gepleit voor een ware Europese rechtsruimte en een waar Europees strafrecht. De bedoeling van deze voorstellen is ondubbelzinnig. Men wil een EU-staat oprichten, en deze voorstellen vormen een cruciale stap in die richting. Dat is volstrekt onaanvaardbaar.</p>
      <p sl="nl">De Zweedse partij Junilistan verdedigt de soevereiniteit van de nationale staat in juridische aangelegenheden. De Europese samenwerking moet zich beperken tot het zorgen voor een goed functionerende interne markt en tot het aanpakken van grensoverschrijdende milieuproblemen. De EU moet absoluut geen geharmoniseerd rechtsstelsel hebben.</p>
      <p sl="nl">Hierom hebben wij bij de stemming van vandaag tegen deze verslagen gestemd.</p>
    </intervention>
    <intervention id="4-149" speaker_id="28143" name="Bernadette BOURZAI" is_mep="True" mode="written" nationality="France" birth_date="28-05-1945" birth_place="Tulle" p_group="Socialist Group in the European Parliament" m_state="FR">
      <p sl="fr">Naar mijn mening worden de kosten en baten van de toepassing van hernieuwbare energie in het verslag van de heer Langen over de strategie inzake biomassa en biobrandstoffen goed op een rij gezet.</p>
      <p sl="fr">Toch wil ik enkele amendementen onder de aandacht brengen, die in de Commissie landbouw zijn ingediend maar niet in aanmerking zijn genomen.</p>
      <p sl="fr">Ten eerste: hernieuwbare energie kan zeker bijdragen tot de vermindering van de energieafhankelijkheid van de Europese Unie, maar tegelijkertijd moet er in een breder verband ook worden nagedacht over ons energieverbruik, dus over onze leef- en productiewijzen om beter, maar vooral minder, te consumeren.</p>
      <p sl="fr">Ten tweede: we moeten ons niet overgeven aan een intensieve en op productievermeerdering gerichte benutting van hernieuwbare energiebronnen, die nadelige economische, sociale en milieugevolgen zou hebben en niet zou passen binnen de Europese strategie inzake duurzame ontwikkeling.</p>
      <p sl="fr">Voedselproductie dient de voornaamste functie van de landbouw te blijven. De bossen moeten met beleid worden geëxploiteerd. Warmtekrachtkoppeling moet de regel zijn bij de biomassaproductie.</p>
      <p sl="fr">Tot slot moet er werk worden gemaakt van het opzetten c.q. verbeteren van kanalen voor de bevoorrading, distributie en verhandeling van landbouw- en bosbouwgrondstoffen en van lokaal geproduceerde energie om te lange transporttijden te voorkomen.</p>
    </intervention>
    <intervention id="4-150" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">De omvang van de illegale immigratie mag niet als excuus dienen om de kop in het zand te steken voor de problemen die vluchtelingen, inzonderheid politieke vluchtelingen, ondervinden. Het recht op asiel is van fundamenteel belang in elke maatschappij die zich sterk maakt voor democratie, waardigheid en mensenrechten. Het is bovendien een uitdrukking van de solidariteit binnen die gemeenschap. Wij moeten een leidersrol vervullen bij het beschermen van de menselijke waardigheid. Als het om waarden gaat zijn woorden alleen niet genoeg: al degenen die vervolging, foltering, oorlog en schending van de mensenrechten ontvluchten moeten weten dat ze in Europa waar mogelijk behoorlijk onthaald zullen worden. Om dat te kunnen doen hebben we dit fonds nodig. Het is dus hoogst welkom.</p>
    </intervention>
    <intervention id="4-151" speaker_id="28508" name="Alyn SMITH" is_mep="True" mode="written" nationality="United Kingdom" birth_date="15-09-1973" birth_place="Glasgow" p_group="Group of the Greens/European Free Alliance - First Vice" m_state="GB">
      <p sl="en">Mijnheer de Voorzitter, het is mij een genoegen de oprichting van dit vluchtelingenfonds te ondersteunen. Al te vaak zien we dat vluchtelingen verwaarloosd worden en dat ze onderaan het prioriteitenlijstje van lidstaten staan. Het is zeer terecht dat daar waar lidstaten steken laten vallen, de Unie naar voren treedt om ervoor te zorgen dat onze normen worden gehandhaafd. Met dit verslag komen we dichter bij een samenhangend systeem en ik zal het met genoegen ondersteunen.</p>
    </intervention>
    <intervention id="4-153" speaker_id="2309" name="Richard CORBETT" is_mep="True" mode="written" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik ondersteun de maatregelen voor dubbelwandige uitvoering, die vervuiling op zee door olietankers moeten helpen voorkomen. Deze zijn met name belangrijk voor de kust van Yorkshire en het estuarium van de Humber.</p>
    </intervention>
    <intervention id="4-154" speaker_id="28583" name="Athanasios PAFILIS" is_mep="True" mode="written" nationality="Greece" birth_date="08-11-1954" birth_place="Pitsio Fthiotidas" p_group="Confederal Group of the European United Left - Nordic Green Left" m_state="GR">
      <p sl="nl">De delegatie van de Communistische Partij van Griekenland in het Europees Parlement heeft voor het voorstel tot amendering van artikel 4, lid 3, van Verordening (EG) nr. 417/2002 gestemd, zowel tijdens de goedkeuring in de Commissie vervoer en toerisme op 22 november 2006 als in de plenaire vergadering van het Europees Parlement op 14 december 2006. Wij willen dat het vervoer van zware olie uitsluitend met dubbelwandige olietankschepen geschiedt.</p>
      <p sl="nl">Samen met de scheepsarbeiders en meer in het algemeen de werknemers, strijdt de Communistische Partij van Griekenland op consequente wijze tegen het volksvijandige beleid van de EU en de regeringen van de lidstaten, tegen de reders en tegen het kapitaal. Wij willen dat strenge maatregelen worden genomen om de veiligheidsvoorschriften die van toepassing zijn op olietankschepen en meer in het algemeen op alle categorieën van schepen, te verscherpen ter bescherming van het menselijk leven op zee en het milieu.</p>
    </intervention>
    <intervention id="4-155" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Veiligheid op zee is voor de EU van uitzonderlijk belang. Het volstaat te verwijzen naar rampen als die met de Prestige en de sociale, economische en milieugevolgen die dit soort ongevallen teweegbrengen. Een herhaling van zulke rampen moet vermeden worden om de duurzaamheid van onze zeeën en grondgebieden te garanderen.</p>
      <p sl="pt">De in het verslag-Le Rachinel voorgestelde maatregelen zullen bijdragen tot meer helderheid, samenhang en stabiliteit van de communautaire bepalingen op dit gebied.</p>
      <p sl="pt">Ook de olietankersector heeft behoefte aan een uiterst duidelijk en stabiel communautair juridisch kader. Alleen zo kunnen we doeltreffende en transparante economische en handelsbetrekkingen in de zeevaartsector garanderen en behouden. Ofschoon de lidstaten in de praktijk reeds een verbod op enkelwandige olietankschepen hanteren, houdt het voorgestelde amendement op de verordening toch een opheldering en consolidatie van de tekst in.</p>
      <p sl="pt">De sociaaleconomische gevolgen van deze maatregel zijn uitvoerig bestudeerd, en daarbij is gebleken dat het een verstandige maatregel is. Het is ook duidelijk geworden dat we de communautaire maatregelen moeten blijven aanscherpen om zo de grootst mogelijke veiligheid voor onze vaartuigen, havens en landen te verzekeren.</p>
    </intervention>
    <intervention id="4-156" speaker_id="28508" name="Alyn SMITH" is_mep="True" mode="written" nationality="United Kingdom" birth_date="15-09-1973" birth_place="Glasgow" p_group="Group of the Greens/European Free Alliance - First Vice" m_state="GB">
      <p sl="en">Mijnheer de Voorzitter, dit pakket over dubbelwandige olietankers heeft behoorlijk lang op zich laten wachten, maar ik ben blij dat ik het vandaag kan ondersteunen. In Schotland hebben we gezien welke ramp het wrak van de Braer aanrichtte op de Shetland-eilanden, en we moeten alles doen wat we kunnen om de veiligheid van ons Europees zeemilieu en onze kustlijnen te verzekeren. De EU moet hoge normen opleggen aan deze internationaal opererende maatschappijen en dit verslag helpt ons al een eindje op weg.</p>
    </intervention>
    <intervention id="4-158" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">In de voorgestelde vorm zal dit fonds slechts de financiering van de versnelde communautarisering van de Europese samenlevingen dienen. Het gaat om een soort krankzinnig "stedenbeleid" op het niveau van de vijfentwintig lidstaten.</p>
      <p sl="fr">In mijn land weten we al wat de gevolgen zijn van dergelijk beleid, dat gericht is op de absolute eerbiediging van het eigen culturele karakter van geïmmigreerde bevolkingsgroepen. Uit naam van dat beleid worden enorme bedragen – waar je niets meer van terugziet – gepompt in maatregelen die zich richten op mensen die niet willen integreren, maar wel, alsof het gaat om iets dat hun vanzelfsprekend toekomt, sociale, economische en politieke rechten opeisen die eigenlijk alleen aan het eigen volk voorbehouden zouden moeten zijn. Met als gevolg gettovorming, etnische conflicten, anti-Frans oproer, plundering van de openbare voorzieningen, soms gepaard gaande met doden, en een islam die steeds meer macht naar zich toetrekt.</p>
      <p sl="fr">Maar omdat de middelen per lidstaat afhankelijk zijn van het aantal immigranten dat de lidstaat opvangt, heeft dit fonds uiteindelijk misschien ook wel enig nut: zo komen we eindelijk achter de ware immigratiecijfers. Want volgens de officiële cijfers, die altijd een rooskleuriger beeld te zien geven dan de werkelijkheid zelf, schommelt het aantal ingezetenen van buiten de Gemeenschap dat op het grondgebied van de EU leeft, tussen de 17 en 40 miljoen.</p>
      <p sl="fr">Op die manier worden we ons bewust van de omvang van het probleem en worden de Europese volkeren misschien wakker voordat het te laat is!</p>
    </intervention>
    <intervention id="4-159" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Eén van de belangrijkste onderdelen van het immigratiebeleid is integratie. Het vermogen immigranten te integreren en het vermogen van de immigranten zelf om daaraan mee te werken is de belangrijkste factor – of in ieder geval één van de belangrijkste factoren – bij het vermijden van risico’s van conflicten en spanningen tussen de verschillende gemeenschappen, een heel actueel onderwerp.</p>
      <p sl="pt">Zoals ik bij een aantal gelegenheden heb aangegeven moeten we om te beginnen erkennen dat het gastland er veel profijt van kan hebben als het mannen en vrouwen die op zoek naar een beter bestaan vele beproevingen hebben doorstaan, welkom heet. Deze mensen verrijken onze gemeenschappen. Dit erkennen betekent evenwel niet dat we onze ogen sluiten voor de keerzijde van medaille, ofwel de problemen die deze mensen bij de integratie ondervinden. Dit fonds kan bij het formuleren van een antwoord op deze problemen een heel belangrijke rol spelen. Het kan gebruikt worden voor het financieren van programma's voor het bevorderen en vergemakkelijken van integratie. Het succes van die programma's hangt natuurlijk af van de politieke visie die bepaalt hoe deze middelen worden gebruikt. Dat is echter een zaak die onder de bevoegdheden van de lidstaten valt.</p>
    </intervention>
    <intervention id="4-161" speaker_id="28583" name="Athanasios PAFILIS" is_mep="True" mode="written" nationality="Greece" birth_date="08-11-1954" birth_place="Pitsio Fthiotidas" p_group="Confederal Group of the European United Left - Nordic Green Left" m_state="GR">
      <p sl="el">Het verslag van de commissie over het financieringsprogamma "Terrorisme: preventie, paraatheid en beheersing van de gevolgen" gaat zelfs nog verder dan het voorstel voor een besluit van de Commissie. Onder de doelstellingen van het programma is nu ook de bescherming van kritische infrastructuur en 'ononderbroken overheidsoptreden' opgenomen! Dit gaat dus deel uitmaken van het herziene actieplan van de EU voor de strijd tegen het terrorisme, dat gericht is op preventie van 'gewelddadige radicalisering' en bescherming van kritische infrastructuur van de lidstaten en de EU. Volgens dit plan vallen ideologische overtuigingen, standpunten en houdingen die haaks staan op de 'heilige koeien' van de kapitalistische barbaarsheid en uitbuiting en van de kapitalistische politieke stelsels onder het begrip 'terrorisme', terwijl ook gewone acties en verworvenheden van de massale volksbeweging, zoals symbolische bezetting van gebouwen of straten, beschouwd kunnen worden als 'terreurdaden' of als daden die de 'kritische infrastructuur' of de onbelemmerde werking van de overheidsdiensten in gevaar brengen.</p>
      <p sl="el">De programma’s en maatregelen van het Europees kapitaal en zijn politieke spreekbuizen zijn gericht tegen de rechten en vrijheden van de volkeren, tegen het optreden van de volksbewegingen, en zijn dus een uiting van hun angst. Zij zijn lang niet zo sterk als ze beweren te zijn. Onoverwinnelijk zijn alleen de volkeren die besluiten in de tegenaanval te gaan en hun recht op te eisen.</p>
    </intervention>
    <intervention id="4-163" speaker_id="28173" name="Zita PLEŠTINSKÁ" is_mep="True" mode="spoken" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">De beginselen van niet-discriminatie en gendergelijkheid zijn democratische hoekstenen van de Europese Unie. Daarom is het de plicht van de Europese Unie zich in te zetten voor de oprichting van institutionele mechanismen zoals het Europees Instituut voor gendergelijkheid teneinde de gendergelijkheid op efficiëntere wijze te bevorderen. In overeenstemming hiermee heb ik ook in tweede lezing voor dit verslag gestemd.</p>
      <p sl="sk">Wij verwelkomen het besluit van de Commissie om het Europees Instituut voor gendergelijkheid op te richten in een nieuwe lidstaat, aangezien de nieuwe lidstaten op dit gebied achterliggen op de vijftien oude lidstaten. Ik ben echt blij dat de Raad in december besloten heeft om het instituut in Litouwen te vestigen, ook al moet ik toegeven dat ik een beetje ontgoocheld ben omdat Slowakije, ondanks de lage score in de statistieken voor gendergelijkheid en de centrale geografische ligging van het land, uit de boot is gevallen. Ik ben er evenwel van overtuigd dat mevrouw Záborská, mevrouw Bauer, mevrouw Belohorská en ikzelf met onze toespraken en actieve promotie van Slowakije in het Europees Parlement een substantiële bijdrage hebben geleverd aan de inspanningen om de Raad ertoe te bewegen het instituut in Bratislava te vestigen.</p>
    </intervention>
    <intervention id="4-164" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Dit is iets waar vrouwenorganisaties al heel lang op hebben aangedrongen. Het Parlement heeft het idee steeds gesteund, maar het heeft lang geduurd voor het concrete invulling heeft gekregen. Aansluitend op een voorstel van de Commissie om een Europees Instituut voor gendergelijkheid op te zetten, heeft het Parlement op 14 maart 2006 in eerste lezing een gemeenschappelijk standpunt aangenomen, met 50 amendementen op het voorstel van de Commissie (dat op 8 maart 2006 was gepubliceerd). De Raad heeft zijn gemeenschappelijk standpunt op 21 september 2006 aangenomen en heeft daarbij 35 van de door het Parlement ingediende amendementen aanvaard.</p>
      <p sl="pt">Het is de bedoeling dat het instituut in 2007 kan gaan functioneren en daarom is er onderhandeld over amendementen om in tweede lezing snel tot overeenstemming te kunnen komen. Dit is het compromis waaraan we onze goedkeuring hebben gehecht. Het bevat 13 amendementen op het gemeenschappelijk standpunt.</p>
      <p sl="pt">Dit akkoord bevat ook een bepaling dat het voorgestelde bureau komt te vervallen. In plaats daarvan moet het deskundigenforum worden geherintroduceerd. Dit is een raadgevend forum samengesteld uit deskundigen op het gebied van gendergelijkheid. Zowel de Commissie als het Parlement staan achter de herintroductie van dit forum.</p>
      <p sl="pt">De Raad heeft zijn gemeenschappelijk standpunt herzien en de vervanging van het bureau door een forum aanvaard. Elke lidstaat heeft één vertegenwoordiger in het forum; het Parlement wijst twee vertegenwoordigers aan, de sociale partners drie.</p>
    </intervention>
    <intervention id="4-165" speaker_id="4452" name="Sérgio MARQUES" is_mep="True" mode="written" nationality="Portugal" birth_date="25-02-1957" birth_place="Funchal - Madeira" p_group="Group of the European People's Party (Christian Democrats) and European Democrats" m_state="PT">
      <p sl="pt">Ik wil mevrouw Gröner en mevrouw Sartori graag gelukwensen met hun verslag voor een aanbeveling voor de tweede lezing betreffende het gemeenschappelijk standpunt, door de Raad vastgesteld met het oog op de aanneming van de verordening van het Europees Parlement en de Raad tot oprichting van een Europees Instituut voor gendergelijkheid. Ik steun dit verslag van ganser harte. Ik ben vooral ingenomen met het idee om het bureau te vervangen door een deskundigenforum.</p>
      <p sl="pt">Het is de bedoeling dat het instituut zo spoedig mogelijk (2007) operationeel is. Alle instellingen waren het daarover eens en daarom hebben ze samengewerkt om dat doel te bereiken. De wijze waarop – en de snelheid waarmee – dat gebeurd is, mag beslist lovenswaardig heten.</p>
    </intervention>
    <intervention id="4-166" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor dit verslag over de oprichting van een Europees Instituut voor gendergelijkheid gestemd. De haalbaarheidstudie van de Commissie had als conclusie dat er voor een dergelijk instituut een duidelijke rol is weggelegd. Het voorgestelde agentschap zal klein worden, in de orde van grootte van tien medewerkers. De doelstelling van het instituut is drieledig: het ondersteunen van de instellingen van de Gemeenschap, met name de Commissie, en van de autoriteiten van de lidstaten bij de bestrijding van discriminatie op grond van geslacht, het bevorderen van gendergelijkheid en het vergroten van het bewustzijn over gendergelijkheid bij de burgers van de EU.</p>
    </intervention>
    <intervention id="4-168" speaker_id="28512" name="Jim ALLISTER" is_mep="True" mode="written" nationality="United Kingdom" birth_date="02-04-1953" birth_place="Crossgar" p_group="Non" m_state="GB">
      <p sl="en">Ik heb vandaag gestemd voor het verwerpen van het gemeenschappelijk standpunt van de Raad over het voorgestelde pakket voor een Europees rijbewijssysteem. Nationale vervoerskwesties zijn een zaak voor nationale regeringen en dientengevolge moet iedere lidstaat vrij zijn om te bepalen welke regels en criteria hij hanteert op het gebied van rijbewijzen. Dit overmatig bureaucratisch en overmatig regulerend voorstel lijkt op geen enkele wijze de verkeersveiligheid te vergroten en daarom beschouw ik dit als het zoveelste onnodige en ongegronde stuk wetgeving.</p>
    </intervention>
    <intervention id="4-169" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="nl">Verkeersveiligheid is een uiterst belangrijk vraagstuk van grensoverschrijdende aard. De rijbewijsrichtlijn van de EU zou dus concrete meerwaarde kunnen bieden. Zoals gebruikelijk proberen de Commissie en het Europees Parlement in hun regelzucht echter om de regels van de lidstaten tot in detail te sturen.</p>
      <p sl="nl">Wij vinden dat het subsidiariteitsbeginsel en het oorsprongslandbeginsel onverkort moeten worden toegepast. Dat is in het onderhavige verslag niet het geval, bijvoorbeeld op het punt van de gedetailleerde voorstellen over rijbewijsregels voor motorrijwielen en bromfietsen. Wij geloven in het beginsel van wederzijdse erkenning en hebben er dus het volste vertrouwen in dat de lidstaten capabel zijn om weloverwogen en verstandige besluiten te nemen. De harmonisatie van de regels voor rijbewijzen kan plaatsvinden zonder een gedetailleerde ontwerprichtlijn zoals de onderhavige rijbewijsrichtlijn. Wij hebben dus gestemd voor amendement 6, waarin wordt bepleit dat het gemeenschappelijk standpunt wordt afgewezen, met als motivering dat er overdreven veel zaken worden geregeld zonder dat de verkeersveiligheid daardoor verbetert.</p>
    </intervention>
    <intervention id="4-170" speaker_id="28251" name="Jörg LEICHTFRIED" is_mep="True" mode="written" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Ik heb vóór de aanneming van het Europees rijbewijssysteem gestemd, aangezien deze nieuwe regeling mijns inziens een belangrijke vooruitgang betekent. De nieuwe rijbewijsrichtlijn zorgt voor meer veiligheid en minder criminaliteit met betrekking tot het rijbewijs, aangezien de mogelijkheid tot zogenaamd rijbewijstoerisme aanzienlijk kleiner wordt. In dit verband is met name de oprichting van een database van verkeersovertreders van wie in hun eigen land het rijbewijs is ontnomen, van belang. Daarmee kan zonder meer worden voorkomen dat dronken bestuurders hun rijbewijs eenvoudig in het buitenland opnieuw kunnen halen.</p>
      <p sl="de">De termijn van 26 jaar waarin alle nu nog geldige rijbewijzen uit omloop moeten worden genomen, is mijns inziens echter te lang.</p>
    </intervention>
    <intervention id="4-171" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor het verslag-Grosch gestemd, dat gericht is op de herziening van de rijbewijsrichtlijn, teneinde alle regels over rijbewijzen bijeen te brengen in één document en ze daarmee transparanter en toegankelijker te maken voor de burgers. Als deze voorstellen het stadium van wet weten te bereiken, zal dat een einde maken aan de praktijk van het rijbewijstoerisme, waarbij iemand die in de ene lidstaat zijn rijbewijs heeft moeten inleveren, in een andere lidstaat gewoon een nieuw rijbewijs krijgt. Ik ken veel motorrijders die zich zorgen maken over de minimumleeftijd van 24 jaar voor zwaardere machines. Ik hoop dat zij het compromis, waarbij ze al eerder op zware motoren mogen rijden als ze over voldoende ervaring beschikken, aanvaardbaar vinden, omdat op die manier de veiligheid op de eerste plaats blijft komen.</p>
    </intervention>
    <intervention id="4-172" speaker_id="22861" name="Seán Ó NEACHTAIN" is_mep="True" mode="written" nationality="Ireland" birth_date="22-05-1947" birth_place="Galway" p_group="Union for Europe of the Nations Group" m_state="IE">
      <p sl="en">Ik juich deze richtlijn toe, die de meer dan 110 verschillende rijbewijsmodellen zal vervangen die op dit moment in omloop zijn binnen de EU. Ik denk dat dit ene, nieuwe, EU-brede creditcardformaat in hoge mate zal bijdragen aan het tegengaan van het rijbewijstoerisme. Het netto effect hiervan zal zijn dat een lidstaat als Ierland kan weigeren een rijbewijs af te geven aan een aanvrager wiens rijbevoegdheid beperkt, geschorst of ingetrokken is in een andere lidstaat.</p>
      <p sl="en">Ik steun ook het beoogde verkeersveiligheidsaspect van dit verslag, waarbij vanaf 2013 een verplicht theorie-examen wordt ingevoerd voor bromfietsers. Ook zal het beginsel van de "gefaseerde toegang" betekenen dat motorrijders eerst ervaring moeten opdoen op kleinere motorfietsen voordat ze mogen overstappen op zwaardere motoren.</p>
      <p sl="en">Ik heb altijd verkondigd dat op bepaalde gebieden uitwisseling van beste praktijken en standaardisering op EU-niveau tot positieve resultaten kan leiden. In dit verband denk ik dat de standaardisering door de EU van de basiskwalificaties en nascholingsprogramma’s voor examinatoren een positieve ontwikkeling is.</p>
    </intervention>
    <intervention id="4-173" speaker_id="4253" name="Frédérique RIES" is_mep="True" mode="written" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="fr">In 2032 zullen onze kleinkinderen allemaal hetzelfde rijbewijs hebben! Eén enkel rijbewijsmodel voor alle Europeanen in creditcardformaat, de driving licence made in USA : een garantie voor meer veiligheid en een tastbaar teken van de Europese identiteit. Jammer genoeg moeten we 26 jaar wachten totdat de harmonisatie is afgerond; desalniettemin zullen de eerste rijbewijzen nieuwe stijl al in 2012 worden afgegeven.</p>
      <p sl="fr">Het werd tijd ook! Er zijn op dit moment 110 verschillende rijbewijsmodellen in de Europese Unie. Goed voor een mate van verwarring waar de minder nobelen onder ons van profiteren, en ook "goed" voor meer gevaar op de weg dan zou hoeven. Harmoniseren van de regelgeving in de lidstaten is de strijd aanbinden met het "rijbewijstoerisme", dat wil zeggen de mogelijkheid voor Europese burgers wier rijbewijs wegens een ernstig vergrijp in hun eigen land is ingetrokken, om elders in de EU een ander rijbewijs te verkrijgen.</p>
      <p sl="fr">De regels voor de opleiding van examinatoren zullen eveneens worden geharmoniseerd. Op die manier zal de kwaliteit van die opleiding in heel Europa gewaarborgd zijn.</p>
    </intervention>
    <intervention id="4-174" speaker_id="28508" name="Alyn SMITH" is_mep="True" mode="written" nationality="United Kingdom" birth_date="15-09-1973" birth_place="Glasgow" p_group="Group of the Greens/European Free Alliance - First Vice" m_state="GB">
      <p sl="en">Mijnheer de Voorzitter, ik steun dit verslag, zij het met enkele bedenkingen, want ik ben er niet van overtuigd dat de certificering van bestuurders van gemotoriseerde voertuigen moet plaatsvinden op het niveau van de EU, dat wil zeggen mits de wederzijdse erkenning van normen tussen de lidstaten goed geregeld is. Ik ben sceptisch over de zorgen die door anti-Europees rechts zijn uitgesproken over het feit dat dit pakket via de achterdeur de identiteitskaart invoert, maar ik kan me wel enigszins vinden in het idee dat dit pakket tegemoet komt aan een behoefte die in de praktijk niet wordt gevoeld.</p>
    </intervention>
    <intervention id="4-176" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijn collega Richard Corbett is ongetwijfeld de grootste deskundige van het Parlement op het gebied van constitutionele zaken. Ik verwelkom dit laatste verslag over de wijziging van het Reglement, om het meer in overeenstemming te brengen met het nieuwe comitologiebesluit. Hoewel dit kan worden gezien als een zuiver technische kwestie, is het in feite een zeer politieke zaak, omdat de wijze waarop wij ons Reglement aanpassen direct effect heeft op onze vermogen om de EU-wetgeving te beïnvloeden. Richard is altijd bedreven geweest in het maximaliseren van de invloed van het Parlement.</p>
    </intervention>
    <intervention id="4-178" speaker_id="2309" name="Richard CORBETT" is_mep="True" mode="written" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijnheer de Voorzitter, u zult gemerkt hebben dat dit verslag, deze wijziging van ons Reglement, is aangenomen met een meerderheid van slechts zeven stemmen. Het heeft erom gespannen. Ik denk dat dit aangeeft dat dit Huis het gevoel heeft dat deze wijziging niet strikt noodzakelijk is, maar van tijdelijke duur zal zijn – er is een uitdovingsclausule, die aan het eind van de zittingsperiode ingaat – en bedoeld is om de wel zeer moeilijke situatie die we nu hebben te helpen oplossen. Ik denk dat de les die we kunnen trekken uit deze krappe overwinning is dat iedere poging aan het eind van deze zittingsperiode om het leven van een vierde ondervoorzitter in elke commissie of een zesde quaestor te verlengen, tot mislukken gedoemd is, en ik ontraad dergelijke pogingen dan ook.</p>
    </intervention>
    <intervention id="4-179" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb gestemd tegen het verslag-Leinen over de wijziging van het Reglement om het aantal ondervoorzitters van de commissie van drie naar vier en het aantal quaestoren van vijf naar zes te verhogen. Ik denk eerlijk gezegd dat het belachelijk is om vier ondervoorzitters per commissie te hebben. Er is geen duidelijke rol weggelegd voor een vierde ondervoorzitter en deze toename is gewoon een politiek handigheidje dat ervoor moet zorgen dat de fractievoorzitters genoeg baantjes te verdelen hebben om hun belangrijkste steunpilaren tevreden te houden. De toename van het aantal quaestoren is wellicht iets gerechtvaardigder, maar ik denk dat het gevaarlijk is om een even aantal quaestoren te hebben.</p>
    </intervention>
    <intervention id="4-181" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Het besluit om een Buitengrenzenfonds voor de Unie op te zetten komt precies op tijd. Ofschoon de grenzen onder de exclusieve nationale bevoegdheden vallen, is het ook zo dat deze grenzen tegelijkertijd buitengrenzen van de EU zijn. Er is hier dus altijd sprake van een dualiteit – we moeten dat erkennen en ernaar handelen. In tijden met een verhoogd risico – of dat nu terroristische dreigingen zijn, illegale immigratie of economische criminaliteit – moet grensversterking een prioriteit zijn, al mag dat er niet toe leiden (en dat zeg ik hier duidelijk) dat er hoge muren rond Europa worden opgetrokken of dat ons werelddeel tot een fort wordt omgebouwd. Waar het hier om gaat is dat de kosten die (voor een deel althans) voortvloeien uit het deel uitmaken van de Unie, eerlijk verdeeld worden. Dat is niet meer dan rechtvaardig. We hopen dat het fonds doeltreffend zal functioneren.</p>
    </intervention>
    <intervention id="4-183" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Afgaande op de titel van het verslag dacht ik dat de Europese Unie van plan was de lidstaten financieel bij te staan bij het naar hun land van herkomst terugsturen van illegale immigranten waarvoor een uitzettingsmaatregel van kracht is, of om hen op weg te helpen als hun wetgeving de mogelijkheid biedt van hulp bij de terugkeer van legale immigranten naar hun land.</p>
      <p sl="fr">Volgens ons heeft de EU geen bevoegdheden op immigratiegebied en moet zij die ook niet krijgen. Een goede reden voor een voorstel als dit had eventueel nog gelegen kunnen zijn in de, alle Europese landen treffende, gevolgen van het desastreuze legaliseringsbeleid van enkele landen, zoals Spanje en Frankrijk, dat een heuse aanzuigende werking heeft op de illegale immigratie.</p>
      <p sl="fr">Welnu, naast de financiering van de repatriëring van illegale vreemdelingen blijkt het ook te gaan om financiële prikkels en andere vormen van bijstand in verband met herintegratie, werk en weet ik wat al meer, met het oog op, ik citeer, de "persoonlijke ontwikkeling" van de gerepatrieerde illegaal!</p>
      <p sl="fr">Dat is in zekere zin een premie op illegaliteit, en een stimulans om het nog eens over te doen!</p>
    </intervention>
    <intervention id="4-184" speaker_id="28583" name="Athanasios PAFILIS" is_mep="True" mode="written" nationality="Greece" birth_date="08-11-1954" birth_place="Pitsio Fthiotidas" p_group="Confederal Group of the European United Left - Nordic Green Left" m_state="GR">
      <p sl="el">Het Europees Terugkeerfonds is de zoveelste stap in de bevordering van het antimigratiebeleid van de EU. Dit fonds maakt deel uit van het meer algemene programma "Solidariteit en beheer van de migratiestromen", dat een financieel ruggensteuntje dient te zijn voor het 'Fort Europa'. Dit betekent: intensievere controle en een 'snelle-reactiemacht' aan de buitengrenzen van de EU, feitelijke afschaffing van asiel en vluchtelingenbescherming, en nog meer onderdrukking van economische immigranten.</p>
      <p sl="el">Het terugkeerfonds dient ter ondersteuning van de mechanismen voor gedwongen terugkeer van 'illegale' immigranten naar de landen van herkomst. Dit is dus in feite een fonds waarmee massale uitzetting van economische immigranten en vluchtelingen wordt ondersteund. Daaruit blijkt hoe hypocriet de EU is als zij spreekt over de maatschappelijke integratie van immigranten.</p>
      <p sl="el">Het migratiebeleid van de EU beweegt zich uitsluitend in het kader van de Strategie van Lissabon. De invalshoek is dus winstverhoging voor het Europees kapitaal. In het kader van dit beleid wordt een reactionair institutioneel kader van de lidstaten en de EU opgezet, waarmee miljoenen immigranten in heel de EU gevangen zitten in een situatie van illegaliteit of gedeeltelijke legaliteit. Op die manier zijn ze de gegijzelden van het kapitaal. Het kapitaal buit deze mensen op de meest meedogenloze wijze uit, betaalt hun hongerlonen, weigert hen te verzekeren, ontzegt hun de meest elementaire arbeidsrechten en weigert hun toegang tot de meest elementaire sociale en politieke rechten.</p>
    </intervention>
    <intervention id="4-186" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor dit verslag gestemd, dat de aanpassing aan de nieuwe comitologieprocedure tot onderwerp heeft. Ook al is dit een technisch verslag, ik wil benadrukken dat ik achter de inhoud sta, die waarborgt dat geneesmiddelen en andere producten voor kinderen worden afgestemd op hun behoeften en niet gewoonweg variaties zijn (ofwel lagere doses) van geneesmiddelen voor volwassenen.</p>
    </intervention>
    <intervention id="4-188" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik juich dit verslag toe, dat beoogt een Europese procedure voor geringe vorderingen vast te stellen. Die is bedoeld om de procesvoering betreffende geringe vorderingen (tot tweeduizend euro) te versnellen en de kosten voor de partijen terug te dringen. Het feit dat het voor schuldeisers in bepaalde landen gemakkelijker is om vorderingen via een procedure te innen dan in andere, leidt tot een verstoring van de interne markt, dus ik sta positief tegenover deze poging om gelijke voorwaarden te scheppen.</p>
    </intervention>
    <intervention id="4-190" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik onderschrijf de doelstellingen van dit verslag over misdaadpreventie en -bestrijding volledig. Het specifieke programma "Preventie en de bestrijding van criminaliteit 2007-2013" is een welkome poging om bij te dragen aan een hoog niveau van veiligheid voor de burgers door middel van de preventie en bestrijding van criminaliteit, met name terrorisme, mensenhandel, misdaden tegen kinderen, drugs- en wapensmokkel, corruptie en fraude. Al deze activiteiten hebben duidelijk een grensoverschrijdend aspect en daarom kan coördinatie door de EU echte meerwaarde hebben voor de wetshandhaving op nationaal niveau.</p>
    </intervention>
    <intervention id="4-192" speaker_id="2057" name="Carl LANG" is_mep="True" mode="written" nationality="France" birth_date="20-09-1957" birth_place="Vernon" p_group="Non" m_state="FR">
      <p sl="fr">Voorgesteld wordt het Schengeninformatiesysteem "SIS" aan te passen, dat, hoewel het doorgaat voor een succesverhaal, niet zal kunnen functioneren met meer dan achttien lidstaten. Volgens de eurofielen zou "SIS II" dan ook een uiterst geavanceerd systeem moeten worden, dat ook de nieuwe lidstaten in staat moet stellen het gehele Schengenacquis toe te passen door middel van het afschaffen van de controles aan de binnengrenzen met hun buurlanden.</p>
      <p sl="fr">Met dit instrument, dat aanvankelijk werd opgezet vanuit de voor ons aantrekkelijke invalshoek van samenwerking tussen lidstaten, met name politiële en justitiële samenwerking in strafzaken, zou het nu best wel eens de verkeerde – federalistische en totalitaire – kant op kunnen gaan. Deze potentiële Europese Big Brother beschikt immers over de meest uitgebreide persoonsgegevens-databank met meer dan vijftien miljoen ingangen die uitgebreide informatie geven, van naam en voornaam en lichamelijke kenmerken tot informatie over verloren, gestolen of verduisterde bankbiljetten.</p>
      <p sl="fr">Afgezien van het feit dat een dergelijke concentratie van informatie een bedreiging kan vormen voor de privésfeer en de vrijheid van denken, is er alle reden om bang te zijn dat SIS II het boekje van zijn voornaamste missie, politiële en justitiële samenwerking, steeds verder te buiten zal gaan en zal verworden tot de subjectieve spion van het eurofiele en globalistische systeem.</p>
    </intervention>
    <intervention id="4-194" speaker_id="28197" name="Árpád DUKA-ZÓLYOMI" is_mep="True" mode="spoken" nationality="Slovakia" birth_date="08-05-1941" birth_place="Bratislava" p_group="Group of the European People's Party (Christian Democrats) and European Democrats" m_state="SK">
      <p sl="sk">Ik ben tevreden met de uitslag van de stemming over de verordening betreffende nucleaire veiligheid. Kernenergie vormt een belangrijke schakel in het waarborgen van een stabiele en schone elektriciteitsvoorziening voor de wereld.</p>
      <p sl="sk">Na de ongelukken in de kerncentrales van Three Mile Island en Tsjernobyl heeft de Commissie haar aandacht gericht op de landen van Midden- en Oost-Europa en de voormalige Sovjet-Unie. De hulp die aan deze landen wordt verleend, heeft op substantiële wijze bijgedragen aan de vergroting van de veiligheid in de lokale kerncentrales. De Slowaakse Republiek heeft ook omvangrijke hulp ontvangen om de veiligheid van de kerncentrales van Jaslovské Bohunice en Mochovce te verbeteren, met als gevolg dat die thans hetzelfde veiligheidsniveau hebben bereikt als soortgelijke kerncentrales in West-Europese landen.</p>
      <p sl="sk">Het is tevens wenselijk dat communautaire bijstand wordt verleend aan ontmantelde kerncentrales en aan installaties die in aanbouw of in bedrijf zijn en dat een veilige behandeling van radioactief afval en verbruikte splijtstof wordt gewaarborgd. Het voorstel voor een verordening sluit aan bij zowel de belangen van de Europese Unie als de doelstellingen en de missie van Euratom. Door de veiligheid van kerninstallaties buiten de grenzen van de Europese Unie te vergroten dragen wij in hoge mate bij aan de bescherming van de gezondheid van de Europese burgers en de non-proliferatie van kernwapens.</p>
    </intervention>
    <intervention id="4-195" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor het verslag gestemd dat gaat over hulp en samenwerking op het gebied van nucleaire veiligheid tussen de Gemeenschap en derde landen, voornamelijk landen in Oost-Europa en Centraal-Azië. Het beoogt de invoering van een instrument voor hulp op het gebied van nucleaire veiligheid en beveiliging. Het ongeval in Tsjernobyl in 1986 heeft duidelijk gemaakt dat nucleaire veiligheid van mondiaal belang is. Om de voorwaarden voor veiligheid te scheppen die nodig zijn om de risico’s voor het leven en de gezondheid uit te bannen, moet de EU de nucleaire veiligheid in derde landen kunnen steunen. In het verslag wordt het juiste evenwicht gevonden door de EU toe te staan het gebruik van veiligere technologieën en methoden te bevorderen, terwijl derde landen niet van de plicht worden ontheven om te garanderen dat de nucleaire installaties op hun grondgebied veilig zijn en aan de milieunormen voldoen.</p>
    </intervention>
    <intervention id="4-197" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb mijn steun gegeven aan het voorstel van de Commissie voor een verordening van de Raad tot wijziging van verordening (EG) nr. 539/2001 tot vaststelling van de lijst van derde landen waarvan de onderdanen bij overschrijding van de buitengrenzen in het bezit moeten zijn van een visum en de lijst van derde landen waarvan de onderdanen van deze plicht zijn vrijgesteld, maar we moeten ook een vrijstelling geven aan personen die onderdaan van geen enkel land zijn, die in een lidstaat verblijven en die houder zijn van een vreemdelingenpaspoort, een paspoort voor niet-burgers of enig ander reisdocument dat is uitgegeven door een lidstaat.</p>
    </intervention>
    <intervention id="4-199" speaker_id="photo_generic" name="Gerard Batten, Graham Booth, Derek Roland Clark, Nigel Farage, John Whittaker en Thomas Wise" is_mep="True" mode="written">
      <p sl="en">Hoewel we volledig voor democratie zijn en het schenden van mensenrechten veroordelen, erkennen we de morele of politieke autoriteit van de Europese Unie om uitspraken te doen op dit gebied niet.</p>
    </intervention>
    <intervention id="4-200" speaker_id="28583" name="Athanasios PAFILIS" is_mep="True" mode="written" nationality="Greece" birth_date="08-11-1954" birth_place="Pitsio Fthiotidas" p_group="Confederal Group of the European United Left - Nordic Green Left" m_state="GR">
      <p sl="el">De Communistische Partij van Griekenland neemt geen deel aan de procedure voor toekenning van de zogenaamde Sacharovprijs, die een prijs veronderstelt te zijn voor de vrijheid van denken, maar in de praktijk de politieke en ideologische doelstellingen van de EU dient. Voor het Europees Parlement wordt de 'vrijheid van denken' vooral beoefend door degenen die voorstander zijn van het imperialisme en dit dienen. Juist daarom worden 'persoonlijkheden' of 'organisaties' onderscheiden die de imperialistische barbaarsheid bevorderen. Die prijs is bijvoorbeeld gegeven aan Cubaanse antirevolutionairen en in 2006 aan de oogappel van de VS, NAVO en EU, de Wit-Rus Milinkevich, die tijdens de laatste verkiezingen het 'geweldige' resultaat van 6 procent van de stemmen heeft gekregen, dankzij een dik pak geld van miljoenen euro’s van de EU.</p>
      <p sl="el">Voor ons is de resolutie onaanvaardbaar. Deze is een provocerende interventie in de binnenlandse aangelegenheden van Cuba. Daarmee wordt immers besloten een delegatie van het Parlement naar Cuba te sturen, zonder ook maar enigszins rekening te houden met de regering van dit land, ofschoon deze de volkssteun heeft en op heldhaftige wijze strijdt tegen het embargo en het gekonkel van het imperialisme.</p>
      <p sl="el">Wij geven uiting aan onze solidariteit met Cuba, dat het socialisme verdedigt en opbouwt, ondanks de verwoede pogingen van de imperialisten om daar een stokje voor te steken.</p>
      <p sl="el">De fracties van het Europees Parlement – met inbegrip van de meerderheid van de GUE/NGL-Fractie – hebben enorme politieke verantwoordelijkheden. Zij proberen immers de voorwaarden te scheppen waarmee zij de openlijke of geheime oorlog tegen de Cubaanse revolutie kunnen rechtvaardigen. Niet alleen de communisten maar alle progressieve mensen hebben de plicht deze revolutie te beschermen.</p>
    </intervention>
    <intervention id="4-201" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">De Sacharovprijs wordt toegekend aan mannen en vrouwen die hun leven hebben gewijd aan de verdediging van de vrijheid van meningsuiting, democratie, vrijheid en de mensenrechten. Ze hebben daar vaak persoonlijke offers voor moeten brengen.</p>
      <p sl="pt">Het wekt dan ook geen verbazing dat sommige van deze mannen en vrouwen van het repressieve regime in hun landen geen toestemming krijgen om de prijs in ontvangst te nemen. Dat we hierop voorbereid zijn betekent niet dat dit ons onverschillig kan laten. Ik ben daarom heel tevreden met het besluit van dit Parlement om een mechanisme te ontwikkelen voor het volgen van al die gevallen waarin een prijswinnaar verhinderd is de – verdiende – prijs in ontvangst te nemen (of naar het Europees Parlement terug te keren, zoals dat met Oswaldo Payá gebeurd is). Ik noem verder Aung San Suu Kyi, die in Myanmar nog steeds onder huisarrest staat, en de Damas de Blanco, die de prijs in 2005 hebben gewonnen, maar van het regime van Fidel Castro op Cuba geen toestemming hebben gekregen de prijs in ontvangst te nemen.</p>
      <p sl="pt">Door de prijswinnaars te verhinderen hun prijs in ontvangst te nemen maken deze regimes duidelijk dat de prijs terecht was toegekend. Daarom is het heel belangrijk dat we de strijd voor de meest elementaire vrijheden in Myanmar en Cuba …</p>
      <a text="(Verklaring ingekort overeenkomstig artikel 163, lid 1, van het Reglement)"/>
    </intervention>
    <intervention id="4-203" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">namens de ALDE-Fractie. – Mijnheer de Voorzitter, met spijt moet ik zeggen dat de ALDE-Fractie verkeerd gestemd heeft over amendement 1, van de PPE-DE-Fractie, op het verslag-Roure. We hadden tegen dit amendement moeten stemmen en het is een klinkklare fout geweest op de stemmingslijst. Ik aanvaard dat het amendement technisch gesproken is aangenomen en dat we daar niets meer aan kunnen doen, maar ik wil wel zeggen dat de stemming politiek gezien niet de wil van het Huis uitdrukt, die maandagavond wel is uitgedrukt in de Commissie burgerlijke vrijheden, justitie en binnenlandse zaken, toen een vergelijkbaar amendement duidelijk werd verworpen.</p>
      <p sl="en">Daar is niets meer aan te doen, maar het standpunt van de ALDE-Fractie blijft dat we niet akkoord zullen gaan met de verordening betreffende het visuminformatiesysteem totdat we een adequaat kaderbesluit over gegevensbescherming hebben, en we staan volledig achter alles wat mevrouw Roure als rapporteur doet om dat besluit over gegevensbescherming te realiseren. We steunen haar oprecht, en het feit dat we dat bij deze gelegenheid niet tot uitdrukking hebben gebracht is een technische - ik zou ook een onbeleefder woord kunnen gebruiken - fout waarvoor waarschijnlijk een aantal van ons, vrees ik, de verantwoordelijkheid dragen.</p>
      <p sl="en">We zullen proberen ervoor te zorgen dat dit nooit meer zal gebeuren, maar de manier waarop we gestemd hebben geeft niet ons werkelijke standpunt ten aanzien van amendement 1 weer.</p>
    </intervention>
    <intervention id="4-204" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">We moeten de bescherming van persoonsgegevens garanderen en verhinderen dat deze gegevens oneigenlijk gebruikt worden. Iedereen heeft het recht op zijn of haar identiteit en privacy.</p>
      <p sl="pt">De versterkte samenwerking tussen de justitiële en politiële autoriteiten bij de bestrijding van de transnationale criminaliteit heeft ertoe geleid dat steeds meer persoonsgegevens worden overgedragen.</p>
      <p sl="pt">We hebben er steeds op aangedrongen dat bij deze overdrachten grondrechten als het recht op privacy en de bescherming van persoonsgegevens gerespecteerd worden. Van belang is ook dat het wederzijds vertrouwen tussen de bevoegde politiële en justitiële autoriteiten versterkt wordt.</p>
      <p sl="pt">We zijn daarom voorstander van het opstellen van een kaderbesluit dat aansluit bij hetgeen voor de eerste pijler is vastgelegd. Het zou onzinnig zijn als de Unie onder de eerste pijler een hoog beschermingsniveau voor persoonsgegevens garandeert en vervolgens afwijkende regels opstelt voor de derde pijler.</p>
      <p sl="pt">Waar het om gaat is dat er een hoge mate van bescherming wordt geboden, maar dat daarbij wel rekening wordt gehouden met het bijzondere karakter van het werk van politie en justitie.</p>
      <p sl="pt">Dit onderwerp sleept zich voort van het ene voorzitterschap naar het andere, en het ziet er helaas niet naar uit dat de Raad bereid is een beslissing te nemen.</p>
      <p sl="pt">De Raad dient echter goed te beseffen dat dit kaderbesluit nauw verband houdt met een aantal onderwerpen die nu aan het Parlement worden voorgelegd, zoals het visuminformatiesysteem. Het is niet de bedoeling dat deze voorstellen nu afhankelijk worden van de goedkeuring van het kaderbesluit.</p>
    </intervention>
    <intervention id="4-205" speaker_id="28163" name="Camiel EURLINGS" is_mep="True" mode="written" nationality="Netherlands" birth_date="16-09-1973" birth_place="Valkenburg-Houthem" p_group="Group of the European People's Party (Christian Democrats) and European Democrats" m_state="NL">
      <p sl="en">De PPE-DE-Fractie is er niet alleen op gebrand dat de Raad een kaderbesluit over gegevensbescherming aanneemt waarin naar behoren rekening wordt gehouden met de mening van het Europees Parlement, maar ook dat dit snel gebeurt, zoals de Raad dat beloofd heeft bij het aannemen van zowel het Schengeninformatiesysteem (SIS)-II-pakket als de overeenkomst met de Verenigde Staten van Amerika inzake het gebruik van persoonsgegevens van passagiers. Wij zijn sterk van mening dat een krachtig kaderbesluit het aannemen van het visuminformatiesysteem (VIS) in hoge mate zal vergemakkelijken. Maar hoewel we het zeer wenselijk vinden dat er snel een kaderbesluit wordt aangenomen, zijn we het eens met de verklaring van de rapporteur dat de aanneming van het kaderbesluit niet kan worden opgevat als een sine qua non voor toekomstig werk. De PPE-DE-Fractie zal alles doen wat in haar macht ligt om een verantwoordelijke en loyale partner in het wetgevingsproces te zijn.</p>
    </intervention>
    <intervention id="4-206" speaker_id="28583" name="Athanasios PAFILIS" is_mep="True" mode="written" nationality="Greece" birth_date="08-11-1954" birth_place="Pitsio Fthiotidas" p_group="Confederal Group of the European United Left - Nordic Green Left" m_state="GR">
      <p sl="el">De ontwerpaanbeveling maakt in feite duidelijk dat het Europees Parlement weigert om de fundamentele mensenrechten ook maar enigszins te beschermen.</p>
      <p sl="el">Eerst hebben de politieke krachten van het kapitaal hun instemming betuigd met de Schengenovereenkomst, in haar meest recente versie, met het inlichtingensysteem SIS II en met het visuminformatiesysteem, VIS, waarmee het vergaren, verwerken en uitwisselen van persoonsgegevens en zelfs van gegevens met betrekking tot de politieke, ideologische, filosofische, religieuze en andere overtuigingen van de burgers van de EU en de opname van biometrische en DNA-gegevens gelegaliseerd worden, en nu doen ze alsof ze ongerust zijn omdat de Raad de richting uitgaat van een besluit waarmee geen 'hoog niveau van bescherming' van de gegevens kan worden geboden. Eerst hebben zij ingestemd met de mogelijkheid om persoonsgegevens over te dragen aan politie- en geheime diensten van derde landen, bijvoorbeeld via de overeenkomst EU/VS inzake de overdracht van persoonsgegevens van Europeanen die naar de VS vliegen (PNR), en zelfs met de mogelijkheid om dergelijke persoonsgegevens over te dragen aan particulieren, maar nu roepen ze de Raad op om de bescherming van de persoonsgegevens te verzekeren, na rekening te hebben gehouden met de 'bijzondere aard van het werk van de politiële en justitiële diensten'.</p>
      <p sl="el">De hypocriete aanbevelingen kunnen niet verhullen dat het Europees Parlement zich geheel schaart achter het beleid waarmee de Europese burgers onder voortdurende politiecontrole worden geplaatst en hun persoonsgegevens in politiedossiers worden opgeslagen.</p>
    </intervention>
    <intervention id="4-208" speaker_id="28143" name="Bernadette BOURZAI" is_mep="True" mode="written" nationality="France" birth_date="28-05-1945" birth_place="Tulle" p_group="Socialist Group in the European Parliament" m_state="FR">
      <p sl="fr">Ik wil mevrouw Morgan feliciteren met haar initiatief om een verslag op te stellen over het door de Commissie gepresenteerde Groenboek over een Europese strategie voor duurzame, concurrerende en continu geleverde energie.</p>
      <p sl="fr">Wij moeten immers een antwoord formuleren op fundamentele vragen voor de toekomst van Europa: hoe de energievoorziening veilig te stellen tegen voorspelbare prijzen die op te brengen zijn, ook door de minst draagkrachtige burgers? Hoe onze afhankelijkheid van fossiele energiebronnen en van slechts enkele, op wereldschaal producerende landen te verminderen?</p>
      <p sl="fr">Ik heb me echter van de eindstemming onthouden, omdat ik denk dat het voorstel van de volledige splitsing van de eigendom van de energienetten niet het juiste antwoord is op deze vragen, met name die op het vlak van de zekerheid van investeringen en voorziening.</p>
      <p sl="fr">Als vicevoorzitter van de Delegatie EU-Centraal-Azië maak ik me zorgen over de roep om een groter aandeel in de energievoorziening van energie uit producerende landen in Centraal-Azië, zoals Kazachstan, Turkmenistan en Oezbekistan.</p>
      <p sl="fr">Het gaat hier immers om landen die de democratie en de rechtsstaat aan hun laars lappen, en met Voorzitter Borrell denk ik dat olie, gas en elektriciteit niet inwisselbaar zijn voor mensenrechten.</p>
    </intervention>
    <intervention id="4-209" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Het nu goedgekeurde verslag sluit helaas precies aan bij het voorstel van de Commissie en maakt maar al te duidelijk wat er met de "Europese energiestrategie" wordt bedoeld – liberalisering met controle over de toeleveringsbronnen, waarbij de soevereiniteit van andere volken bedreigd wordt.</p>
      <p sl="pt">Het verslag gaat uit van het idee dat de "markt" het probleem van de voorziening en het verbruik van energie zal oplossen, maar rept met geen woord over iets wat steeds duidelijker wordt, en dat is dat de "markt" uitsluitend de belangen van een zeer kleine groep dient, die enorme winsten opstrijkt, en niet de belangen van de consument, die steeds hogere rekeningen voorgelegd krijgt en steeds vaker met stroomuitval geconfronteerd wordt. Er is geen werkelijke strategie om een oplossing te vinden voor het overmatig energieverbruik en de afhankelijkheid van fossiele brandstoffen, en daarom wordt de "markt" als oplossing gepresenteerd.</p>
      <p sl="pt">We vinden het verder onaanvaardbaar dat de oplossing voor de vervuiling bestaat in een systeem voor de handel in emissierechten. Dat zal niet helpen de uitstoot van broeikasgassen te verminderen. Het zal alleen maar leiden tot hogere winsten van degenen die in een positie verkeren om die winsten te realiseren, als gevolg waarvan de ongelijkheid binnen de context van ontwikkeling alleen maar zal toenemen.</p>
      <p sl="pt">Daar komt bij dat een gemeenschappelijk extern energiebeleid een nieuwe bedreiging vormt van de soevereiniteit van die lidstaten die het sterkst afhankelijk zijn van …</p>
      <a text="(Verklaring ingekort overeenkomstig artikel 163, lid 1, van het Reglement)"/>
    </intervention>
    <intervention id="4-302" speaker_id="4450" name="Vasco GRAÇA MOURA" is_mep="True" mode="written" nationality="Portugal" birth_date="03-01-1942" birth_place="Porto" p_group="Group of the European People's Party (Christian Democrats) and European Democrats" m_state="PT">
      <p sl="pt">Het groenboek over "Een Europese strategie voor duurzame, concurrerende en continu geleverde energie" vormt de basis voor het Europese actieplan inzake energie-efficiëntie, dat begin 2007 moet worden gepresenteerd. Dat actieplan is een uiterst belangrijk document dat een sleutelrol zal vervullen bij het bestrijden van klimaatverandering, milieuvervuiling en het misbruik van natuurlijke hulpbronnen, en het verzekeren van de energievoorziening.</p>
      <p sl="pt">In dit verslag worden glasheldere doelstellingen voorgesteld: tegen 2020 zou 20 procent van de in de EU geproduceerde energie afkomstig moeten zijn van hernieuwbare energiebronnen; in 2040 zou dat 50 procent moeten zijn. De kooldioxide-uitstoot moet tegen 2020 met 30 procent zijn teruggebracht, en met minstens 60 procent in 2050. Het verslag verwijst verder naar de in het Groenboek opgenomen doelstelling met betrekking tot energie-efficiëntie. Het Europese verbruik zou tegen 2020 met 20 procent moeten zijn teruggebracht.</p>
      <p sl="pt">Met betrekking tot hernieuwbare energie doet het verslag het voorstel om vooral in mariene hulpbronnen (energie uit golven en getijden en het enorme potentieel dat offshore windenergie vertegenwoordigt) en zonne-energie te investeren. Het verslag dringt er verder bij de Commissie op aan om een onpartijdig onderzoek uit te voeren naar de (mogelijke) voor- en nadelen van kernenergie en kernenergiecentrales …</p>
      <a text="(Verklaring ingekort overeenkomstig artikel 163, lid 1, van het Reglement)"/>
    </intervention>
    <intervention id="4-210" speaker_id="1708" name="Marie-Noëlle LIENEMANN" is_mep="True" mode="written" nationality="France" birth_date="12-07-1951" birth_place="Belfort" p_group="Socialist Group in the European Parliament" m_state="FR">
      <p sl="fr">Ik heb tegen dit verslag gestemd, dat onder het mom van duurzame ontwikkeling en zekerheid van de energievoorziening een voorstel inhoudt voor een nieuwe liberaliserings- en concurrentiefase in een sector waar de publieke dienstverlening juist versterkt zou moeten worden.</p>
      <p sl="fr">In het verslag wordt gesteld dat de splitsing tussen de bedrijven die zich bezighouden met de verhandeling van energie en de neteigenaren en –beheerders in sterkere mate moet worden doorgevoerd, waarbij er bovendien op wordt gehamerd dat er op beide terreinen onderscheid moet komen voor wat betreft de eigendom. Dit komt neer op het ontkennen van het bestaan van overheidsbedrijven die zich bezighouden met het gehele takenpakket van de publieke dienstverlening op dit gebied.</p>
      <p sl="fr">Ik weiger mijn steun te geven aan zo’n beleid van totale privatisering en concurrentie, dat een verhoging van de energieprijzen in de hand werkt, geen enkele garantie inhoudt voor het terugdringen van het verbruik en het ontwikkelen van hernieuwbare energie, en de ongelijkheid tussen gebieden, maar ook tussen burgers, vergroot.</p>
    </intervention>
    <intervention id="4-211" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor het verslag-Morgan over een Europese energiestrategie gestemd. Ik ben ervan overtuigd dat het verslag de juiste weg wijst naar een duurzame, concurrerende en continu geleverde energie voor Europa en dat de regeringsleiders er goed aan doen om de nodige aandacht aan dit verslag te schenken wanneer ze in maart bijeenkomen om de toekomst van het energiebeleid van de EU te bespreken. Mijn enige teleurstelling is dat het Parlement zich niet sterker heeft gemaakt voor de 'ontvlechting' van energie-eigendommen om belangenverstrengeling te voorkomen en gelijkere voorwaarden voor concurrentie op de energiemarkt te creëren.</p>
    </intervention>
    <intervention id="4-212" speaker_id="28111" name="Mary Lou McDONALD" is_mep="True" mode="written" nationality="Ireland" birth_date="01-05-1969" birth_place="Dublin" p_group="Confederal Group of the European United Left - Nordic Green Left" m_state="IE">
      <p sl="en">Dit verslag bevat een aantal punten waarmee wij het niet eens zijn, met name op het gebied van nucleaire energie en liberalisering. We hebben echter besloten om voor te stemmen, omdat het verslag ook een groot aantal positieve elementen bevat, met name de nadruk die wordt gelegd op hernieuwbare energie, die schoon, kosteneffectief en veilig is. Ook zijn we het ermee eens dat energiearmoede een belangrijkere plaats moet krijgen in de voorstellen.</p>
    </intervention>
    <intervention id="4-214" speaker_id="2081" name="Peter SKINNER" is_mep="True" mode="written" nationality="United Kingdom" birth_date="01-06-1959" birth_place="Oxford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor dit verslag gestemd om de consument centraal te stellen in het energiebeleid en bij te dragen tot het effectief aanpakken van schadelijke emissies, zoals die van CO2.</p>
      <p sl="en">De effectiviteit van een systeem voor de handel in koolstofemissies is afhankelijk van de internationalisering van de markt. Bovendien zijn de ambitieuze doelstellingen met betrekking tot de reductie van de uitstoot van CO2 voor de periode 2020-2050 die in dit verslag worden voorgesteld, de enige verstandige weg vooruit.</p>
      <p sl="en">Het is echter van cruciaal belang dat de EU zowel de methodologie als de doelstellingen van het Europees systeem voor emissiehandel (ETS) op orde brengt als zij mondiaal leider wil blijven bij het werken aan een schoner milieu, en een pan-Europees energiebeleid tot stand wil brengen. Het gevaar bestaat dat als er nu geen actie wordt ondernomen, zowel ons milieu als ons energiebeleid bedreigd zullen worden.</p>
    </intervention>
    <intervention id="4-215" speaker_id="28508" name="Alyn SMITH" is_mep="True" mode="written" nationality="United Kingdom" birth_date="15-09-1973" birth_place="Glasgow" p_group="Group of the Greens/European Free Alliance - First Vice" m_state="GB">
      <p sl="en">Mijnheer de Voorzitter, ik wil de rapporteur, mevrouw Morgan, van harte feliciteren met dit verslag, en ik ben haar dankbaar voor het feit dat ze zoveel amendementen heeft opgenomen die tegemoetkomen aan specifieke Schotse zorgen. De energiemarkten van de Unie zijn in toenemende mate met elkaar verbonden en worden steeds afhankelijker van elkaar, en het is terecht dat er een Europees kader wordt ontwikkeld om te waarborgen dat onze consumenten profijt hebben van onze gemeenschappelijke markt. Vanuit een Schots perspectief hebben we een bijzonder belang in het energiedebat, gegeven onze grote energiebronnen en een zelfs nog groter energiepotentieel. Dat potentieel wordt op dit moment onvoldoende aangeboord, door de kortzichtigheid van de regering van het Verenigd Koninkrijk, en dit verslag zal ons, vanuit de EU, helpen bij het ter verantwoording roepen van de regering.</p>
    </intervention>
    <intervention id="4-216" speaker_id="1129" name="Catherine TRAUTMANN" is_mep="True" mode="written" nationality="France" birth_date="15-01-1951" birth_place="Strasbourg" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Ik feliciteer mijn collega Eluned Morgan met haar initiatiefverslag over een Europese strategie voor duurzame, concurrerende en continu geleverde energie.</p>
      <p sl="fr">Dit verslag houdt een aanmerkelijke vooruitgang in op milieuvlak en op sociaal vlak, met name in de vorm van een betere toegankelijkheid van energie voor de minst draagkrachtigen.</p>
      <p sl="fr">Ik heb me echter van de eindstemming onthouden, omdat ik de totale eigendomssplitsing in de gassector betreur. Gezien het geheel eigen karakter van deze strategische sector denk ik dat een wat soepeler splitsing beter zou zijn geweest voor het veiligstellen van voorziening en investeringen.</p>
    </intervention>
    <intervention id="4-218" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Dit verslag schiet tekort en we zijn het met een aantal punten niet eens. Het bevat echter ook positieve aspecten, onder andere op die punten waar gepleit wordt voor alternatieve en hernieuwbare energiebronnen. We moeten er intussen wel op wijzen dat biobrandstoffen geen duurzame oplossing inhouden voor de belangrijkste problemen die uit energieafhankelijkheid voortvloeien. Ze vertegenwoordigen immers uitsluitend een lokaal technisch belang en hun impact is beperkt. Daar komt bij dat de productie van biomassa en biobrandstoffen niet in de plaats mag komen van de belangrijkste functie van de landbouw – de productie van voedsel.</p>
      <p sl="pt">We mogen de desastreuze gevolgen die de productie van verschillende typen oliehoudende zaden in de zich ontwikkelende landen heeft gehad, niet vergeten. Enorme stukken bos zijn zo verloren gegaan en deze oliehoudende zaden worden in Europa als grondstof voor de productie van biobrandstoffen gebruikt.</p>
      <p sl="pt">Wij zijn het daarom niet eens met de al te sterke nadruk die wordt gelegd op de bevordering van het verbouwen van energetische gewassen als basismateriaal voor het verkrijgen van biobrandstoffen. Zulke gewassen gebruiken immers schaarse productiehulpmiddelen, zoals water, landbouwgrond en verschillende typen bemesting.</p>
      <p sl="pt">Daarom vinden wij dat de Gemeenschap zich vooral dient te concentreren op het bevorderen van de productie van biomassa en –brandstoffen op basis van verschillende soorten organisch afval (afval afkomstig uit de bosbouw, vast afval, stadsafval, eetbare oliën en het afval dat overblijft na waterzuivering).</p>
    </intervention>
    <intervention id="4-219" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Welke hoop we ook vestigen op biomassa en biobrandstoffen, ze zijn slechts een deel van de oplossing van de energieafhankelijkheidsproblematiek van onze landen en van de productie van schone en hernieuwbare energie.</p>
      <p sl="fr">In de eerste plaats omdat het hele Europese landbouw- of bosareaal, en zelfs dat van de hele wereld, nog tekort zou schieten om onze behoeften te dekken, en omdat het geen pas geeft om de ene afhankelijkheid in te ruilen voor een andere die nog ernstiger zou zijn, namelijk afhankelijkheid op voedselgebied. Een tweede punt is dat de wereldwijde koolstofbalans niet per definitie zo positief is als men ons wil doen geloven.</p>
      <p sl="fr">We moeten natuurlijk profiteren van het potentieel van deze energiebronnen, maar niet ten koste van de voedselproductie, niet ten koste van bossen en wouden, van de biodiversiteit, van de andere productievormen op dit gebied, bijvoorbeeld de houtproductie of andere toepassingen, of ten koste van de vooruitgang die zich aandient dankzij het onderzoek naar nieuwe motortypen of waterstoftoepassingen. En om te beginnen moeten we een eind maken aan de absurde situatie dat in mijn land, Frankrijk, gemeenten of landbouwers veroordeeld kunnen worden tot hoge boetes wegens het gebruik van biobrandstoffen in het openbaar vervoer of in tractoren, in strijd met onzinnige belastingregels.</p>
    </intervention>
    <intervention id="4-220" speaker_id="28508" name="Alyn SMITH" is_mep="True" mode="written" nationality="United Kingdom" birth_date="15-09-1973" birth_place="Glasgow" p_group="Group of the Greens/European Free Alliance - First Vice" m_state="GB">
      <p sl="en">Mijnheer de Voorzitter, ik feliciteer onze rapporteur voor het leiden van de onderhandelingen op dit complexe gebied. Biomassa en biobrandstoffen hebben wereldwijd een enorm potentieel, maar de groei van deze sector moet te allen tijde zorgvuldig worden beheerd. Ik weet zeker dat ik niet de enige ben die brieven ontvangt van kiezers die bezorgd zijn dat een onvoorzien gevolg van dit beleid kan zijn dat de tropisch regenwouden worden gedecimeerd, om plaats te maken voor het eenzijdig telen van gewassen voor de productie van biobrandstoffen. Ik denk dat dit verslag, zoals gewijzigd, deze zorgen naar behoren in aanmerking neemt en ik steun het vandaag dan ook met genoegen.</p>
    </intervention>
  </section>
  <section id="creitem44" title="8. Rectificaties stemgedrag/voorgenomen stemgedrag: zie notulen"/>
  <section id="creitem45" title="9. Goedkeuring van de notulen van de vorige vergadering: zie notulen"/>
  <section id="creitem46" title="10. Conventie van Den Haag over effecten (debat)">
    <intervention id="4-226" speaker_id="28387" name="Janusz ONYSZKIEWICZ" is_mep="True" mode="spoken" nationality="Poland" birth_date="18-12-1937" birth_place="Lwów" p_group="Group of the Alliance of Liberals and Democrats for Europe" m_state="PL">
      <p sl="nl">Aan de orde is het debat over de mondelinge vraag (O-0120/2006 B6-0447/2006) aan de Commissie over de gevolgen van ondertekening van de Conventie van Den Haag over effecten, van Pervenche Berès, Wolf Klinz, Enrique Barón Crespo, Monica Frassoni, Magda Kósáné Kovács, Louis Grech, Adeline Hazan, Alain Lipietz, Antolín Sánchez Presedo, Benoît Hamon, Rosa Miguélez Ramos, Bernard Poignant, Donata Gottardi, Catherine Trautmann, Giovanni Pittella, Henri Weber, Inés Ayala Sender, Jean Louis Cottigny, Jean-Luc Bennahmias, Marc Tarabella, Jean-Paul Gauzès, Kader Arif, Marie-Arlette Carlotti, Martine Roure, Nicola Zingaretti, Yannick Vaugrenard, Harlem Désir, Gilles Savary, Guy Bono, Janelly Fourtou, Rosa Díez González, Michel Rocard, Marie-Line Reynaud, Bernadette Vergnaud, Béatrice Patrie, Catherine Guy-Quint, Pierre Moscovici, Jean-Claude Fruteau, Csaba Sándor Tabajdi.</p>
    </intervention>
    <intervention id="4-227" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">auteur . – Mijnheer de Voorzitter, mijnheer de commissaris, wij bespreken vanmiddag de kwestie van de ondertekening door de Europese Unie van de Conventie van Den Haag over de wetgeving die van toepassing is op bepaalde rechten op effecten die via intermediairs worden aangehouden.</p>
      <p sl="fr">Dit Parlement is akkoord gegaan met de toetreding van de EU tot de Conventie van Den Haag, met dien verstande dat het democratische controle wil uitoefenen op elke sectorgerichte ratificatie. De conventie in kwestie baart ons in meerdere opzichten zorgen, met name omdat zij moet leiden tot de herziening van een aantal richtlijnen die wij op dit terrein hebben aangenomen. Ik denk daarbij aan de "Zekerhedenrichtlijn", de "Finaliteitsrichtlijn" en de richtlijn betreffende de liquidatie van kredietinstellingen. Toch zouden we deze richtlijnen nog zonder al te veel problemen kunnen aanpakken, ware het niet dat we beducht zijn voor de volgende drie fundamentele obstakels.</p>
      <p sl="fr">Ten eerste biedt de ratificatie van deze conventie over de wetgeving die van toepassing is op bepaalde rechten op effecten, de partijen zó veel speelruimte bij de keuze van het toepasselijke recht, dat wij ernstig vrezen dat het gehele samenstel van regelgeving dat al zo lang en nauwgezet wordt toegepast in de Europese Unie ter bestrijding van het witwassen van geld, heel eenvoudig omzeild kan gaan worden.</p>
      <p sl="fr">Ten tweede lijken de aanbevelingen van de FATF, de financiële taskforce betreffende het witwassen van zwart geld, over de noodzaak om de eigenaren van effecten te kunnen identificeren, ons absoluut onverenigbaar met deze Conventie van Den Haag, voor zover deze conventie de partijen – opnieuw – te veel vrijheid laat bij de keuze van het toepasselijke recht.</p>
      <p sl="fr">Ten derde vrezen wij dat de inwerkingtreding van zo’n conventie leidt tot het omzeilen van de regelgeving die de Unie heeft vastgesteld op het gebied van marktmisbruik. Nogmaals, zonder duidelijke identificatie zijn wij bang dat sommige in Europees verband ingevoerde verplichtingen omzeild kunnen worden. Wat dat betreft wijs ik hier, bij wijze van uitzondering, op het advies van de Europese Centrale Bank, waarin de intrekking van dit voorstel wordt bepleit. Zoals u weet heeft de Europese Centrale Bank zich in zijn advies uiterst gereserveerd getoond; hij heeft onder meer gewezen op het inherente risico van het systeem zelf en het risico van de exponentiële toename van het aantal geschillen, hetgeen heldere arbitrage bij het bepalen van de rangorde van de zekerheidsstellingen in de weg zou kunnen staan.</p>
      <p sl="fr">Mijnheer de commissaris, uw Commissie heeft van "beter wetgeven" zo ongeveer een leitmotiv voor haar handelen gemaakt: we hebben het hier over een schoolvoorbeeld van een onderwerp waarop u dit beginsel in de praktijk kunt brengen. Daarom verzoeken wij de Commissie om intrekking van haar voorstel voor de ratificatie van de Conventie van Den Haag over de wetgeving die van toepassing is op bepaalde rechten op effecten.</p>
    </intervention>
    <intervention id="4-228" speaker_id="photo_generic" name="Jacques Barrot" is_mep="True" mode="spoken">
      <p sl="fr">vicevoorzitter van de Commissie. – Mijnheer de Voorzitter, mevrouw Berès, dames en heren afgevaardigden, het voorstel van de Commissie uit 2003 inzake de ondertekening van de Conventie van Den Haag over effecten is op een dood punt beland. De Verenigde Staten en Zwitserland hebben de conventie in juli 2006 ondertekend, terwijl Europa zich beraadt en de Raad verdeeld is.</p>
      <p sl="fr">In 1998 is de "plaats van het depot van de rekening"-formule ingevoerd, eerst in de Finaliteitsrichtlijn, en vervolgens in de richtlijn betreffende de sanering en de liquidatie van kredietinstellingen en de richtlijn betreffende financiëlezekerheidsovereenkomsten. Deze heeft sterk bijgedragen aan de waarborging van de rechtszekerheid met betrekking tot het recht dat van toepassing is op via intermediairs aangehouden effecten.</p>
      <p sl="fr">Hoewel uit niets blijkt dat er praktische problemen zijn op de interne markt, blijft de reikwijdte van deze richtlijn hoofdzakelijk beperkt tot situatie waarin de effecten dienst doen als garanties in de banksector. Om in de gedematerialiseerde, virtuele wereld waarin wij leven te bepalen wat de plaats is van het depot van een rekening, is het nodig om een nieuwe gemeenschappelijke regeling op te stellen, bijvoorbeeld via een normalisering van bankrekeningnummers.</p>
      <p sl="fr">Het doel van de onderhandelingen over de Conventie van Den Haag over effecten was om tot één gemeenschappelijke formule te komen die op internationaal niveau toepasbaar zou zijn. Hiertoe wordt in de conventie de keuze van de wetgeving die de eigendomsrechten met betrekking tot de effecten moet regelen, aan de betrokken partijen overgelaten. Aangezien alle lidstaten destijds met dit compromis hadden ingestemd, stelde de Commissie in 2003 voor om de conventie te ondertekenen. Sindsdien hebben meerdere lidstaten nieuwe vragen omtrent dit plan opgeworpen. De Raad heeft de Commissie toen om nadere gegevens gevraagd over vier specifieke juridische kwesties. Het antwoord daarop kwam in de vorm van een evaluatie van de juridische gevolgen van de conventie, die werd uitgevoerd door de diensten van de Commissie en op 3 juli jongstleden aan de Raad werd gecommuniceerd.</p>
      <p sl="fr">In die studie meenden de diensten van de Commissie dat ondertekening van de conventie op dit moment de eenvoudigste oplossing vormde om op internationaal niveau over één regeling te beschikken. In de effectbeoordeling werden bovendien alternatieven voor ondertekening van de conventie aangedragen, met name de uitbreiding van de clausule van de plaats van het depot van de rekening tot alle toepassingen van effecten, en dus niet alleen de toepassingen als garanties.</p>
      <p sl="fr">Om op deze basis een oplossing op internationaal niveau te verkrijgen zouden er echter nieuwe onderhandelingen moeten worden aangeknoopt met de derde landen. In dit stadium neemt de Commissie het standpunt over van mijn collega die belast is met de interne markt, en denkt zij niet dat een evaluatie van de gevolgen van de conventie voor economie en bedrijfsleven, zoals genoemd in de mondelinge vraag, ons dichterbij het vinden van een oplossing zou brengen. De lidstaten die in 2002 over de conventie hebben onderhandeld en die er vandaag binnen de Raad over debatteren, vonden een dergelijke studie namelijk noch destijds noch daarna nodig.</p>
      <p sl="fr">In overeenstemming met het interinstitutionele akkoord en ten behoeve van doeltreffender wetgeving, zou de Commissie iedere externe aanvullende analyse van de juridische of economische gevolgen, waarmee we weer verder zouden kunnen komen, verwelkomen.</p>
      <p sl="fr">Zoals ik u al zei, verkeert deze zaak in een impasse in de Raad, maar blijft de Commissie openstaan voor alle voorstellen. Tot zover wat ik, namens de heer McCreevy en de Commissie, wilde antwoorden op deze vraag, waarbij ik uiteraard erken dat het een lastig probleem is en ik natuurlijk reikhalzend uitzie naar alle voorstellen en suggesties die het Parlement op dit terrein zou kunnen doen.</p>
    </intervention>
    <intervention id="4-229" speaker_id="28193" name="Jean-Paul GAUZÈS" is_mep="True" mode="spoken" nationality="France" birth_date="01-10-1947" birth_place="Toulouse" p_group="Group of the European People's Party (Christian Democrats)" m_state="FR">
      <p sl="fr">namens de PPE-DE-Fractie . – Mijnheer de Voorzitter, mijnheer de commissaris, dames en heren, zoals zojuist al werd gezegd is de Conventie van Den Haag inzake effecten die bij een intermediair worden aangehouden, bedoeld om te bepalen welke wetgeving van toepassing is op de eigendomsrechten die voortvloeien uit de inschrijving van effecten die bij een intermediair worden aangehouden. Het gegeven dat er binnen de Europese Unie bij lange na geen eensgezindheid bestaat over deze tekst, rechtvaardigt de relevante vragen van mevrouw Berès.</p>
      <p sl="fr">Allereerst wordt in de Conventie van Den Haag niet getornd aan de vrije keuze voor de investeerder en zijn intermediair van de wet waaronder zij willen vallen in geval van een geschil. Dit is in strijd met het vigerende recht in de meeste landen van Europa, waar de plaats van het depot van de effectenrekening als belangrijke criterium wordt beschouwd om te bepalen welke wetgeving van toepassing is. Anders gezegd: de keuze van de wet zou voortaan louter contractueel worden, hetgeen uiteraard een bron van rechtsonzekerheid is op dit terrein.</p>
      <p sl="fr">Daarnaast – laten we realistisch blijven – valt te vrezen dat de keuze voor de Amerikaanse wetgeving voortaan de contractuele regel wordt, gezien het belang van de Amerikaanse instellingen die op dit terrein actief zijn, en dat zal zeker een aantal negatieve gevolgen met zich meebrengen. Enerzijds, in termen van activiteiten, is er een groot risico dat de zeggenschap van de overzeese partijen in het Amerikaans recht, die er ontegenzeglijk is, hun voordeel geeft, hetgeen tot een concurrentienadeel leidt voor de Europese instellingen. Anderzijds, in termen van bescherming van de investeerder, is er het verschil dat waar in de meeste Europese rechtssystemen de investeerder/houder van een effect rechten heeft ten aanzien van de emittent, hij in het Amerikaanse recht slechts rechten heeft ten aanzien van zijn intermediair. Vandaar dat er terecht ongerustheid bestaat over wat er gebeurt als deze failliet gaat.</p>
      <p sl="fr">Tot slot zijn de bepalingen van de conventie van dien aard dat ze de antiwitwasregelingen ondermijnen, omdat ze berusten op het beginsel van territoriale binding. De meldingen van vermoedens van witwassen moeten worden gedaan bij de nationale bevoegde autoriteit, die van het land waar de intermediair is gevestigd dus. Dit betekent dat er een conflict kan ontstaan tussen het op het effect van toepassing zijnde recht, dat de regels van het bankgeheim zou kunnen laten prevaleren ten gunste van de rekeninghouder, en de verplichtingen van de intermediair om melding te maken van vermoedens van witwassen. De Europese Centrale Bank heeft zich bezorgd getoond, met name als het gaat om het risico van de onverenigbaarheid van prudentiële en stabiliteitsregels van het financiële systeem met de bepalingen van de door de partijen gekozen wetgeving. Bovendien lijkt het een moeilijke opgave de beginselen van de meeste Europese landen, volgens welke er een directe relatie is tussen de investeerder en de emittent van de effecten, te verenigen met die van het Angelsaksische recht, waarin er geen directe relatie is tussen emittent en investeerder.</p>
      <p sl="fr">Mijnheer Barrot, volgens u is het ondertekeningsproces van de Conventie van Den Haag inzake effecten die bij een intermediair worden aangehouden, op een dood punt beland. Wij hopen van harte dat het daar blijft!</p>
    </intervention>
    <intervention id="4-230" speaker_id="28295" name="Antolín SÁNCHEZ PRESEDO" is_mep="True" mode="spoken" nationality="Spain" birth_date="05-04-1955" birth_place="Betanzos" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">namens de PSE-Fractie. – Mijnheer de Voorzitter, geachte commissaris, waarde collega’s, de Conferentie van Den Haag werkt al sinds 1893 aan het wereldwijd scheppen van steeds meer eenheid in het internationaal privaatrecht door het opstellen van conventies.</p>
      <p sl="es">Op 5 oktober jongstleden heeft de Europese Raad, nadat eerst het Parlement hierover een uitspraak had gedaan, een besluit aangenomen met betrekking tot de toetreding van de Europese Gemeenschap tot de Conferentie.</p>
      <p sl="es">Het voorliggende initiatief is genomen in verband met de Conventie inzake de wetgeving die van toepassing is op bepaalde rechten op effecten die bij een intermediair worden aangehouden, welke conventie het resultaat is van de onderhandelingen tijdens drie bijeenkomsten van de diplomatieke Conferentie die in december 2002 is gehouden.</p>
      <p sl="es">Deze conventie heeft een open karakter en daarom heeft de Commissie, hoewel de Europese Gemeenschap geen lid was van de Conferentie die haar heeft opgesteld, op 15 december 2003 een voorstel voor een besluit over de ondertekening ervan gepresenteerd.</p>
      <p sl="es">Het eerste doel van dit initiatief is het beklemtonen dat de bevoegdheden van het Europees Parlement op dit terrein moeten worden gerespecteerd en er een grotere democratische controle op het werk van de Conferentie moet komen.</p>
      <p sl="es">De werkingssfeer van de conventie is rechtstreeks van invloed op de bevoegdheden van de Europese Unie, met het Europees Parlement als medewetgever, op het gebied van de justitiële samenwerking bij civiele zaken met grensoverschrijdende repercussies, voor zover dat nodig is voor het goed functioneren van de interne markt.</p>
      <p sl="es">Bovendien kan de conventie in de visie van de Europese Centrale Bank gevolgen hebben voor de vaststelling en de tenuitvoerlegging van het monetair beleid, het functioneren van de verrekenings- en betalingssystemen en de effectiviteit van de bepalingen van het acquis communautaire.</p>
      <p sl="es">De voorgestelde ondertekening van de conventie veroorzaakt grote onrust en ernstige zorgen binnen de Europese Unie, zowel over de vorm als over de inhoud. De kern van de conventie, die is neergelegd in artikel 4, inhoudende dat het toepasselijke recht het recht van de staat is waarover de contractpartijen uitdrukkelijk overeenstemming hebben bereikt, brengt enorme risico’s met zich mee en roept vragen op die nog niet zijn beantwoord.</p>
      <p sl="es">Het enorme effect op de wetgeving dat deze conventie mogelijkerwijs kan hebben, vereist dat de communautaire normen worden toegepast, zodat er een beter wetgevingsproces komt, met een raadplegingsprocedure en een openbaar debat, zoals dat in de Verenigde Staten is gebeurd toen daar wetswijzigingen werden doorgevoerd die minder ingrijpend waren dan die welke nu in de conventie worden voorgesteld.</p>
      <p sl="es">De conventie leidt tot een grotere complexiteit en meer onzekerheid, doordat de mogelijkheid ontstaat dat een groot aantal rechtsstelsels van toepassing kan zijn op eenzelfde registratie-, verrekenings- en vereffeningssysteem. En omdat de inhoudelijke aspecten niet geharmoniseerd zijn, kan dat negatieve effecten en risico’s voor het systeem met zich meebrengen.</p>
      <p sl="es">De voorgestelde oplossing draagt op geen enkele manier bij aan de doelstelling van het uniform maken van wetgeving; sterker nog, zij vergroot juist het gebrek aan samenhang en is onverenigbaar met de communautaire wetgeving, waarin het criterium van de locatie van de effectenrekening is verankerd. Dit criterium heeft bijgedragen aan het vergroten van de zekerheid en de efficiëntie binnen de Gemeenschap.</p>
      <p sl="es">Volgens de conventie zal de krachtsverhouding bij de onderhandelingen bepalend zijn voor het toepasselijke recht. Zo wordt de deur opengezet voor een juridische stoelendans die in het nadeel is van investeerders en financiële instellingen. De inwerkingtreding ervan kan een ongecontroleerd proces van mondiale en regionale consolidatie van verrekenings- en vereffeningsactiviteiten in gang zetten, waarbij het risico dat deze activiteiten zich buiten de Europese Unie zullen concentreren groter wordt en er perverse effecten kunnen ontstaan voor het prudentiële toezicht, het aanpakken van de financiering van het terrorisme en de strijd tegen het witwassen van geld.</p>
      <p sl="es">De gekozen formule kan gevolgen hebben voor de politieke rechten van beleggers, voor de transparantie en voor een goede corporate governance.</p>
      <p sl="es">Dit roept een groot aantal twijfels op, en daarom, mijnheer de commissaris, moet er ofwel een grondigere studie naar de gevolgen worden verricht, of moet het voorstel worden opgegeven en ingetrokken.</p>
    </intervention>
    <intervention id="4-231" speaker_id="729" name="John PURVIS" is_mep="True" mode="spoken" nationality="United Kingdom" birth_date="06-07-1938" birth_place="St. Andrews " p_group="Group of the European People's Party (Christian Democrats) and European Democrats" m_state="GB">
      <p sl="en">Mijnheer de Voorzitter, ik houd mij pas sedert kort met dit vraagstuk bezig, maar het verbaast mij toch dat degenen die deze mondelinge vraag hebben ingediend zich kennelijk willen vastbijten in iets dat in feite een achterhaald wettelijk stelsel is voor effecten. Het werkt weliswaar naar behoren in de Europese context, maar wij willen nu volledig deelnemen aan de wereldmarkt en de Conventie van Den Haag is juist opgezet om rechtszekerheid te bieden in de hedendaagse mondiale context, waar effecten meestal indirect worden aangehouden via voornamelijk online effectenmakelaars. Daarin wordt de wet gedefinieerd als wat specifiek is overeengekomen door de deelnemers, en niet zozeer uitgaande van locatie of rekening, hetgeen in deze hedendaagse elektronische omgeving en in een systeem waarin er ook heel goed meerdere makelaars kunnen zijn, een verstandige oplossing lijkt te zijn.</p>
      <p sl="en">De Commissie is derhalve tot de conclusie gekomen dat de beste oplossing is om tot de Conventie toe te treden. Zij kwam trouwens tot deze conclusie nadat de Raad haar gevraagd had een onderzoek in te stellen naar de juridische implicaties, en dat heeft de Commissie nu gedaan. De Haagse Conferentie voor internationaal privaatrecht werkt nu al sinds 1893 aan de harmonisatie van het internationaal privaatrecht en op 5 juli van dit jaar hebben de VS, Zwitserland - dus niet alleen de VS, maar ook Zwitserland - als eerste landen de Conventie ondertekend. De Commissie heeft de lidstaten van de EU aanbevolen om hetzelfde te doen. Veel van de andere 64 ledenlanden van de Conferentie treffen voorbereidingen voor de ondertekening. De lidstaten van de Europese Unie lijken echter weinig geneigd om de realiteit onder ogen te zien, ofschoon wij in Europa net zoveel of misschien zelfs meer belang hebben bij het bewerkstelligen van zekerheid op dit gebied. Anders kunnen wij immers niet volledig deelnemen aan de mondiale financiële markten van vandaag. Dit vraagstuk zal ongetwijfeld van cruciaal belang zijn voor het verwezenlijken van een effectief en efficiënt verrekenings- en vereffeningssysteem.</p>
      <p sl="en">Laten wij, collega’s, daarom de Commissie en de lidstaten alstublieft ertoe aanmoedigen toe te treden tot deze Conventie. Europa moet het voortouw nemen in de modernisering en harmonisering van de juridische context voor effecten. De Commissie is bereid te zorgen voor de noodzakelijke wijzigingen van het communautair recht. Dus moeten wij de lidstaten aanmoedigen - en zelfs achter de vodden zitten - dat zij tot een akkoord komen en de Conventie ondertekenen, en vervolgens ratificeren.</p>
    </intervention>
    <intervention id="4-232" speaker_id="29579" name="Marc TARABELLA" is_mep="True" mode="spoken" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">Mijnheer de Voorzitter, mijnheer de commissaris, dames en heren, wij weten allemaal dat de efficiëntie van de markten van doorslaggevend belang is voor de wereldeconomie. En wie het over "markten" heeft, heeft het over liquide middelen en over een snelle circulatie van financiële instrumenten onder optimale veiligheidsvoorwaarden. Het rechtskader dat deze circulatie regelt is een essentiële factor als het gaat om veiligheid. Als gevolg van de mondialisering loopt de keten van marktdeelnemers door steeds meer verschillende staten, hetgeen de terechte vraag doet rijzen: hoe bepalen we welk recht van toepassing is? De Conventie van Den Haag van 13 december 2002 zou uitsluitsel moeten geven. Als deze conventie zou worden geratificeerd, zou het probleem daarmee echter verre van opgelost zijn; de systemische risico's zouden er alleen maar groter op worden en de Europese instellingen zouden er zwakker voor staan.</p>
      <p sl="fr">Gegeven de – veronderstelde – onmogelijkheid om objectief de plaats te bepalen waar een effectenrekening is gevestigd en derhalve om het toepasselijke recht vast te stellen, geeft de conventie voorrang aan de vrije keuze van de partijen om te besluiten welk recht op de contracten van toepassing is. Dit rechtsbeginsel staat haaks op het communautaire PRIMA-beginsel voor het bepalen van de locatie van effectenrekeningen, dat is vastgesteld in drie richtlijnen: de "Finaliteitsrichtlijn" (1998), de "Zekerhedenrichtlijn" (2002) en tot slot de richtlijn betreffende de sanering en de liquidatie van kredietinstellingen (2001).</p>
      <p sl="fr">Laten we allereerst stilstaan bij de methode. Het is niet zoals het hoort dat het Parlement niet is geraadpleegd over de in Den Haag gevoerde onderhandelingen, in het bijzonder over het loslaten van het beginsel van de plaats van het depot van de effectenrekening. De onderhandelingen in het kader van de Conferentie van Den Haag over het internationaal privaatrecht mogen niet zonder democratische controle worden gevoerd.</p>
      <p sl="fr">Waar het om gaat is dat als deze conventie wordt ondertekend, Europa een aanzienlijk risico zou lopen, van de investeerders tot de emittenten. Ondertekening zou een negatief effect hebben op de strijd tegen het witwassen van geld, omdat het gemakkelijker zou kunnen worden om zowel de verplichtingen om melding te maken van vermoedens van witwassen als de mechanismen ter bestrijding van witwassen te omzeilen, en zou gevolgen hebben voor de systemen voor het regelen van de levering, voor de prudentiële risico's en voor het materieel recht, met name voor de doelstelling een Europees materieel recht tot stand te brengen. Daar komt nog bij dat de contractuele vrije keuze in veel gevallen zou betekenen dat gekozen wordt voor het recht met de meeste invloed in deze sector, namelijk het Amerikaanse recht, hetgeen ten koste zou gaan van het concurrentievermogen van Europese ondernemingen.</p>
      <p sl="fr">Er zijn vier punten waar ik de aandacht op wil vestigen. Ten eerste: de lokalisering van een effectenrekening is mogelijk en functioneert prima in Europa. Ten tweede: de prerogatieven van het Europees Parlement moeten in acht worden genomen. Ten derde: het is onontbeerlijk om het algemeen Europees belang te verdedigen, in het bijzonder de rechten van de Europese investeerders en de concurrentiekracht van de Europese deelnemers op de financiële markten. Ten vierde: het is van belang dat de voorkeur uitgaat naar een kader waarin we het witwassen van geld kunnen bestrijden. Daarom zou de Commissie haar voorstel tot ondertekening van de 36e Conventie van Den Haag moeten intrekken.</p>
    </intervention>
    <intervention id="4-233" speaker_id="photo_generic" name="Jacques Barrot" is_mep="True" mode="spoken">
      <p sl="fr">vicevoorzitter van de Commissie. – Mijnheer de Voorzitter, ik heb aandachtig naar de verschillende opmerkingen geluisterd en Charlie McCreevy, de commissaris die is belast met de interne markt, zal deze zeker ook aandachtig lezen. Er zij op gewezen dat de Commissie enkel heeft voorgesteld de Conventie van Den Haag te ondertekenen omdat zij het een goede oplossing achtte en de conventie bedoeld was om duidelijkheid te verschaffen over de toepasselijke wetgeving. De Commissie meent dat investeerders vandaag al een rekening in de Verenigde Staten kunnen openen en dat ook in die gevallen het Amerikaanse recht van toepassing is.</p>
      <p sl="fr">In dat opzicht zal de conventie weinig veranderen, want de vrije keuze van de plaats van het depot van rekeningen bestaat vandaag de dag al, ook al vormt de conventie voor sommigen van u een verdere stap in die richting. Niettemin, mijnheer de Voorzitter, zou ik toch, na de verschillende sprekers te hebben aangehoord, willen zeggen dat de Commissie niet van plan is om deze opmerkingen te negeren.</p>
      <p sl="fr">Uit dit debat blijkt dat de conventie de gemoederen nog sterk bezighoudt. De Commissie blijft dan ook openstaan voor alle suggesties met betrekking van dit technisch complexe vraagstuk, dat op dit moment in een impasse verkeert in de Raad, ondanks dat aanvankelijk alle lidstaten de inhoud van de Conventie van Den Haag van 2002 steunden.</p>
      <p sl="fr">Tot zover wat ik nog te zeggen had. De Commissie zal – dat spreekt vanzelf – graag willen samenwerken met de Raad en het Parlement om een oplossing te vinden waarmee een rechtskader kan worden uitgewerkt. Wij zijn ons overigens bewust van de risico's die daaraan kleven. Indien nodig kunt u op ons rekenen om de negatieve effecten van de gekozen oplossing te beperken.</p>
    </intervention>
    <intervention id="4-234" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Mijnheer de Voorzitter, mijnheer de commissaris, ik wil alleen maar even zeker weten dat u, als u commissaris McCreevy verslag uitbrengt van deze discussie, eraan zult denken hem te zeggen dat het debat dat wij zojuist hebben gevoerd weliswaar aan hem gericht is, maar dat hij er ook rekening mee moet houden en moet vertellen wat er hier vanmiddag is gebeurd, wanneer deze kwestie opnieuw aan de orde komt in de Raad. De Raad moet weten dat de afhandeling van deze kwestie het Parlement sterk bezighoudt.</p>
    </intervention>
    <intervention id="4-235" speaker_id="28387" name="Janusz ONYSZKIEWICZ" is_mep="True" mode="spoken" nationality="Poland" birth_date="18-12-1937" birth_place="Lwów" p_group="Group of the Alliance of Liberals and Democrats for Europe" m_state="PL">
      <p sl="nl">Ik heb de overeenkomstig artikel 108, lid 5 van het Reglement ingediende ontwerpresolutie ontvangen.</p>
      <p sl="nl">Het debat is gesloten.</p>
      <p sl="nl">De stemming vindt vandaag om 17.00 uur plaats.</p>
    </intervention>
  </section>
  <section id="creitem47" title="11. Debatten over gevallen van schending van de mensenrechten, de democratie en de rechtsstaat(debat)">
    <intervention id="4-237" speaker_id="28387" name="Janusz ONYSZKIEWICZ" is_mep="True" mode="spoken" nationality="Poland" birth_date="18-12-1937" birth_place="Lwów" p_group="Group of the Alliance of Liberals and Democrats for Europe" m_state="PL">
      <p sl="nl">Aan de orde is het debat over gevallen van schending van de mensenrechten, de democratie en de rechtsstaat.</p>
    </intervention>
  </section>
  <section id="creitem48" title="11.1. Situatie op de Fiji-eilanden">
    <intervention id="4-239" speaker_id="28387" name="Janusz ONYSZKIEWICZ" is_mep="True" mode="spoken" nationality="Poland" birth_date="18-12-1937" birth_place="Lwów" p_group="Group of the Alliance of Liberals and Democrats for Europe" m_state="PL">
      <p sl="nl">Aan de orde is het debat over de situatie op de Fiji-eilanden .</p>
    </intervention>
    <intervention id="4-240" speaker_id="28279" name="Justas Vincas PALECKIS" is_mep="True" mode="spoken" role="rapporteur" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">De situatie in Fiji is na deze nieuwe staatsgreep bijzonder gespannen. Ik ben van oordeel dat het Europees Parlement ten aanzien van deze kwestie vastberadenheid aan de dag moet leggen. Vier revoluties in twintig jaar is toch werkelijk te veel. Daarmee zijn de mensen van het land allerminst gebaat. Dergelijke ontwikkelingen schrikken overzeese investeerders af, leiden tot een sterke terugval van het toerisme en betekenen het einde van de financiële steun.</p>
      <p sl="lt">De Europese Unie heeft omvangrijke steun verleend om het onderwijsniveau en de politieke vorming van alle etnische groepen te bevorderen, maar helaas zijn die inspanningen ontoereikend gebleken. Tot dusver heeft de revolutie geen dodelijke slachtoffers gemaakt. De wettige regering roept op tot vreedzaam verzet. Zij wordt daarin gesteund door invloedrijke vertegenwoordigers van de kerk en de grote raad van stamhoofden. Het leger heeft de macht overgenomen en heeft censuur ingevoerd. De aanhouding en ondervraging van vertegenwoordigers van de oppositie doet vrezen dat de situatie nog zal verergeren.</p>
      <p sl="lt">De Europese Unie en haar bondgenoten in de regio moeten duidelijk te kennen geven dat gebruik van geweld niet geduld zal worden en dat het van essentieel belang is om bloedvergieten te voorkomen.</p>
      <p sl="lt">Ik verzoek mijn collega’s om het gebruik van geweld in Fiji te veroordelen, geen erkenning te verlenen aan de onrechtmatige bestuurders en zich te scharen achter de oproep van de oppositie, die de bevolking aanzet tot vreedzaam verzet tegen de revolutie. Het is belangrijk dat in Fiji zo spoedig mogelijk democratische verkiezingen worden gehouden die beantwoorden aan de internationale normen en gebaseerd zijn op het beginsel van gelijkheid tussen volkeren ongeacht hun etnische afkomst, en dat wordt gewaarborgd dat de beginselen van wettigheid en democratie opnieuw worden nageleefd.</p>
    </intervention>
    <intervention id="4-241" speaker_id="4556" name="Nirj DEVA" is_mep="True" mode="spoken" nationality="United Kingdom" birth_date="11-05-1948" birth_place="Colombo " p_group="European Conservatives and Reformists Group" m_state="GB">
      <p sl="en">auteur. – Mijnheer de Voorzitter, wij zijn opnieuw geconfronteerd met een staatsgreep op de Fiji-eilanden. Fiji heeft onder vier staatsgrepen moeten lijden tijdens de afgelopen tien jaar en de laatste daarvan wortelde in de meest ongelooflijke logica die je je kunt indenken, namelijk die van commandant Bainimarama, die zei besloten te hebben een staatsgreep te plegen omdat de democratisch gekozen regering van Fiji van plan was de leiders van de vorige staatsgreep te vergeven. De logica hiervan tart elke beschrijving, maar welke interne meningsverschillen er ook mogen zijn onder de leiders van Fiji, er mag geen schade worden berokkend aan de fragiele democratie van deze eilandstaat in de Stille Oceaan.</p>
      <p sl="en">De Europese Unie heeft samen met Australië en Nieuw-Zeeland een aanzienlijke hoeveelheid geld en middelen uitgegeven om ervoor te zorgen dat in mei 2006 eerlijke en vrije verkiezingen konden plaatsvinden in Fiji. De regering van de eerste minister ging aan de slag met een aanzienlijke meerderheid. Het eiland heeft een unieke grondwet, die recht doet aan het etnische element - ethische Indiërs en inheemse bewoners van Fiji – en deze groepen in staat stelt in de macht te delen. Dat is nu allemaal in de waagschaal gesteld door de legercommandant die het recht in eigen hand heeft genomen. Geen enkele commandant van geen enkel leger heeft het recht om ongeacht welke wet in eigen hand te nemen en te beletten dat de democratie haar beloop heeft.</p>
      <p sl="en">Daarom vraag ik het Parlement en mijn collega’s om een krachtig signaal af te geven en duidelijk te maken dat wij de niet-humanitaire hulp zullen stopzetten. Wij zullen de Europese bevolking die op vakantie wil gaan in een land als Fiji, vertellen dat zij moeten wachten totdat de democratie is hersteld. Wij moeten de inwoners van Fiji het signaal geven dat wij volledig solidair met hen zijn ten aanzien van dit zeer belangrijke vraagstuk van vrijheid, democratie en rechtvaardigheid.</p>
    </intervention>
    <intervention id="4-242" speaker_id="28249" name="Tobias PFLÜGER" is_mep="True" mode="spoken" nationality="Germany" birth_date="01-02-1965" birth_place="Stuttgart" p_group="Confederal Group of the European United Left - Nordic Green Left" m_state="DE">
      <p sl="de">auteur. – Mijnheer de Voorzitter, de militaire staatsgreep op de Fiji-eilanden heeft de aandacht van de publieke opinie overal ter wereld op een land gevestigd dat een dramatische ontwikkeling doormaakt. De economische situatie in Fiji is eveneens verslechterd ten gevolge van het EU-beleid ten aanzien van suiker.</p>
      <p sl="de">Inmiddels zijn geldtransacties uit Irak volgens de Duitse radio niet meer weg te denken voor de economie van de Fiji-eilanden. Deze stellen immers het bestaan van hele families en dorpsgemeenschappen veilig, en ondertussen komt er meer geld vanuit Irak naar Fiji, dan de hele suikerindustrie opbrengt. Hoe heeft dit kunnen gebeuren? In Irak bevinden zich vele huurlingen van de Fiji-eilanden, die daar hun geld verdienen en vervolgens terugkeren als individuen van wie een deel ernstig getraumatiseerd is. Daarbij speelt het leger een rol, dat in zekere mate zelfstandig is geworden.</p>
      <p sl="de">Er wordt steeds gezegd dat in Fiji een conflict aan de gang is dat het gevolg is van etnische problemen. Oppervlakkig beschouwd is dit misschien een etnisch conflict, maar in wezen speelt daar een machtskwestie. Welke stamhoofden hebben het voor het zeggen? Deze machtsstrijd tussen verschillende clans speelt zich zelfs nu op dit moment af. Deze coup is in feite slechts een indicatie dat de verhoudingen daar niet stabiel zijn. Dat ligt ook aan het feit dat dit een postkoloniaal conflict is. Even ter herinnering: sinds 1879 heeft het Britse koloniale bestuur Indiërs van het subcontinent als arbeidskrachten – voornamelijk voor de katoen- en suikerbietenindustrie – naar Fiji gebracht. Als gevolg daarvan is dit een van de belangrijkste conflicten tussen de verschillende etnische groepen.</p>
      <p sl="de">Als de EU nu aangeeft dat deze militaire staatsgreep veroordeeld moet worden – wat ik wil benadrukken – dan moeten wij tegelijkertijd erkennen dat de EU een niet onbelangrijke bijdrage aan de oorzaken van het conflict op de Fiji-eilanden heeft geleverd. Daar moeten wij ons eveneens van bewust zijn.</p>
    </intervention>
    <intervention id="4-243" speaker_id="28409" name="Raül ROMEVA i RUEDA" is_mep="True" mode="spoken" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="es">auteur. – Mijnheer de Voorzitter, ook ik ben van mening dat deze staatsgreep moet worden veroordeeld. Dit is al de vierde staatsgreep in twintig jaar, in een land, een voormalige Britse kolonie, dat in feite een van de rijkste, meest ontwikkelde en meest toeristische naties van de zuidelijke Stille Oceaan is.</p>
      <p sl="es">Commodore Frank Bainamarama, commandant van het leger van Fiji, heeft op schreeuwend illegale wijze de gekozen eerste minister afgezet en de macht gegrepen. Hij heeft gezegd dat hij voorlopig de bevoegdheden van president Ratu Josefa Iloilo en eerste minister Laisenia Qarase heeft overgenomen, om deze in de toekomst weer over te dragen, zonder daarbij te zeggen op welk moment hij verkiezingen wil organiseren.</p>
      <p sl="es">De situatie is zonder meer ingewikkeld, onzeker en zorgwekkend. De secretaris-generaal van de Verenigde Naties heeft onlangs zelf heel duidelijk gezegd dat hij de militaire staatsgreep veroordeelde. En ik denk dat dat precies is wat wij hier in dit Huis ook moeten doen. En we moeten niet alleen de staatsgreep veroordelen, maar ook een expliciete oproep doen om de gevangenen en gijzelaars vrij te laten en eisen dat de rechtsorde en de rechtsstaat worden hersteld, die het in de eerste plaats mogelijk hebben gemaakt dat de verkiezingen op een normale en aanvaardbare manier en in een democratische context zijn verlopen.</p>
      <p sl="es">Maar daarnaast moeten we ook de verantwoordelijkheid van de Europese Unie niet vergeten. We beschikken over een krachtig instrument: de Overeenkomst van Cotonou. We kunnen dit kader gebruiken - door het opschorten van de niet-humanitaire hulp aan Fiji - om druk uit te oefenen en een politieke verandering in de regio teweeg te brengen, mits we in het oog houden dat dit niet ten koste mag gaan van de humanitaire hulp en een aantal onderwijsprojecten die al in gang zijn gezet.</p>
      <p sl="es">Ook wil ik het door collega Pflüger voorgestelde amendement steunen, waarin wordt geëist dat deze maatregelen er ook aan bijdragen dat de indiaanse bevolking van Fiji niet hoeft te vluchten en dat in ieder geval alle gemeenschappen die nu in het land wonen worden betrokken bij de dialoog die in de regio wordt gevoerd.</p>
    </intervention>
    <intervention id="4-244" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">auteur . – Mijnheer de Voorzitter, de militaire coup in Fiji dient streng afgekeurd te worden door de internationale gemeenschap. De machtsgreep van het leger en het omverwerpen van een democratisch gekozen regering kunnen we niet zonder reactie aan ons voorbij laten gaan. De Europese Unie moet voor zichzelf de vraag beantwoorden, welke middelen ingezet dienen te worden om in dat land democratie en rechtsstaat te doen terugkeren. Dit is al de vierde militaire coup in Fiji in de afgelopen twintig jaar. De machtsovername door het leger, dat de regering en het landsbestuur controleert, en ook het buitenwerkingstellen van verscheidene artikelen van de grondwet zullen de ontwikkeling van dat land afremmen. Gewone burgers worden erdoor getroffen en het imago van Fiji als een van de meest ontwikkelde landen in de regio en een land dat duizenden toeristen uit de hele wereld aantrekt, wordt erdoor geschaad.</p>
      <p sl="pl">Ik wil de Commissie en de Raad verzoeken alles in het werk stellen om de huidige politieke crisis te overwinnen en in Fiji de democratie te laten terugkeren. We dienen het feit dat de democratisch gekozen regering van Fiji door de strijdkrachten uit de macht ontzet is streng te veroordelen en alles te doen om zo snel mogelijk de beginselen van eerbiediging van de mensenrechten en van de rechtsstaat in dat land blijvend te doen terugkeren. Ik roep ook op om te overwegen een reisverbod naar de landen van de Europese Unie in te stellen voor vertegenwoordigers van het leger dat in Fiji de militaire coup heeft gepleegd en tevens om het opschorten van alle hulp, met uitzondering van humanitaire hulp. De internationale gemeenschap moet een duidelijk signaal afgeven dat de voorwaarde voor herstel van politieke en economische relaties met het Westen de terugkeer van een legale, democratisch gekozen regering in Fiji is.</p>
    </intervention>
    <intervention id="4-245" speaker_id="23830" name="István SZENT-IVÁNYI" is_mep="True" mode="spoken" role="rapporteur" nationality="Hungary" birth_date="12-11-1958" birth_place="Kecskemét" p_group="Group of the Alliance of Liberals and Democrats for Europe" m_state="HU">
      <p sl="hu">In mei werden op de Fiji-eilanden parlementsverkiezingen gehouden. De Europese Unie heeft een waarnemingsmissie afgevaardigd naar deze verkiezingen.</p>
      <p sl="hu">Ik had de grote eer deze verkiezingswaarnemingsmissie te mogen leiden. Ik ben me terdege bewust van mijn verantwoordelijkheid als ik u meedeel dat de verkiezingen eerlijk zijn verlopen, dat ze voldeden aan de internationale standaarden en een getrouwe afspiegeling zijn van de wil van de kiezers in Fiji.</p>
      <p sl="hu">De enige factor die de verkiezingsstrijd toen al overschaduwde, waren de ongrondwettige of antigrondwettelijke uitlatingen van opperbevelhebber Bainimarama. Hij dreigde toen al met een putsch en toen ik zelf met hem sprak, heb ik hem er zeer duidelijk op gewezen dat hij hiermee de geloofwaardigheid van de democratie probeerde te ondermijnen.</p>
      <p sl="hu">Toen ik in september weer in Fiji was, leek het alsof de situatie zich had geconsolideerd. De twee grootste partijen waren een grondwettige of grondwettelijk gevormde coalitie aangegaan onder leiding van premier Qarase en in het algemeen leek het erop dat de gemoederen en de spanningen waren bedaard. Het is dan ook bijzonder spijtig dat het leger op 5 december de democratische regering door middel van een militaire machtsgreep naar huis stuurde en sindsdien persvrijheid tegenhoudt, mensen het land uit heeft gezet en demonstranten in bewaring heeft genomen. In het land tekent zich op dit moment een merkbaar krachtig protest af, een vredig protest zonder bloedvergieten dat in steeds bredere kring weerklank vindt. Het is betreurenswaardig dat de leiding van de op één na grootste oppositiepartij Labour, zich niet eenduidig tegen de putsch keert.</p>
      <p sl="hu">We moeten blijven eisen dat het leger de macht onmiddellijk en onvoorwaardelijk overdraagt aan de democratisch gekozen regering, en we moeten met de beschikbare middelen, dat wil zeggen sancties, tot uitdrukking brengen dat wat er nu op de Fiji-eilanden gebeurt onaanvaardbaar is voor ons.</p>
    </intervention>
    <intervention id="4-246" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">namens de PPE-DE-Fractie . – Mijnheer de Voorzitter, Beieren, de deelstaat waar ik vandaan kom, onderhoudt al decennialang nauwe betrekkingen met Fiji. De Hanns Seidelstichting ondersteunt daar al jarenlang projecten met betrekking tot democratie, en een voormalig lid van het Parlement, de helaas overleden deelstaatminister, de heer Pirkl, heeft zich als geen ander ingezet voor de democratie in Fiji.</p>
      <p sl="de">Het is daarom werkelijk schokkend om te zien dat nauwelijks zes maanden na de democratische verkiezingen in mei alweer een militaire staatsgreep van een dergelijke bruutheid heeft plaatsgevonden, een staatsgreep die wij niet krachtig genoeg kunnen veroordelen. Eén ding moeten wij echter goed beseffen: de overgrote meerderheid van het in mei gekozen parlement en alle belangrijke democratische krachten, afgezien van de betreurenswaardige uitzonderingen die de heer Szent-Iványi heeft genoemd, steunen de democratie. De kerkgroeperingen, de verschillende religies en de grote raad van stamhoofden, dus de vertegenwoordigers van de traditionele structuren, staan zonder enige twijfel aan de zijde van de democratisch gekozen premier.</p>
      <p sl="de">De Europese Unie moet al haar autoriteit aanwenden om de vrijheid en de rechtsstaat te herstellen op de Fiji-eilanden. Wij mogen daarom geen enkele clementie ten opzicht van deze tirannen en dictators tonen. Om die reden moeten alle fondsen, afgezien van humanitaire hulp, worden bevroren. Wij moeten echter alle politieke druk waarover wij beschikken, uitoefenen om de democratie en vrijheid op deze prachtige eilandengroep onmiddellijk te herstellen.</p>
    </intervention>
    <intervention id="4-247" speaker_id="28392" name="Józef PINIOR" is_mep="True" mode="spoken" nationality="Poland" birth_date="09-03-1955" birth_place="Rybnik" p_group="Socialist Group in the European Parliament" m_state="PL">
      <p sl="pl">namens de PSE-Fractie . – Mijnheer de Voorzitter, vandaag veroordeelt het Europees Parlement de militaire coup in Fiji die een militaire junta op 5 december jongstleden pleegde. Deze staatsgreep is een aanslag op de grondwet, de rechtsstaat en de ontwikkeling van het democratische proces in Fiji. Het verloop van de laatste verkiezingen in Fiji in mei dit jaar was immers door waarnemers van de Europese Unie als volledig correct beoordeeld.</p>
      <p sl="pl">De staatsgreep heeft een enorme invloed op de ineenstorting van de economie van Fiji, en dan vooral van de toeristische sector. We moeten nu onmiddellijk in actie komen. Vooral moeten we de niet-humanitaire hulp aan Fiji opschorten op basis van artikel 96 van de Overeenkomst van Cotonou en een verbod uitvaardigen om het grondgebied van de lidstaten van de Europese Unie binnen te reizen voor leden van de junta, hun gezinnen en personeel. We moeten er alles aan doen om de democratie te helpen en de burgermaatschappij te steunen bij de aanpak van de militaire coup en het herstel van de democratie.</p>
    </intervention>
    <intervention id="4-248" speaker_id="24087" name="Marcin LIBICKI" is_mep="True" mode="spoken" nationality="Poland" birth_date="02-02-1939" birth_place="Poznań" p_group="Union for Europe of the Nations Group" m_state="PL">
      <p sl="pl">namens de UEN-Fractie . – Mijnheer de Voorzitter, met betrekking tot de staatsgreep in Fiji moet op drie zaken de aandacht worden gevestigd. Ten eerste: de staatsgreep veroordelen, wat we in onze verklaring doen. Ten tweede: nagaan of de omvergeworpen democratische regering rechtvaardig was tegenover etnische minderheden die deze staatsgreep steunden. Hoewel het een feit is dat de regering democratisch was, wil dat nog niet zeggen dat zij competent, eerlijk en rechtvaardig was.</p>
      <p sl="pl">Ten derde: overwegen of het initiatief van de Poolse premier niet gesteund zou moeten worden, die zegt dat de Europese Unie een eigen krijgsmacht dient te vormen, die dus waar nodig zou kunnen interveniëren om de rechtvaardigheid te herstellen, en ingezet kan worden in landen waar net als in Fiji een staatsgreep is gepleegd.</p>
      <p sl="pl">Ik wil erop wijzen dat we de oorzaken van deze staatsgreep nog moeten analyseren voordat we een definitief oordeel kunnen geven. Het is terecht dat we intussen in onze resolutie de staatsgreep veroordelen en dat we herstel van de democratie eisen.</p>
    </intervention>
    <intervention id="4-249" speaker_id="2341" name="Michael GAHLER" is_mep="True" mode="spoken" nationality="Germany" birth_date="22-04-1960" birth_place="Frankfurt/Main" m_state="DE">
      <p sl="de">Mijnheer de Voorzitter, toen ik vorig jaar met mevrouw Carlotti en twee collega’s van de Paritaire Parlementaire Vergadering ACS-EU in Fiji was, kopte het grootste dagblad op de dag van ons vertrek toevallig: "Army: No more coups " , "geen staatsgrepen meer". Bijna twee jaar later herhalen gebeurtenissen zich helaas echter voor de vierde keer in twintig jaar tijd. Dit land heeft een bijzonder gevoelige samenstelling van de bevolking geërfd van de koloniale tijd: de inheemse Fiji-eilanders vormen slechts een krappe meerderheid van de bevolking ten opzichte van een zeer sterke minderheid van Indiërs, die economisch gezien echter domineren.</p>
      <p sl="de">Wij van onze kant moeten duidelijk maken dat er alleen een evenwicht tussen de belangen van deze groeperingen gevonden kan worden door middel van een intensieve interetnische dialoog, niet met behulp van het leger. Door de financiële hulp stop te zetten, die niet aan de mensen ten goede zouden komen, maar alleen de regering het werk makkelijker zou maken, door de coupplegers een reisverbod op te leggen en door tegenmaatregelen van het Pacific Forum te ondersteunen, moeten wij het leger duidelijk maken dat het onmiddellijk naar zijn kazernes moet terugkeren.</p>
      <p sl="de">Ik geloof niet dat de situatie op de suikermarkt in dit specifieke geval, zoals de heer Pflüger heeft opgemerkt, heeft bijgedragen aan deze staatsgreep. Ik bedoel dat de verdeling van eigendommen in dit land, los van de hervorming van de suikermarkt, bijzonder problematisch is, omdat degenen die de suikermarkt in handen hebben, de Indiërs, het land slechts gepacht hebben van de inheemse Fiji-eilanders, zodat er steeds opnieuw problemen ontstaan als de pacht verlengd moet worden. Mijns inziens heeft het EU-beleid met zijn suikermarktregeling niet bijgedragen aan deze staatsgreep. Dat wilde ik hier nog duidelijk maken.</p>
    </intervention>
    <intervention id="4-250" speaker_id="photo_generic" name="Jacques Barrot" is_mep="True" mode="spoken">
      <p sl="fr">vicevoorzitter van de Commissie. – Mijnheer de Voorzitter, dames en heren afgevaardigden, de Commissie deelt het gezichtspunt van het Parlement. De militaire machtsgreep in Fiji baart ons grote zorgen. Commissaris Michel heeft deze coup scherp veroordeeld en op 11 december 2006 heeft het Finse voorzitterschap van de Europese Unie eenzelfde standpunt ingenomen. Daarnaast hebben ook de ACS-partners van Fiji in het gebied van de Stille Oceaan, evenals Australië, Nieuw-Zeeland en de Verenigde Staten de machtsovername veroordeeld.</p>
      <p sl="fr">Deze veroordelingen zijn niet louter woorden. Ze leiden tot een internationaal isolement met ernstige gevolgen voor Fiji. De republiek is inmiddels geschorst als lid van het Gemenebest en moet het voorzitterschap van het Pacific Forum neerleggen.</p>
      <p sl="fr">De militaire coup is een flagrante schending van artikel 9 van de Overeenkomst van Cotonou en de essentiële onderdelen daarvan met betrekking tot mensenrechten, democratie en rechtsstaat. Dit betekent dat er krachtens artikel 96 van de Overeenkomst van Cotonou overleg moet worden geopend, waaruit passende maatregelen kunnen voortvloeien om de situatie recht te zetten waaronder in het uiterste geval opschorting van de ontwikkelingssamenwerking.</p>
      <p sl="fr">De Europese Unie wil doorgaan met de dialoog met de wettige autoriteiten van Fiji om tot overeenstemming te komen en om de terugkeer van Fiji naar democratisch, grondwettelijk bestuur te bevorderen.</p>
      <p sl="fr">De Commissie werkt aan een voorstel voor het openen van het overleg krachtens artikel 96. De militaire machtsgreep is fnuikend voor de economie van Fiji. De belangrijkste economische sector van de eilanden is het toerisme en deze sector zal schade leiden als gevolg van de instabiliteit en de veiligheidssituatie. De rentevoet is verhoogd, de groei zal eronder te lijden hebben en het investeringsklimaat zal achteruitgaan.</p>
      <p sl="fr">Wat in Fiji is gebeurd is zo ernstig dat de voortzetting van onze samenwerking van nu af aan op het spel staat: veel zal afhangen van de wijze waarop de militairen zich de komende dagen en weken zullen gedragen, in het bijzonder van hoe snel ze het herstel van de democratie en de rechtsstaat weer zullen bevorderen.</p>
      <p sl="fr">Mijnheer de Voorzitter, ik wil graag de geachte afgevaardigden die het woord hebben gevoerd, bedanken: ik denk dat zij op één lijn zitten en dat hierover consensus bestaat binnen de Europese Gemeenschap.</p>
    </intervention>
    <intervention id="4-251" speaker_id="28387" name="Janusz ONYSZKIEWICZ" is_mep="True" mode="spoken" nationality="Poland" birth_date="18-12-1937" birth_place="Lwów" p_group="Group of the Alliance of Liberals and Democrats for Europe" m_state="PL">
      <p sl="nl">Het debat is gesloten.</p>
      <p sl="nl">De stemming vindt vandaag om 17.00 uur plaats.</p>
    </intervention>
  </section>
  <section id="creitem49" title="11.2. Betrokkenheid van de VN-strijdkrachten in seksueel misbruik in Liberia en Haïti">
    <intervention id="4-253" speaker_id="28387" name="Janusz ONYSZKIEWICZ" is_mep="True" mode="spoken" nationality="Poland" birth_date="18-12-1937" birth_place="Lwów" p_group="Group of the Alliance of Liberals and Democrats for Europe" m_state="PL">
      <p sl="nl">Aan de orde is het debat over de betrokkenheid van de VN-strijdkrachten bij seksueel misbruik in Liberia en Haïti .</p>
    </intervention>
    <intervention id="4-254" speaker_id="1882" name="José Javier POMÉS RUIZ" is_mep="True" mode="spoken" nationality="Spain" birth_date="12-03-1952" birth_place="Pamplona" p_group="Group of the European People's Party (Christian Democrats) and European Democrats" m_state="ES">
      <p sl="es">auteur. – Mijnheer de Voorzitter, waarom spreken we hier over de Verenigde Naties? Omdat de Europese Unie de belangrijkste donor is van fondsen waarmee die schitterende uitvinding kan functioneren die de Verenigde Naties heet.</p>
      <p sl="es">Hier bij mij is Nirj Deva, die een fervent pleitbezorger is van de rol die de Verenigde Naties noodzakelijkerwijs in de wereld moeten spelen.</p>
      <p sl="es">Honderdduizend mensen zijn binnen de Verenigde Naties aan het werk om de vrede in de wereld te bewaren, en vrijwel al die mensen doen hun werk goed, maar er zijn beschuldigingen en veroordelingen vanwege delicten van seksueel misbruik, kinderprostitutie, pedofilie. Die zijn er geweest in de Republiek Congo, die zijn er geweest in Kosovo en die zijn er nu in Liberia en in Haïti, een land waar ik net uit terug ben.</p>
      <p sl="es">Sinds 1994 zijn er in het kader van de vredesmacht honderdduizend manschappen gelegerd geweest in Haïti, waarbij er in totaal meer dan driehonderd gevallen zijn onderzocht waarbij sprake was van seksuele delicten tegen kinderen, tegen mensen met weinig middelen. Als resultaat van die driehonderd onderzochte gevallen zijn er 79 soldaten veroordeeld. Als we ergens de vrede gaan bewaren en van de lidstaten van de Verenigde Naties verlangen dat ze troepen sturen, moeten we heel goed controleren dat ze de vrede gaan bewaren en de missie niet opvatten als een seksvakantie, die, in laatste instantie, betaald wordt met het geld van de Europeanen.</p>
      <p sl="es">Daarom wordt in deze resolutie de rol van de Verenigde Naties geprezen, maar beoogt de resolutie ook te zeggen dat de lidstaten die verantwoordelijk zijn voor de soldaten en de vredesmacht, een voorbeeldfunctie hebben en moeten zorgen voor eerbiediging van de mensenrechten.</p>
      <p sl="es">Daarom zeggen wij: stop nieuwe verkrachtingen van kinderen en vrouwen, stop de pedofilie, stop het gebruik van Europese gelden, via de Verenigde Naties, om seksuele delicten te plegen.</p>
    </intervention>
    <intervention id="4-255" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">auteur. – Zoals bekend zijn er klachten dat kinderen door VN-troepen voor vredeshandhaving in Haïti en Liberia zijn verkracht of tot prostitutie gedwongen. Deze berichten volgen op vergelijkbare schandalen, zoals de door VN-personeel bedreven pedofilie in de Democratische Republiek Congo en de mensenhandel in Kosovo.</p>
      <p sl="pt">We zijn diep geschokt door deze gebeurtenissen. We veroordelen ze en willen nu dat er maatregelen worden genomen om herhaling te voorkomen. We kunnen onmogelijk aanvaarden dat VN-personeel zich overlevert aan seksueel misbruik, seksuele uitbuiting en andere criminele gedragingen. Zulke gedragingen houden een schending in van de mensenrechten, en ze druisen in tegen de humanitaire en vredeshandhavingsmissie die de VN behoort uit te voeren. Zoals we in deze door ons ondertekende resolutie aangeven is het ons bekend dat er iets is gedaan met de resultaten van het onderzoek en dat er disciplinaire sancties zijn opgelegd. De recente gevallen tonen echter aan dat er ook in de landen waar de betrokken troepen vandaan komen maatregelen moeten worden genomen om herhaling te voorkomen en te verhinderen dat het goede werk van de meerderheid van het VN-personeel bezoedeld geraakt.</p>
      <p sl="pt">We roepen ook de VN op om maatregelen te nemen teneinde de bescherming van kwetsbare groepen, inzonderheid vrouwen, kinderen en vluchtelingen, te garanderen, en wel in alle gebieden waar de VN-troepen opereren. We dringen er tot slot bij de Commissie en de lidstaten op aan om initiatieven voor het garanderen van de rechten van vrouwen in conflict- of postconflictgebieden te steunen en economische en sociale maatregelen te nemen teneinde deze vrouwen minder kwetsbaar voor seksuele uitbuiting te maken.</p>
    </intervention>
    <intervention id="4-256" speaker_id="28371" name="Marek Aleksander CZARNECKI" is_mep="True" mode="spoken" nationality="Poland" birth_date="22-03-1959" birth_place="Chorzów" p_group="Non" m_state="PL">
      <p sl="pl">auteur. – Mijnheer de Voorzitter, in de vorige eeuw baarden agressieve mogendheden zoals nazi-Duitsland of de Sovjet-Unie de meeste onrust. Maar met het einde van de twintigste eeuw zijn die problemen helaas niet voorbij. In de eenentwintigste eeuw hebben we nog steeds te maken met geweld en onmenselijke vernederende praktijken. Het ergste is het als organisaties die in het leven geroepen zijn om hulp te brengen aan volkeren die onrecht en onderdrukking hebben ondergaan, mensen op een missie uitzenden, die dan in plaats van hulp te brengen opnieuw leed en vernedering teweegbrengen.</p>
      <p sl="pl">Een dergelijke situatie hebben we nu in Liberia en op Haïti. In plaats van het bewaken van veiligheid, vrede en de eerbiediging van persoonlijke rechten zetten vredesmachten daar de schandelijke praktijk voort van het seksueel misbruiken van vrouwen en jonge meisjes. Er zijn zelfs gevallen gemeld van verkrachtingen van kinderen, die worden gedwongen tot prostitutie. Al deze daden van seksueel misbruik en andere misdaden dienen categorisch veroordeeld te worden: ze zijn overduidelijk onverenigbaar met de vredestaak en humanitaire missies van de VN. Als VN-personeel zich schuldig maakt aan dit soort daden, verraadt het zijn missie en schendt het de rechten van de mens.</p>
      <p sl="pl">De betroffen mensen hebben al genoeg geleden. Ze hebben met smacht op hulp gewacht, en wat kregen ze? Weer hetzelfde verhaal, maar nu van mensen van wie ze hulp hadden verwacht.</p>
    </intervention>
    <intervention id="4-257" speaker_id="4346" name="Miguel Angel MARTÍNEZ MARTÍNEZ" is_mep="True" mode="spoken" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">auteur. – Mijnheer de Voorzitter, het geven van maximale steun aan de VN is een strategische prioriteit in het buitenlands beleid van de Europese Unie. Dat heeft ons Parlement ook herhaaldelijk verklaard, waarbij speciale erkenning bestaat voor het VN-optreden bij het voorkomen van conflicten of het zenden van vredeshandhavingsmissies. Deze steun is opnieuw uitgesproken door de delegatie van het Parlement die enkele weken geleden New York heeft bezocht en gesprekken heeft gevoerd met de secretaris-generaal en met de functionarissen die verantwoordelijk zijn voor de vredeshandhavingsoperaties.</p>
      <p sl="es">Alles wat we zojuist gezegd hebben, is in overeenstemming met het besluit van dit Huis om de Sacharovprijs toe te kennen aan Kofi Annan, juist voor dat werk dat hij heeft verricht op het terrein waarover we het nu hebben. Het is dus in de context van de solidariteit waarmee vanuit de Europese Unie naar het moeilijke werk van de Verenigde Naties op dit terrein wordt gekeken, dat de resolutie die we zullen aannemen moet worden begrepen.</p>
      <p sl="es">Het is betreurenswaardig en in alle opzichten funest voor de eigen organisatie dat sommige leden van het personeel dat onder de vlag van de Verenigde Naties opereert, zich crimineel hebben gedragen door vrouwen en kinderen seksueel te belagen in landen waar ze hun missie aan het uitvoeren waren. Dergelijk gedrag vormt een smet op het beeld van de Verenigde Naties, die toch al onder zware druk staan van de personen in de wereld die, anders dan wij, en op grond van een unilateralistische visie op de internationale betrekkingen, liever zouden zien dat hun rol veel kleiner was.</p>
      <p sl="es">Vandaar dat we bij het veroordelen van de aan de kaak gestelde gedragingen niet alleen erkennen dat het hier om uitzonderingen gaat, maar ook het bevredigende feit vermelden dat het de VN zelf zijn geweest die ze aan het licht hebben gebracht. Evenzo moet er bij de Verenigde Naties op worden aangedrongen om maximale zorgvuldigheid te betrachten bij de selectie en opleiding van de personen die, hetzij als personeel van de VN, hetzij als medewerkers van de lidstaten of van betrokken niet-gouvernementele organisaties, deelnemen aan de uitvoering van deze taken.</p>
      <p sl="es">Voor de VN en voor degenen die zich met de VN identificeren, is het absoluut noodzakelijk dat iedere twijfel over de beoordeling van de aan de kaak gestelde gedragingen wordt weggenomen, en het is ieders verantwoordelijkheid dat de personen die voor die gedragingen verantwoordelijk zijn, hun straf niet ontlopen.</p>
    </intervention>
    <intervention id="4-258" speaker_id="28409" name="Raül ROMEVA i RUEDA" is_mep="True" mode="spoken" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="es">Mijnheer de Voorzitter, als het op zichzelf al onaanvaardbaar is dat iemand vrouwen, jongens en meisjes uitbuit en misbruikt door gebruik te maken van hun kwetsbaarheid en hun onvermogen om zich te verdedigen, zoals we dagelijks zien in Afghanistan of - zoals ook is genoemd - recentelijk in Soedan of de Republiek Congo, is het al helemaal absoluut onvergeeflijk dat de verantwoordelijkheid voor deze delicten ligt bij de degenen die juist verantwoordelijk zijn voor de bescherming van de slachtoffers.</p>
      <p sl="es">En dit wordt nog ernstiger wanneer het bovendien om personeel van de Verenigde Naties gaat dat opereert onder de vlag, zoals hier is gezegd, van de bescherming van niet alleen het leven en de waardigheid van deze personen, maar ook van de vrede als idee.</p>
      <p sl="es">De voortdurende episoden van seksueel geweld, zoals we die gezien hebben in Haïti of in Liberia, gepleegd door personeel van de Verenigde Naties, en met name door soldaten, burgerpersoneel en politiefunctionarissen, kunnen op geen enkele wijze en onder geen enkele voorwaarde worden genegeerd of onbestraft blijven. Deze personen moeten op adequate wijze worden veroordeeld en gestraft.</p>
      <p sl="es">In dit verband is het uitermate zorgwekkend dat personeelsleden die uit de organisatie worden gezet vanwege seksuele uitbuiting of seksueel misbruik, zelden of nooit worden vervolgd in hun eigen land. Er ligt daarom een verantwoordelijkheid bij de regeringen van die landen, en het is derhalve ook belangrijk dat dit soort gebeurtenissen onder geen enkele voorwaarde onbestraft blijft, wat noodzakelijkerwijs met zich meebrengt dat we stappen moeten nemen in de richting van het aannemen van een internationaal verdrag met een duidelijk verbindend karakter, inclusief sancties, waarmee dit soort praktijken kunnen worden gecontroleerd en aangepakt wanneer ze zich voordoen.</p>
      <p sl="es">Het is absoluut onaanvaardbaar dat er in dit verband ook maar één verzachtende omstandigheid wordt aangevoerd. Ik acht het in de eerste plaats noodzakelijk dat het fundamentele en klassieke beginsel van de 'zero tolerance' de facto wordt toegepast, zoals de secretaris-generaal van de Verenigde Naties, Kofi Annan, verschillende malen zelf heeft gezegd. In de tweede plaats is het nodig dat we de dimensie van de kwetsbaarheid van vrouwen in naoorlogse conflictsituaties ook onder ogen zien.</p>
      <p sl="es">Daarom is het belangrijk om bij hulpprogramma’s prioriteit toe te kennen aan de versterking van de positie van vrouwen, zodat zij zelf degenen zijn die zich in dit soort situaties kunnen verdedigen en minder kwetsbaar worden dan ze nu zijn.</p>
    </intervention>
    <intervention id="4-260" speaker_id="2341" name="Michael GAHLER" is_mep="True" mode="spoken" nationality="Germany" birth_date="22-04-1960" birth_place="Frankfurt/Main" m_state="DE">
      <p sl="de">namens de PPE-DE-Fractie . – Mijnheer de Voorzitter, de VN is een organisatie die wereldwijd grote geloofwaardigheid geniet met betrekking tot het bewaren van de vrede. Het is van bijzonder groot belang dat dit imago niet wordt beschadigd. Nu wij schokkende rapporten over verkrachtingen en seksueel misbruik ontvangen, moeten wij er helaas van uitgaan dat een groot aantal incidenten niet wordt gerapporteerd, ook gezien het feit dat er rapporten zijn die betrekking hebben op de zwijgcultuur binnen de VN-missies zelf. Ik ben ervan overtuigd dat alleen een zerotolerancebeleid succes oplevert. Dat betekent dat de bevelhebbers ter plaatse betrokkenen direct naar huis moeten kunnen sturen, waarbij het land dat verantwoordelijk is voor het sturen van de betrokkenen zich ertoe moet verplichten, hen thuis strafrechtelijk en disciplinair te vervolgen. Voor de individuele soldaten, van wie er velen uit ontwikkelingslanden komen, is een dergelijke inzet ook financieel interessant. Als bekend wordt dat er inderdaad een voorbeeld wordt gesteld door soldaten naar huis te sturen en dientengevolge niet meer te betalen, is dat wellicht de meest effectieve mogelijkheid om het aantal incidenten van dien aard in de toekomst te verminderen. Het moet echter eveneens duidelijk zijn dat meerderen die dergelijk gedrag toestaan, in de toekomst niet meer voor zulke missies in aanmerking kunnen komen.</p>
    </intervention>
    <intervention id="4-261" speaker_id="4242" name="Karin SCHEELE" is_mep="True" mode="spoken" nationality="Austria" birth_date="22-07-1968" birth_place="Baden" p_group="Socialist Group in the European Parliament" m_state="AT">
      <p sl="de">namens de PSE-Fractie . – Mijnheer de Voorzitter, de aanwijzingen voor seksueel misbruik van kinderen in Haïti en Liberia door VN-personeel zijn de recentste in een lange reeks vergelijkbare schandalen. Deze schendingen van de mensenrechten zijn in flagrante strijd met de humanitaire opdracht van de Verenigde Naties om de vrede te bewaren.</p>
      <p sl="de">VN-troepen houden in vele delen van de wereld toezicht op de overgang van dictatuur naar democratie en op transformatieprocessen. Keer op keer echter plegen individuele VN-soldaten ernstige misdrijven, waardoor ze een smet werpen op de naam van de vredesmissies. Aangezien het opleiden van de troepen en het bijbrengen van discipline uiteindelijk ook onder de verantwoordelijkheid van de lidstaten vallen, roepen wij de landen die VN-troepen leveren, op tuchtzaken aan te spannen tegen de beschuldigde personen. Wij doen een beroep op de Verenigde Naties om een werkomgeving te creëren waarin een zwijgcultuur geen kans krijgt, omdat deze in strijd is met het zerotolerancebeleid van de Verenigde Naties.</p>
      <p sl="de">Het mag niet gebeuren dat seksueel misbruik niet wordt gemeld uit angst voor vergelding. Vandaag hebben wij ook reeds gewezen op het belang van versterking van de rol van de vrouw. In dit verband wil ik een beroep doen op de Raad, op de Commissie en op de Verenigde Naties om uitvoering te geven aan de in 2000 door de VN-Veiligheidsraad aangenomen resolutie 1325.</p>
    </intervention>
    <intervention id="4-262" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">namens de ALDE-Fractie. – Mijnheer de Voorzitter, er is nu ruim bewijs voorhanden dat sommige vredeshandhavers van de Verenigde Naties in de afgelopen jaren betrokken waren bij verschrikkelijke misdaden tegen de kwetsbare burgerbevolkingen die zij geacht werden te beschermen. Deze misdaden omvatten ook verschrikkelijke dingen als verkrachting en seksuele uitbuiting van kinderen.</p>
      <p sl="en">Bij nadere beschouwing van dit vraagstuk kan worden vastgesteld dat er drie uitermate zorgwekkende en verontrustende aspecten zijn. Ten eerste is het bijna zeker dat de gerapporteerde en onderzochte gevallen slechts het topje van de ijsberg zijn. Sommigen beweren zelfs dat tegenover elk onderzocht geval er tien staan die nooit aan het licht komen. Ten tweede worden in de meeste gevallen pogingen ondernomen om de zaak in de doofpot te stoppen, niet alleen door de betrokken criminelen zelf, maar ook door hun superieuren - de legerkameraadschap onder soldaten mondt aldus uit in samenzwering en toedekking van misdaden.</p>
      <p sl="en">Het verrichten van behoorlijk onderzoek is echter onder dergelijke omstandigheden niet alleen moeilijk maar meestal onmogelijk. Relevant is hier eveneens het feit dat de jurisdictie over de VN-soldaten ligt bij het land waar de betrokken individuen vandaan komen. Een dergelijk jurisdictieproces is doorspekt met procedurele en juridische problemen en verleent de VN-soldaten in feite immuniteit tegen vervolging.</p>
      <p sl="en">Ten derde komt de schuldige er in de meeste onderzochte en bewezen bevonden gevallen van af met een minimale straf. In de meeste landen zou onder normale omstandigheden een pedofiele verkrachter levenslang krijgen, maar een in VN-verband werkzame pedofiele verkrachter zal waarschijnlijk alleen een disciplinaire straf opgelegd krijgen of worden uitgesloten van deelname aan VN-missies.</p>
      <p sl="en">Deze schandelijke, afschuwelijke en vreselijke criminele activiteiten van VN-personeel mogen niet onbestraft blijven. Evenmin mag de uiteindelijke politieke verantwoordelijkheid van de VN-hiërarchie onder het tapijt worden geveegd. De vertrekkende VN-secretaris-generaal, de heer Kofi Annan, is op dit punt veel uitleg verschuldigd.</p>
    </intervention>
    <intervention id="4-263" speaker_id="28334" name="Urszula KRUPA" is_mep="True" mode="spoken" nationality="Poland" birth_date="20-10-1949" birth_place="Łódź" p_group="European Conservatives and Reformists Group" m_state="PL">
      <p sl="pl">namens de IND/DEM-Fractie. – Mijnheer de Voorzitter, het debat van vandaag betreffende de schending van de mensenrechten is bijzonder schokkend en afschuwwekkend tegelijk, aangezien het mensenhandel, seksueel misbruik van kinderen in Liberia, Haïti, Congo en andere landen van het "zwarte continent" betreft, uitgeoefend door medewerkers van een humanitaire missie, oftewel door mensen die de slachtoffers van honger en gewapende conflicten hulp en zorg zouden moeten brengen en voor veiligheid, bescherming en levensmiddelen zouden moeten zorgen.</p>
      <p sl="pl">Seksueel misbruik, aanranding, gedwongen prostitutie en handel in hongerende kinderen tonen ons het moreel verval en dieptepunt dat de mens kan bereiken die gedreven door driften morele principes niet meer respecteert. Zelfs als slechts enkele honderden mensen schuldig zijn aan zulke walgelijke en schokkende praktijken, dan wordt de rest, duizenden medewerkers aan de missie, hier slachtoffer van, want zij worden geconfronteerd met wantrouwen. Hierdoor vervliegt de hoop.</p>
      <p sl="pl">Daarom mogen we niet zwijgen, en moeten we bestraffing van de schuldigen en zorgvuldige selectie en controle van het personeel van humanitaire missies eisen.</p>
    </intervention>
    <intervention id="4-264" speaker_id="28392" name="Józef PINIOR" is_mep="True" mode="spoken" nationality="Poland" birth_date="09-03-1955" birth_place="Rybnik" p_group="Socialist Group in the European Parliament" m_state="PL">
      <p sl="pl">Mijnheer de Voorzitter, ik wil aandacht vragen voor drie kwesties. Ten eerste de shock en de afschuw die naar boven komen als gevolg van de berichten over de betrokkenheid van VN-soldaten bij seksueel misbruik in Liberia en Haïti. Het is duidelijk dat deze kwesties helemaal moeten worden opgehelderd door de structuren van de VN en dat de schuldigen aan dergelijke misdaden dienen te worden veroordeeld.</p>
      <p sl="pl">De tweede kwestie is datgene wat vandaag al is gezegd door afgevaardigde Miguel Angel Martínez Martínez, en betreft de rol van de VN-vredesmacht in de wereld van vandaag en ook de betekenis die de Europese Unie aan de vredesmacht geeft.</p>
      <p sl="pl">De derde kwestie is de noodzaak van een speciale training van de VN-vredesmacht op het gebied van mensenrechten, waarbij aandacht moet worden gegeven aan de man-vrouwrolverdeling. Ik wil tevens het belang van een evenredig aandeel vrouwen in vredesmissies van de VN benadrukken. In de toekomst kunnen dergelijke ingrepen garanderen dat dergelijke misdaden nooit meer zullen voorkomen.</p>
    </intervention>
    <intervention id="4-265" speaker_id="28119" name="Kathy SINNOTT" is_mep="True" mode="spoken" nationality="Ireland" birth_date="29-09-1950" birth_place="Chicago " p_group="Independence/Democracy Group" m_state="IE">
      <p sl="en">Mijnheer de Voorzitter, kunnen wij na Oost-Timor, Somalië, Kosovo en Congo de gebeurtenissen in Haïti en Liberia eigenlijk nog wel als iets uitzonderlijks beschouwen? Waar de VN ook naar toe gaat, er wordt seksueel misbruik gepleegd met als slachtoffer de burgers die de VN geacht wordt te beschermen.</p>
      <p sl="en">Kofi Annan is jarenlang secretaris-generaal van de VN en de VN-vredeshandhavers geweest en al die tijd heeft het VN-personeel, waar hij verantwoordelijk voor was, zich aan misbruik schuldig gemaakt. Hij heeft daar niets aan gedaan. Integendeel, hij staat toe dat het wordt toegedekt, zoals blijkt uit een VN-rapport over seksueel misbruik in Oost-Timor. Ofschoon seksueel misbruik daar al een probleem is sinds de komst van de VN in 1999, is niet één van de degenen die personeel voor de VN aanwerven en niet één soldaat voor de rechtbank gedaagd, zelfs niet toen kinderen het slachtoffer waren op Oost-Timor. Als de paus en het Vaticaan verantwoording moeten afleggen voor seksueel misbruik door priesters, waarom zou dan hetzelfde principe niet gelden voor Kofi Annan en de VN?</p>
      <p sl="en">De heer Annan zal spoedig met groot eerbetoon en een royale uitkering met pensioen gaan. Ik hoop dat zijn opvolger seksueel misbruik serieus zal nemen.</p>
    </intervention>
    <intervention id="4-266" speaker_id="photo_generic" name="Jacques Barrot" is_mep="True" mode="spoken">
      <p sl="fr">vicevoorzitter van de Commissie. – Mijnheer de Voorzitter, dames en heren, het spreekt voor zich dat de Commissie de verontwaardiging en de zorgen van het Parlement deelt ten aanzien van de onaanvaardbare, ontoelaatbare gedragingen van soldaten die betrokken zijn bij vredeshandhavingsoperaties.</p>
      <p sl="fr">Op zichzelf valt deze kwestie natuurlijk, strikt genomen, niet onder de bevoegdheid van de Commissie. Het is evenwel zonneklaar dat wij de uitbuiting en het seksueel misbruik waaraan sommige blauwhelmen zich schuldig hebben gemaakt, niet anders dan zeer zorgwekkend kunnen vinden. Deze incidenten hebben enerzijds het vertrouwen van lokale bevolkingen, die al getraumatiseerd en verarmd zijn, ondermijnd en vormen anderzijds een inbreuk op de zorgplicht die op alle deelnemers aan vredeshandhavingsmissies rust.</p>
      <p sl="fr">De Commissie staat dan ook geheel en al achter de maatregelen die de VN hebben getroffen als onderdeel van hun zerotolerancebeleid ten aanzien van dergelijke daden van uitbuiting en seksueel misbruik. Vanzelfsprekend schaart de Commissie zich aan de zijde van het Europees Parlement om de VN aan te sporen om onverwijld en zeer streng hiertegen op te treden.</p>
    </intervention>
    <intervention id="4-267" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Het debat is gesloten.</p>
      <p sl="nl">De stemming vindt na de debatten van vanmiddag plaats.</p>
    </intervention>
  </section>
  <section id="creitem50" title="11.3. Myanmar (Birma)">
    <intervention id="4-269" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Aan de orde is het debat over zes ontwerpresoluties over Birma .</p>
    </intervention>
    <intervention id="4-270" speaker_id="1922" name="Thomas MANN" is_mep="True" mode="spoken" nationality="Germany" birth_date="28-01-1946" birth_place="Naumburg/Saale" p_group="Group of the European People's Party (Christian Democrats)" m_state="DE">
      <p sl="de">auteur . – Mijnheer de Voorzitter, 10 december 2006 was de internationale dag van de mensenrechten. In vele landen was dit geen feestdag, maar een rouwdag. Dit geldt bijvoorbeeld voor Birma, waar gewelddadige overvallen, moordpartijen en dwangarbeid aan de orde van de dag zijn. Honderdduizenden mensen zijn verdreven of zijn gevlucht voor ongeregeldheden. Voor de eerste keer sinds achttien jaar is de regering gewijzigd, waarbij personeel bij de strijdkrachten is vervangen. Maar de leider van de junta, generaal Than She, is gebleven, evenals zijn plaatsvervanger, Maung Aye. De EU heeft geconstateerd dat de mensenrechten nog steeds op grote schaal worden geschonden. Kort geleden nog werden Birmezen gedwongen politiebureaus en gebouwen voor het leger te bouwen. Arbeiders moesten als menselijke speurhonden door mijnenvelden lopen. Wij mogen deze perfide slavenarbeid niet tolereren. Ook het Internationale Rode Kruis werd geconfronteerd met de verslechterende situatie. Deze organisatie werd verboden nog langer actief te zijn. Zij moest zich terugtrekken uit de regionale kantoren en de bevolking zonder medische voorzieningen aan haar lot overlaten.</p>
      <p sl="de">De hulp voor het Birmeese volk moet hoofdzakelijk van buiten komen, maar die hulp moet de mensen rechtstreeks bereiken en mag niet in de handen vallen van de machthebbers. In Birma is ongeveer 30 procent van de kinderen ondervoed, terwijl dit land de op een na grootste producent van opium is. Er zijn duizenden politieke gevangenen en de Sacharovprijswinnaar Aung San Suu Kyi staat sinds zestien jaar onder huisarrest. Grote etnische groepen worden onderdrukt en elke oppositie wordt in de kiem gesmoord.</p>
      <p sl="de">Wij roepen China en andere staten op de hulp aan de militaire junta eindelijk te staken en deel te nemen aan internationale maatregelen, die positieve veranderingen in Birma teweeg moeten brengen. Acties van de ASEAN-staten tegen de machthebbers zijn een belangrijke en noodzakelijke stap. Birma heeft een routekaart naar democratie nodig om de mensenrechten te institutionaliseren en een conventie aan te nemen die voorbereidingen treft voor de invoering van de democratie. Commissaris, de EU moet veel en veel actiever worden en misschien zelfs sancties afkondigen opdat er een einde komt aan het geweld.</p>
    </intervention>
    <intervention id="4-271" speaker_id="4508" name="Erik MEIJER" is_mep="True" mode="spoken" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">auteur . – Mijnheer de Voorzitter, landen die worden geregeerd door machthebbers die hun macht niet ontlenen aan hun kiezers, maar aan hun geweldsmachine, kunnen uiterst aantrekkelijk zijn voor buitenlandse investeerders. Die profiteren daar van lage lonen, slechte arbeidsomstandigheden en een bevolking die geen mogelijkheid heeft om te protesteren. Bovendien kunnen daar ook geen vrije bewegingen functioneren die natuur en milieu verdedigen tegen kortzichtige beslissingen die op korte termijn de bedrijfswinst kunnen verhogen. Als hun hoofddoel is om de kosten van hun bedrijf laag te houden en op de internationale markt aan die lage kosten een voordeel te ontlenen, zijn ze in Birma al vele jaren aan het goede adres. Dankzij zulke internationale steun heeft het militaire regime in zijn beginjaren de binnenlandse protesten kunnen trotseren.</p>
      <p sl="nl">Sinds een aantal grote bedrijven zich onder druk van protesten in hun thuisland uit Birma hebben teruggetrokken, is het stil gebleven. Het regime accepteert de lage levensstandaard en de kritiek van buiten als onvermijdelijk, zónder te veranderen. De uitslag van de verkiezingen blijft genegeerd worden, de oppositieleidster wordt gevangengehouden en de minderheidsvolkeren worden als vanouds onderdrukt en verjaagd.</p>
      <p sl="nl">Internationale hulporganisaties worden tegengewerkt. Dit regime slaagt er zelfs niet in om een eigen politieke aanhang op te bouwen en dient inmiddels geen ander doel dan de eigen instandhouding. Zonder isolement van Birma door de buurlanden, zonder stopzetting van de wapenleveranties en zonder krachtige naleving van economische sancties in de Europese Unie, zal dit regime onnodig lang kunnen blijven overleven. De resolutie ondersteunt de maatregelen waartoe vanuit mijn fractie reeds jarenlang wordt opgeroepen en we ondersteunen die resolutie dus graag.</p>
    </intervention>
    <intervention id="4-272" speaker_id="29579" name="Marc TARABELLA" is_mep="True" mode="spoken" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">auteur . – Mijnheer de Voorzitter, dames en heren, iets minder dan een jaar geleden heb ik hier het woord gevoerd over de situatie in Birma. Ook toen al was mijn betoog doorspekt met termen als onderdrukking, junta en mensenrechtenschendingen.</p>
      <p sl="fr">Helaas is de situatie niet veranderd. Birma maakt nog altijd geen enkele aanstalten om te zorgen voor een democratischer uitoefening van de macht. Daarbij komt dat de Raad voor vrede en ontwikkeling (SPDC) meerdere bureaus van het Internationale Rode Kruis heeft gesloten, waardoor deze organisatie het werk onmogelijk gemaakt wordt. Het zittende regime belet NGO's om fatsoenlijk hun werk te doen, waardoor een groot aantal daarvan het land heeft verlaten.</p>
      <p sl="fr">Bovendien vinden wij het onbegrijpelijk dat India militaire steun verleent. Is dat niet het land dat zichzelf de grootste democratie ter wereld noemt? Het is volslagen absurd en we veroordelen het. India kan onmogelijk niet in de gaten hebben dat deze militaire steun wordt gebruikt voor het onderdrukken van etnische minderheden en politieke tegenstanders.</p>
      <p sl="fr">Mijns inziens moet de VN-Veiligheidsraad strenge maatregelen nemen tegen Birma, dit onrechtmatige bewind veroordelen en oproepen tot herstel van de democratie.</p>
      <p sl="fr">Daarnaast zou ik de nadruk willen leggen op mijn vertrouwen in de positieve invloed die de andere ASEAN-staten kunnen hebben: door hun streven naar verdere integratie spelen ze naar mijn mening een niet te verwaarlozen rol op het vlak van de mensenrechten.</p>
      <p sl="fr">Ik hoop dat China en India in de toekomst een soortgelijke rol zullen spelen, opdat het Birmaanse regime voor een democratischer koers zal kiezen.</p>
    </intervention>
    <intervention id="4-273" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">auteur. – Mijnheer de Voorzitter, commissaris, in de afgelopen jaren heeft Birma regelmatig op de mensenrechtenagenda gestaan, en terecht. De Birmaanse autoriteiten gaan immers gewoon door met de grove schendingen van de mensenrechten van hun burgers. Daaronder vallen ook dwangarbeid, vervolging van politieke tegenstanders en gedwongen verhuizing.</p>
      <p sl="en">Een in het oog springend voorbeeld van de anachronistische, kromme houding van het totaal irrationele Birmaanse militaire regime is het feit dat de leider van de Nationale Liga voor Democratie (NLD), Aung San Suu Kyi, die is onderscheiden met de Nobelprijs voor vrede en de Sacharovprijs, nu al tien jaar lang onder huisarrest staat, ondanks enorme protesten uit de gehele wereld. De Birmaanse bevolking lijdt op grote schaal aan ondervoeding en ziekten, maar de Birmaanse regering nam het wijze besluit om in het gehele land de jacht in te zetten op vertegenwoordigers van het Rode Kruis.</p>
      <p sl="en">Als wordt nagedacht over de manier waarop wij een dergelijke totalitaire regering aan het verstand kunnen brengen dat wij vastbesloten zijn om de mensenrechten van het Birmaanse volk te beschermen, moeten ons inziens gerichte sancties in ogenschouw worden genomen, sancties die de junta in haar eigen portemonnee treffen. Verder vragen wij de landen die Birma nog steeds wapens verkopen, dringend om daar een eind aan te maken. Ook verwachten wij dat de Veiligheidsraad van de VN een strikte, bindende resolutie zal uitvaardigen met betrekking tot Birma. Wij hopen dat de blinde militaire dictators van Birma eindelijk het licht van het verstand en de democratie zullen zien en de macht overdragen aan een gekozen burgerregering.</p>
    </intervention>
    <intervention id="4-274" speaker_id="28508" name="Alyn SMITH" is_mep="True" mode="spoken" nationality="United Kingdom" birth_date="15-09-1973" birth_place="Glasgow" p_group="Group of the Greens/European Free Alliance - First Vice" m_state="GB">
      <p sl="en">auteur. – Mijnheer de Voorzitter, degenen onder ons die actief betrokken zijn bij de mensenrechtendebatten, zullen dit onderwerp met een deprimerend gevoel van vertrouwdheid herkennen. De situatie in Birma wordt er alleen maar erger op, zoals mijn collega’s reeds hebben gezegd, en ik schaar mij achter al hetgeen tot nu toe is gezegd.</p>
      <p sl="en">Ons inziens had deze resolutie beter kunnen zijn. Er staat echter een paragraaf in die ik wilde onderstrepen, namelijk de paragraaf waarin wordt erkend dat de tegen het regime gerichte sancties hun doel niet bereiken en soms in het geheel niet worden nageleefd. De Raad moet ervoor zorgen dat alle lidstaten de afgesproken sancties naleven en dat, als dat niet gebeurt, de overtreders met naam en toenaam worden genoemd. Wij moeten druk uitoefenen op onze internationale partners, opdat zij druk uitoefenen op de Birmaanse regering zelf.</p>
      <p sl="en">Wij zeggen in paragraaf 9 dat de sancties moeten worden uitgebreid, maar wij moeten er wel voor zorgen dat ze gericht blijven tegen specifieke personen in het regime en voorkomen dat de mensen in Birma daarvan schade ondervinden. Het lijden van de mensen in Birma moet onze hoofdzorg zijn, en niet onze afkeer van het democratische gehalte van het regime zelf. Op dat punt had de resolutie veel beter kunnen zijn.</p>
      <p sl="en">Wij hadden ook graag een specifieke verwijzing gezien naar de briefing van 8 december jongstleden door de Internationale Crisisgroep. Ik wijs op de inleidende zin, waarin wordt verwoord dat er steeds meer tekenen zijn dat er in Myanmar een humanitaire crisis aan het ontstaan is, en dat de internationale gemeenschap verder moet gaan dan het enkel bespreken van het uitermate repressieve politiek bestel van het land.</p>
      <p sl="en">Samen met de mensen in Birma zitten ook de NGO’s die daar actief zijn en proberen de situatie voor burgers van dat ongelukkige land te verbeteren, gevangen in het web van de grote geopolitiek. Wij mogen bij al hetgeen wij doen, nooit hun onafhankelijkheid, hun inspanningen en hun vermogen tot hulpverlening aan de mensen ondermijnen. De recente sluiting van vijf centra van het Rode Kruis, een organisatie die prat gaat op haar onpartijdigheid en integriteit, is een wanhoopsdaad van de Birmaanse regering, maar de regering deed dit omdat ze de NGO’s verdacht van een te grote affiniteit met de westerse politiek. Wij moeten in al hetgeen wij doen goed oppassen dat wij hun actieterrein niet beperken.</p>
      <p sl="en">Daarom juicht mijn fractie deze resolutie toe en geeft daar steun aan. Zij wil echter tevens tot voorzichtigheid manen. Wij mogen met ons optreden de mensen die daar ter plekke proberen hulp te bieden aan degenen die het meest onder de situatie te lijden hebben, niet in hun bewegingsvrijheid beperken.</p>
    </intervention>
    <intervention id="4-275" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">namens de PPE-DE-Fractie . – Mijnheer de Voorzitter, een gewelddadige, totalitaire militaire dictatuur, corrupte leiders, opiumhandel, verdrijvingen (momenteel zijn er meer dan een miljoen binnenlandse vluchtelingen) en onderdrukking van vele volkeren, niet in de laatste plaats van de Karen. Dit is al meer dan veertig jaar kenmerkend voor de trieste situatie in Birma. Er zijn echter twee nieuwe ontwikkelingen die onze aandacht verdienen.</p>
      <p sl="de">In de eerste plaats hebben de ASEAN-staten eindelijk besloten een hardere koers te varen, wat wij alleen maar kunnen stimuleren en steunen. Eindelijk kwijten de ASEAN-staten zich van hun plicht en beginnen ze druk uit te oefenen op Birma. Ten tweede is het betreurenswaardig dat India steeds meer in het slechte gezelschap raakt van deze militaire leiders. Wij doen een beroep op India, de grootste democratie ter wereld, om haar democratische verantwoordelijkheid serieus te nemen en samen met de ASEAN en de Europese Unie de democratie en de rechtstaat in Birma te steunen en niet maatjes te worden met één van de wreedste regimes ter wereld.</p>
    </intervention>
    <intervention id="4-276" speaker_id="28377" name="Lidia Joanna GERINGER de OEDENBERG" is_mep="True" mode="spoken" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">namens de PSE-Fractie. – Mijnheer de Voorzitter, er is anderhalf jaar voorbijgegaan sinds de laatste resolutie van het Europees Parlement waarin gevallen van schending van de mensenrechten in Birma werden veroordeeld. Helaas is de situatie tot op heden niet veranderd. Het militaire regime dat het land sinds veertig jaar regeert, legt aanbevelingen van de internationale gemeenschap naast zich neer. Politieke tegenstanders zitten in de gevangenis en worden gefolterd. Dwangarbeid is er aan de orde van de dag, net als het oproepen van kinderen voor militaire dienst.</p>
      <p sl="pl">Verontrustend is de totale ineenstorting van onderwijs en gezondheidszorg. De sterftecijfers voor malaria, tuberculose en aids stijgen razendsnel. Het regime blokkeert NGO-instellingen. De vestiging van het Internationale Nationale Rode Kruis is gesloten.</p>
      <p sl="pl">Wat we zeker ook moeten veroordelen is het agressieve optreden tegen en de verdrijving van etnische minderheden, waar alleen al in dit jaar meer dan tachtigduizend mensen mee te maken kregen. Zonder concrete financiële steun van onze kant zijn acties van organisaties die streven naar democratie en mensenrechten in Birma gedoemd te mislukken. Het lijkt erop dat op dit moment alleen economische sancties ondersteund met een resolutie van de VN-Veiligheidsraad het regime in Birma zullen kunnen dwingen tot democratische veranderingen.</p>
    </intervention>
    <intervention id="4-277" speaker_id="photo_generic" name="Jacques Barrot" is_mep="True" mode="spoken">
      <p sl="fr">vicevoorzitter van de Commissie. – Mijnheer de Voorzitter, dames en heren afgevaardigden, de Commissie maakt zich, net als de andere Europese instellingen en net als uw Parlement, grote zorgen over de situatie in Birma. Het is nu precies vijftien jaar geleden dat het Europees Parlement de Sacharovprijs toekende aan mevrouw Aung San Suu Kyi. We betreuren dat het politieke proces in dat land sindsdien volstrekt verlamd is. Natuurlijk staan de autoriteiten in Birma, net als in andere ontwikkelingslanden, voor aanzienlijke uitdagingen – het waarborgen van de nationale eenheid, de politieke stabiliteit, het versnellen van de economische en sociale ontwikkeling van het land –, maar deze staan de vestiging van een rechtmatige burgerlijke regering allerminst in de weg.</p>
      <p sl="fr">De huidige regering heeft meermaals verklaard dat het militaire bewind zou worden vervangen door een wettig gekozen regime, en wel op basis van een routekaart voor Birma. Tot op heden zijn we echter nog niet verder gekomen dan het stadium van beloften. Voor ons als waarnemers en internationale donoren kan er geen sprake van zijn dat de overgang naar een rechtmatig, democratisch gekozen regime plaatsvindt zonder dialoog. In een dergelijke dialoog moeten regering en politieke actoren samenkomen en moeten etnische minderheden, waarvan er in Birma zeer vele zijn, een stem krijgen. Dit moet ertoe leiden dat er een einde komt aan de gevechten in de gebieden die door deze minderheden worden bevolkt.</p>
      <p sl="fr">Evenzo is een politieke omwenteling ondenkbaar zolang politieke tegenstanders van het regime gevangenzitten of van hun vrijheid worden beroofd, zoals nog altijd het geval is met mevrouw Aung San Suu Kyi en meer dan duizend opposanten. Het beeld van een democratisch en welvarend Birma veronderstelt bovendien dat de mensenrechten worden geëerbiedigd, en daar schort het ernstig aan. Er is weliswaar een maatschappelijk middenveld, maar de uitoefening van grondrechten is verre van gewaarborgd: intimidatie, willekeurige arrestaties, gevangenneming van burgers wegens de uitoefening van hun burgerrechten en belemmeringen van de burgerlijke vrijheden blijven aan de orde van de dag. Leden van politieke partijen worden continu in de gaten gehouden door de veiligheidsdiensten. Een deel van de bevolking wordt uitgebuit door het leger, dat mensen dwangarbeid oplegt. Het spreekt vanzelf dat de beperkingen die aan het Internationaal Comité van het Rode Kruis worden opgelegd, onaanvaardbaar zijn, zoals u al heel terecht zei. Er zijn weinig aanwijzingen dat de regering aanstalten maakt deze situatie recht te zetten.</p>
      <p sl="fr">En, dames en heren, wat is het standpunt van de Europese Unie over dit alles? De Universele Verklaring van de Rechten van de Mens en het handvest van de Internationale Arbeidsorganisatie zijn onze ijkpunten. In het gemeenschappelijk standpunt van de EU worden beperkingen opgelegd op het gebied van visa en investeringen. Op het handelsvlak kan Birma niet langer profiteren van de preferentiële handelsregelingen op basis van het algemeen preferentiestelsel. Het karakter van het Birmaanse regime maakt de bevolking van Birma echter zeer kwetsbaar voor armoede en ziekten. Daarom heeft de Commissie besloten om met ingang van 2007 haar bijstand aanzienlijk op te voeren, met name op de gebieden van gezondheid en onderwijs. Dankzij het Wereldfonds voor de bestrijding van HIV/AIDS, tuberculose en malaria, dat onder bescherming staat van de Verenigde Naties en dat medegefinancierd wordt door de Commissie, zouden deze drie ziekten doeltreffender moeten kunnen worden bestreden.</p>
      <p sl="fr">In de specifieke context van dit land is bij ieder programma waakzaamheid en inzet geboden. De door de Gemeenschap gefinancierde programma's, voor een bedrag van zo'n 24 miljoen euro, worden ten uitvoer gelegd door VN-agentschappen en internationale NGO's. Bovendien heeft de Commissie een programma opgezet voor gedecentraliseerde samenwerking, ter ondersteuning van het maatschappelijk middenveld. Daarnaast is de Commissie veruit de belangrijkste donor ten behoeve van de Birmaanse vluchtelingen in Thailand.</p>
      <p sl="fr">In het kader van een kritische dialoog met de regering zal de Commissie de Birmaanse autoriteiten onophoudelijk op hun verantwoordelijkheden wijzen. Bij de overgang in Birma moeten de mensenrechten worden geëerbiedigd. De bewonderenswaardige strijd van mevrouw Aung San Suu Kyi, aan wie het Europees Parlement de Sacharovprijs heeft toegekend, herinnert ons daar dagelijks aan.</p>
      <p sl="fr">Mijnheer de Voorzitter, met uw welnemen wil ik op persoonlijke titel zeggen dat ik deze debatten over de mensenrechten buitengewoon heb gewaardeerd, in het bijzonder het debat over Birma. Ik wil het Parlement echt verzekeren dat de Commissie de grootst mogelijke waakzaamheid en de grootst mogelijke vastberadenheid zal betrachten om, voor zover mogelijk, een einde te maken aan de huidige situatie waarin dat land verkeert.</p>
      <a text="(Applaus)"/>
    </intervention>
    <intervention id="4-278" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Het debat is gesloten.</p>
      <p sl="nl">De stemming vindt zo dadelijk na de debatten plaats.</p>
    </intervention>
  </section>
  <section id="creitem51" title="12. Stemmingen">
    <intervention id="4-280" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Wij gaan nu over tot de stemming.</p>
      <a text="(Uitslagen en nadere bijzonderheden betreffende de stemming: zie notulen)"/>
    </intervention>
  </section>
  <section id="creitem52" title="12.1. Situatie op de Fiji-eilanden (stemming)"/>
  <section id="creitem53" title="12.2. Betrokkenheid van de VN-strijdkrachten in seksueel misbruik in Liberia en Haïti (stemming)"/>
  <section id="creitem54" title="12.3. Myanmar (Birma) (stemming)"/>
  <section id="creitem55" title="12.4. Conventie van Den Haag over effecten (stemming)">
    <intervention id="4-285" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Hiermee is de stemming beëindigd.</p>
    </intervention>
  </section>
  <section id="creitem56" title="13. Samenstelling commissies en delegaties: zie notulen"/>
  <section id="creitem57" title="14. Onderzoek geloofsbrieven: zie notulen"/>
  <section id="creitem58" title="15. Besluiten inzake bepaalde documenten: zie notulen"/>
  <section id="creitem59" title="16. In het register ingeschreven schriftelijke verklaringen (artikel 116 van het reglement): zie notulen"/>
  <section id="creitem60" title="17. Verzending van de tijdens deze vergadering aangenomen teksten: zie notulen"/>
  <section id="creitem61" title="18. Rooster van de volgende vergaderingen: zie notulen"/>
  <section id="creitem62" title="19. Onderbreking van de zitting">
    <intervention id="4-293" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Ik verklaar de zitting van het Europees Parlement te zijn onderbroken.</p>
      <a text="(De vergadering wordt om 16.35 uur gesloten)"/>
    </intervention>
  </section>
</text>
