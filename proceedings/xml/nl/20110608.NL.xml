<?xml version='1.0' encoding='utf-8'?>
<text id="20110608.NL" lang="nl" date="2011-06-08" place="Straatsburg" edition="Uitgave PB">
  <section id="creitem1" title="1. Opening van de vergadering"/>
  <section id="creitem2" title="2. Uitvoeringsmaatregelen (artikel 88 van het Reglement): zie notulen"/>
  <section id="creitem3" title="3. Investeren in de toekomst: een nieuw meerjarig financieel kader (MFK) voor een concurrerend, duurzaam en integratiegericht Europa (debat)">
    <intervention id="3-007-000" speaker_id="28269" name="De Voorzitter" is_mep="True" mode="spoken">
      <p sl="nl">Aan de orde is het verslag over investeren in de toekomst: een nieuw meerjarig financieel kader (MFK) voor een concurrerend, duurzaam en integratiegericht Europa [2010/2211(INI) ] - Bijzondere commissie beleidsuitdagingen en begrotingsmiddelen voor een duurzame Europese Unie na 2013. Rapporteur: Salvador Garriga Polledo (A7-0193/2011).</p>
    </intervention>
    <intervention id="3-008-000" speaker_id="1665" name="Salvador Garriga Polledo" is_mep="True" mode="spoken" role="rapporteur">
      <p sl="es">Mijnheer de Voorzitter, commissaris Lewandowski, dames en heren, al 23 jaar worden er financiële vooruitzichten opgesteld, verdeeld over vier verschillende periodes, waardoor de inkomsten en uitgaven van de Unie zich op een geordende manier hebben ontwikkeld. Juist door het opstellen van financiële vooruitzichten is het mogelijk geweest om EU-programma's te ontwikkelen. Daarom zijn dit debat en de stemming daarna van groot belang voor de financiën van de Unie. Voor het eerst neemt het Parlement het politieke initiatief in de begroting van Europa. Het is aan de Commissie en de Raad om een reactie te geven op dit voorstel en alternatieven voor te stellen.</p>
      <p sl="es">Het Parlement heeft een voorstel geformuleerd dat wordt gekenmerkt door consensus en samenwerking. Het heeft een jaar werk, elfhonderd amendementen en honderdtwintig compromissen gekost, en elf parlementaire commissies en tien nationale parlementen hebben er een bijdrage aan geleverd. Ik wil alle ambtenaren en commissieleden die dit jaar hebben meegewerkt aan het mogelijk maken van dit voorstel, hiermee gelukwensen.</p>
      <p sl="es">We hebben ook alle medewerking gekregen van de Europese Commissie onder leiding van José Manuel Durão Barroso, en in het bijzonder van de commissaris Financiële programmering en begroting, Janusz Lewandowski. Wij hopen dat het voorstel dat zij op 29 juni formuleren in overeenstemming is met de aanbevelingen die zijn vastgelegd in ons verslag.</p>
      <p sl="es">We kunnen niet langer méér Europa maken met een kleiner budget. We willen afrekenen met de slechte gewoonte om plechtige politieke beloftes te aanvaarden die niet kunnen worden gefinancierd. Wat dit betreft hebben we genoeg ervaring met de strategie van Lissabon, en we willen niet dat de Europa 2020-strategie ook een mislukking wordt, wat de teleurstelling en het euroscepticisme alleen maar zou doen toenemen. Daarom maken wij Europa 2020 tot de ruggengraat van de volgende financiële vooruitzichten.</p>
      <p sl="es">Wij geloven vast in de doeltreffendheid van de uitgaven van de Europese Unie. Een euro die in het kader van de EU-begroting wordt besteed, wordt efficiënter besteed dan een euro die in het kader van de zevenentwintig afzonderlijke nationale begrotingen wordt besteed. We hebben bewezen dat we toegevoegde waarde produceren en we geloven dat dit van toepassing kan zijn op praktisch alle EU-programma's. We verzoeken de Commissie dit te realiseren.</p>
      <p sl="es">Er kan geen sprake van een Europees beleid zijn zonder voldoende financiering van het landbouwbeleid en het cohesiebeleid. Daarom verzoeken we de Raad om het uitgavenniveau voor beide te handhaven na 2013. Onderzoek, ontwikkeling, innovatie, investeringen in energie-efficiëntie, hernieuwbare energie, trans-Europese netwerken voor communicatie en energie, klimaatverandering en onderwijs zijn enkele van de prioriteiten die door deze EU-begroting moeten worden gedekt.</p>
      <p sl="es">Verlaging van het EU-budget is geen haalbare optie voor diegenen onder ons die geloven in een concurrerend Europa. Wij achten een verhoging van de totale uitgaven in de huidige financiële vooruitzichten met ten minste 5 procent noodzakelijk. Deze verhoging is minimaal nodig om tegemoet te kunnen komen aan zowel de belangrijkste traditionele beleidspunten als de nieuwe prioriteiten. Deze 5 procent is een oefening in politiek realisme en moet als basis dienen voor de toekomstige interinstitutionele onderhandelingen, samen met het verstandige voorstel dat in dit verslag wordt gedaan voor een nieuw systeem van eigen middelen, waarover de fracties in dit Huis het eens zijn geworden.</p>
      <p sl="es">Deze periode van crisis en reddingsplannen is misschien het slechtste moment om onderhandelingen te starten over financiële vooruitzichten, maar voor al diegenen onder ons die geloven in de EU-begroting als een noodzakelijk instrument om de zevenentwintig lidstaten om te vormen tot een ware Unie, is de uitdaging daar, en we moeten genoeg ambitie tonen om deze aan te gaan.</p>
      <p sl="es">In het debat van vandaag zullen de goede en slechte aspecten van het verslag naar voren komen, er zal lof zijn en kritiek. Ik weet dat dit Parlement geen unanieme steun zal geven aan een kwestie die zo gevoelig ligt, maar ik wil de fracties bedanken voor de grootmoedigheid waarmee ze gezocht hebben naar consensus en voor de vakkundigheid die ze in deze periode hebben getoond. Dankzij hen is het eindverslag oneindig veel beter dan het verslag dat ik zonder hun medewerking had kunnen realiseren.</p>
    </intervention>
    <intervention id="3-009-000" speaker_id="4342" name="Joseph Daul" is_mep="True" mode="spoken">
      <p sl="fr">namens de PPE-Fractie . – Mijnheer de Voorzitter, dames en heren, de euro- en staatsschuldcrisis vragen niet om nationale, maar om Europese oplossingen. Dit is de boodschap die dit Parlement, samen met de heer Barroso namens de Europese Commissie, al maandenlang afgeeft aan de lidstaten.</p>
      <p sl="fr">Een Europese oplossing betekent echter ook Europese financiering. Mijn fractie wil zowel de doelstellingen als de voorwaarden van deze financiering aanpassen aan de nieuwe realiteiten van Europa. Mijn vraag aan de Raad is de volgende: is het Europa van de jaren 2020 hetzelfde als dat van de jaren 1960? Zijn de staat van de openbare financiën van onze lidstaten, onze groeiperspectieven of de plaats die Europa inneemt in de wereld vergelijkbaar? Nee. Het huidige Europa kan natuurlijk geenszins worden vergeleken met dat van zijn grondleggers. Het is veranderd en het zou onverantwoordelijk zijn wanneer deze veranderingen niet werden weerspiegeld in de wijze waarop de Unie wordt gefinancierd, dat wil zeggen de manier waarop Europa is opgezet.</p>
      <a text="(Spreker beëindigt zijn interventie, in de hoop deze later te kunnen voortzetten)"/>
    </intervention>
    <intervention id="3-010-000" speaker_id="1911" name="Martin Schulz" is_mep="True" mode="spoken">
      <p sl="de">namens de S&amp;D-Fractie. – Mijnheer de Voorzitter, ten eerste hartelijk dank aan u, mijnheer Garriga, en aan de collega's van de tijdelijke Bijzondere commissie beleidsuitdagingen en begrotingsmiddelen voor een duurzame Europese Unie na 2013, die naar mijn mening uitstekend werk hebben verricht. Ik heb zelden een zo uitgebalanceerd en weloverwogen verslag gezien als het verslag dat de Commissie beleidsuitdagingen hier heeft voorgelegd.</p>
      <p sl="de">Bij de vraag naar de toekomstige financiële vooruitzichten en de invulling ervan wordt duidelijk welk Europa wij willen. Wat we nodig hebben, is een budget voor de komende jaren dat overeenkomt met de ambitie van de EU – maar ook de ambitie van de staats- en regeringsleiders – en tegelijkertijd voldoet aan de verwachtingen van onze burgers. Achter de schijnbaar niet zo belangrijke debatten over cijfers achter de komma verbergt zich in werkelijkheid de richting van de Europese Unie voor de komende tien jaar.</p>
      <p sl="de">We krijgen regelmatig nieuwe voorstellen over wat de Europese Unie allemaal moet doen, wat zij moet presteren, op welke taken zij zich moet voorbereiden. Tegelijkertijd zien we dat de daarvoor benodigde financiële middelen niet beschikbaar zijn. Als we echter meer taken aan de EU overdragen, als we van de EU verwachten dat zij ambitieuze projecten financiert en we tegelijkertijd minder geld daarvoor ter beschikking stellen, dan zijn we bezig met een proces van desolidarisering in de Europese Unie, terwijl de strijd van allen tegen allen bijvoorbeeld in het cohesiebeleid verhevigd wordt. Deze desolidarisering, die binnen de lidstaten van de Europese Unie al in een gevaarlijke vorm bestaat, mag niet ook nog tussen de staten van de EU bestaan.</p>
      <p sl="de">Er is het Europa zoals David Cameron dat zich voorstelt, of zoals de Nederlandse regering – of in ieder geval de partij die de Nederlandse regering in de Tweede Kamer steunt – dat zich voorstelt: een Europa van steeds verdergaande bezuinigingen, een Europa dat zich steeds verder terugtrekt uit de Europese integratie en een Europa van de renationalisering. Dit concept kan men willen. Men kan echter ook zeggen dat Europa het antwoord is dat wij als werelddeel in de 21e eeuw geven op de economische, ecologische, financieel-economische, monetaire en migratie-uitdagingen in een geglobaliseerde wereld. We hebben twee opties: we kunnen ons opdelen in onze individuele delen, in orden van grootte van de Bondsrepubliek Duitsland met 82 miljoen inwoners tot Malta met 360 000 inwoners. Ieder voor zich – dan wordt Europa irrelevant. Want ook een staat met 82 miljoen inwoners, zoals het land dat ik hier mag vertegenwoordigen, zal zich op de lange duur in de intercontinentale concurrentie niet kunnen handhaven. Wat wij nodig hebben is de kracht van de 500 miljoen mensen in de Gemeenschap en de 27 staten in de Gemeenschap! Dan zijn wij sterk!</p>
      <p sl="de">Dat is exact wat wordt uitgedrukt door een begroting voor de komende zeven jaar van de financiële vooruitzichten tot en met 2020. Dit is een goed ontwerp. Ik hoop dat de geest van het Poolse voorzitterschap, zoals deze in het ontwerp van het Poolse voorzitterschap zichtbaar wordt, de geest van de samenwerking, Europa de komende jaren zal kenmerken. De staten onderhandelen in de Raad op gelijke voet met de vertegenwoordigers van de burgers in het Europees Parlement over de financieel-economische toekomst van Europa. Men kan niet zeggen "Wij willen een Marshallplan voor de Middellandse Zee om de democratieën in Noord-Afrika op te bouwen" en tegelijkertijd zeggen "We korten de EU-begroting". Men kan niet zeggen "We willen de EU-begroting met 0,8 procent van het bruto binnenlands product financieren" en vervolgens schadevergoedingen vorderen als de eigen boeren getroffen worden door de EHEC-crisis, zoals de Nederlandse regering dat heeft gedaan. Natuurlijk willen we de boeren helpen! We moeten de boeren helpen! Natuurlijk willen we Noord-Afrika helpen! We moeten Noord-Afrika helpen! Maar dan hebben wij een goede, uitgebalanceerde, rationeel ontwikkelde, voor de lange termijn opgestelde begroting nodig, zoals gepresenteerd in dit verslag.</p>
      <a text="(Spreker verklaart zich bereid een &quot;blauwe kaart&quot;-vraag krachtens artikel 159, lid 8 van het Reglement te beantwoorden.)"/>
    </intervention>
    <intervention id="3-011-000" speaker_id="103132" name="Lucas Hartong" is_mep="True" mode="spoken">
      <p sl="nl">Voorzitter, ik zou mijn gewaardeerde collega willen vragen, gezien zijn ontzettend negatieve reacties op het standpunt van de Nederlandse regering, of hij überhaupt nog het democratisch recht erkent van de Europese lidstaten om een eigen mening te verkondigen namens hun burgers.</p>
    </intervention>
    <intervention id="3-012-000" speaker_id="1911" name="Martin Schulz" is_mep="True" mode="spoken">
      <p sl="de">Geachte collega! Natuurlijk erken ik dit recht. Ik hoop alleen dat u ook het recht erkent dat het standpunt van de Nederlandse regering niet zomaar ex cathedra verkondigd wordt, maar in een multinationale democratie besproken moet worden.</p>
      <p sl="de">Ik heb absoluut respect voor de heer Rutte, die voor een verhoging van de EU-begroting met 2,7 procent is. Ik heb daarvan kennis genomen en het doet mij genoegen dat u aandachtig naar mij hebt geluisterd, want in dit Parlement worden de standpunten van alle regeringen open besproken. Wat dat aangaat, heb ik de zin van uw vraag niet geheel begrepen, maar wat daar naar mijn mening uit af te leiden is, is dat u zich ook uitspreekt voor de democratie. Dat is in elk geval al een stap vooruit.</p>
    </intervention>
    <intervention id="3-013-000" speaker_id="97058" name="Guy Verhofstadt" is_mep="True" mode="spoken">
      <p sl="en">namens de ALDE-Fractie. – Mijnheer de Voorzitter, ik heb hier een brief van de vertegenwoordiger van de regering van Hare Majesteit over het SURE-verslag. In de brief staat dat de Britse regering teleurgesteld is in het SURE-ontwerpverslag. Collega's, ik denk dat hier vandaag een heel goed ontwerpverslag voor ons ligt!</p>
      <p sl="en">Ik moet u erop wijzen dat afgezien van de drie of vier woorden waarin wordt beschreven dat de regering van Hare Majesteit teleurgesteld is in het verslag, de andere onderdelen van de brief een echte provocatie zijn, een provocatie van Europa en van de Europese Unie. Het belangrijkste punt dat naar voren wordt gebracht is namelijk dat er geen verhoging van het meerjarig financieel kader (MFK) mogelijk is en dat we ons moeten houden aan het oude MFK, dezelfde cijfers, dezelfde middelen, uiteraard met dezelfde kortingen en vanzelfsprekend met dezelfde korting voor het Verenigd Koninkrijk. We mogen er helemaal niets aan veranderen.</p>
      <p sl="en">De regering van Hare Majesteit is desalniettemin een regering die besluiten wil nemen, die niet alleen het Verenigd Koninkrijk wil hervormen, maar ook de Europese Unie. Ik zie dus niet in waarom we ons aan het oude MFK zouden moeten houden en gewoon met het beleid van het verleden zouden moeten doorgaan. Ik denk dat de tijd nu rijp is om het publiek te vertellen dat we de consolidatie van de begrotingen van de verschillende lidstaten van de Europese Unie niet zullen kunnen verwezenlijken door middel van een bezuiniging op deze EU-begroting van 1 procent [van het bbp van de EU]. Deze 1 procent is slechts een veertigste van de totale uitgaven binnen de Europese Unie.</p>
      <p sl="en">Er zijn andere manieren om te bezuinigen. Een ander voorstel dat we de regering van Hare Majesteit kunnen doen is dat als ze wil bezuinigen op de Britse publieke sector, dit mogelijk wordt door de rol van de Europese Unie te vergroten.</p>
      <p sl="en">Ik zal u drie voorbeelden geven. Ten eerste het buitenlands beleid. De VS heeft 28 000 diplomaten. Europa heeft er 93 000: er zijn viermaal zoveel diplomaten in Europa omdat we niet samenwerken in het kader van één buitenlands beleid. Hier valt wel op te bezuinigen. Als de Britse regering meer in de Europese Unie investeerde, konden ze bezuinigen op hun buitenlands beleid, op het departement van William Hague. Een ander voorbeeld is het monetair beleid. In de Europese Unie zijn ongeveer 44 000 mensen verantwoordelijk voor het monetair beleid. In de VS werken er 18 000 mensen bij de Federal Reserve Board. Dat zijn driemaal zo weinig ambtenaren.</p>
      <p sl="en">Als de Britse regering wil bezuinigen, kunnen de Britten zich bij de euro aansluiten, kunnen ze de Europese Unie meer bevoegdheden en verantwoordelijkheden geven en ze kunnen ook bezuinigen op al die mensen die zich in Groot-Brittannië bezig houden met het monetair beleid. Als ze in Groot-Brittannië willen bezuinigen, kan dat in de onderzoekssector heel eenvoudig door onmiddellijk het European octrooi aan te nemen. Dat zou een enorme besparing in de Britse onderzoeksbegroting opleveren. Dat is het antwoord dat we de regering van Hare Majesteit moeten geven.</p>
      <a text="(Applaus)"/>
    </intervention>
    <intervention id="3-014-000" speaker_id="4342" name="Joseph Daul" is_mep="True" mode="spoken">
      <p sl="fr">namens de PPE-Fractie . – Mijnheer de Voorzitter, mijn fractie wil een Europese financiering die is toegesneden op de nieuwe realiteiten, trends en doelstellingen van Europa. Zijn de staat van de openbare financiën van onze lidstaten, ons groeiperspectief of de plaats die Europa inneemt in de wereld wat zijn grondleggers voor ogen hadden? Zeker niet: zij zijn geëvolueerd en veranderd.</p>
      <p sl="fr">Het zou onverantwoordelijk zijn wanneer deze veranderingen niet werden weerspiegeld in de wijze waarop Europa wordt gefinancierd. De bijzondere commissie van ons Parlement heeft, samen met de Begrotingscommissie, ruim een jaar lang gedebatteerd over de in hoge mate politieke kwestie van het meerjarig financieel kader. Ik feliciteer deze commissie en hoop dat de hele tenuitvoerlegging van dit kader in het teken zal staan van haar Europese geest en Europa verder zal brengen ten bate van onze burgers.</p>
      <p sl="fr">De Fractie van de Europese Volkspartij (Christendemocraten) roept de lidstaten op tot een volledige deelname aan dit debat, en met "volledig" bedoel ik dat zij zich niet beperken tot de uitspraak dat het uiteindelijke doel het bevriezen van de Europese uitgaven tot 2020 is en dat zij evenmin de kwestie van de eigen middelen van Europa meteen van tafel vegen. Met de eigen middelen worden de nationale begrotingen ontlast. Om deze reden zullen we de staatshoofden en regeringsleiders het concept van eigen middelen voorstellen: om de onder druk staande nationale begrotingen te ontlasten.</p>
      <p sl="fr">Ik herinner eraan dat de Europese begroting altijd in evenwicht is geweest, in tegenstelling tot de overwegend sterk negatieve begrotingen van onze lidstaten. Ook wijs ik erop dat meer dan negentig procent van deze begroting naar projecten gaat die de lidstaten ten goede komen. Tot slot herinner ik de lidstaten eraan dat de niet-bestede middelen hun aan het eind van het jaar worden teruggegeven. En wij zouden slechte beheerders zijn? Ik denk dat we veel meer moeten communiceren. Laten we dus alstublieft ophouden met te doen alsof de Europese begroting op de nationale financiën drukt.</p>
      <p sl="fr">Laten we eerlijk zijn: een op Europees niveau uitgegeven euro levert veel meer op dan een op nationaal vlak uitgegeven euro. Van deze laatste gaat twintig tot dertig cent onmiddellijk naar de terugbetaling van de rente op de staatsschuld. De Europeanen moeten de waarheid horen.</p>
      <p sl="fr">De waarheid is dat zonder Europese financiering voor onderwijs en een leven lang leren, de hersenvlucht naar de Verenigde Staten en China zal toenemen. De waarheid is dat zonder Europese financiering voor onderzoek en innovatie onze landen op mondiaal niveau minder concurrerend zullen zijn en groei en werkgelegenheid zullen achterblijven. De waarheid is dat zonder Europese financiering van het Cohesiefonds de kloof tussen rijke en arme regio's zich zal verdiepen. De waarheid is dat zonder Europese financiering het beleid op het gebied van voedselveiligheid, van energie en van de strijd tegen klimaatverandering niet zal kunnen voldoen aan onze verwachtingen en ambities. De waarheid, dames en heren, is, tot slot, dat zonder Europese financiering voor het buitenlands en het defensiebeleid de Europese Unie een bijrol zal blijven spelen op het wereldtoneel.</p>
      <p sl="fr">Het is natuurlijk niet alleen een kwestie van geld: de wijze waarop de Europese Unie zal investeren en politieke prioriteiten voor de jaren 2020 ten uitvoer zal leggen zal van doorslaggevend belang zijn voor Europa's capaciteit om al dan niet invloed te hebben in de wereld. Om deze reden verzoekt het Europees Parlement - en voor één keer zijn de fracties die al aan het woord zijn geweest het met mij eens - de Raad om een weloverwogen bepaling van zijn standpunt met betrekking tot de financiële vooruitzichten.</p>
      <p sl="fr">Als het de Raad ernst is met het doen aantrekken van groei en werkgelegenheid, moet hij de Europese begroting en de communautaire eigen middelen gebruiken als krachtige hefboom. Als de Raad, net als het Parlement en de Commissie, daadwerkelijk wil dat Europa een echte kans krijgt in het kader van de globalisering, dan moet deze inzien dat goed besteden nog nuttiger is dan weinig besteden en dat het gezamenlijk financieren van gemeenschappelijke projecten verstandiger is dan het verstrooien van middelen over projecten van korte duur.</p>
      <p sl="fr">Dames en heren, de leden van de Fractie van de Europese Volkspartij (Christendemocraten) vragen vanochtend om een ambitieuze visie op Europa. Onze medeburgers delen onze ambitie en hoop. Op het moment waarop jongeren in de straten van Athene en Madrid hun ongerustheid uiten en nu vijfhonderd miljoen Europeanen zich afvragen hoe hun toekomst eruit zal zien, is het hoog tijd om de juiste vragen te stellen en met oplossingen te komen voor de kwesties waarvoor wij ons gesteld zien.</p>
    </intervention>
    <intervention id="3-015-000" speaker_id="28132" name="Richard Ashworth" is_mep="True" mode="spoken">
      <p sl="en">namens de ECR-Fractie. – Mijnheer de Voorzitter, ik wil graag van de gelegenheid gebruik maken door namens de regering van Hare Majesteit te reageren op de heer Verhofstadt, die het, zoals altijd, bij het verkeerde eind heeft en die, zoals altijd, de verkeerde kant op redeneert.</p>
      <p sl="en">Als hij het verslag gelezen had, had hij kunnen zien dat de regering van Hare Majesteit heeft gezegd dat dit een tijd van crisis in Europa is. Dan had hij kunnen zien dat economieën haperen, er werkgelegenheid verloren gaat en industrieën worstelen om in een snel veranderende wereld te concurreren. Wat Europa nodig heeft, is een begroting die relevant is, die toegevoegde waarde heeft en die aansluiting zoekt bij de mensen, maar wat de heer Verhofstadt en zijn collega's bieden is meer van hetzelfde.</p>
      <p sl="en">Men zegt wel eens dat als je niet van richting verandert, je uitkomt bij het punt waar je op weg naartoe ging. Deze begroting moet van richting veranderen. Wij en de regering van Hare Majesteit zijn het erover eens dat de uitgaven op terreinen die een toegevoegde waarde hebben, moeten worden verhoogd. We zijn het ermee eens dat er meer moet worden geïnvesteerd in onderzoek en ontwikkeling, in trans-Europese transportnetwerken, energie en telecommunicatie. We zijn het ermee eens dat het verstandig en goed is om te investeren in onderwijs, kleine ondernemingen en de interne markt en dat dit moet worden aangemoedigd. Hiermee stimuleren we de werkgelegenheid en de groei. Maar we vinden het niet aanvaardbaar dat dit Parlement dat aanvoert als reden om een hogere begroting te eisen.</p>
      <p sl="en">Tegen de heer Verhofstadt wil ik het volgende zeggen. In heel Europa voeren regeringen bezuinigingen door in de begroting, en het zou uitermate onverstandig zijn als dit Parlement deze boodschap en de brief van de vijf regeringsleiders negeert, want wat die vijf regeringsleiders zeggen is dat niet méér Europa, maar een slimmer Europa het antwoord is.</p>
      <p sl="en">Onze begroting moet gerichter zijn. In de Bijzondere commissie beleidsuitdagingen en begrotingsmiddelen voor een duurzame Europese Unie na 2013 hadden we het terecht over prioriteiten, maar vervolgens handelden we er nooit naar. Uit niets bleek de bereidheid om moeilijke keuzes te maken, het soort keuzes die regeringen in heel Europa op dit ogenblik nemen.</p>
      <p sl="en">We aanvaarden dus dat er meer geld moet worden vrijgemaakt voor de nieuwe prioriteiten, maar we vinden ook dat het tijd wordt om weer naar de traditionele prioriteiten te kijken. Dit was dus weer een gemiste kans voor de Europese begroting.</p>
      <a text="(Spreker verklaart zich bereid een “blauwe kaart”-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="3-016-000" speaker_id="4514" name="Andrew Duff" is_mep="True" mode="spoken">
      <p sl="en">Mijnheer de Voorzitter, ik wil mijn collega vragen of hij het er niet mee eens is dat het overhevelen van enkele belangrijke uitgavenposten van de nationale begroting naar de Europese begroting kostenbesparingen en schaalvoordelen oplevert en geld uit de nationale schatkisten bespaart. Dat is de centrale boodschap inzake de wijze waarop het Parlement de hervorming van de financiële vooruitzichten benadert. Het getuigt van logica en het vergt een logische en rationele reactie van Londen.</p>
    </intervention>
    <intervention id="3-017-000" speaker_id="28132" name="Richard Ashworth" is_mep="True" mode="spoken">
      <p sl="en">Mijnheer de Voorzitter, ik begrijp wat de heer Duff bedoelt, en zoals altijd deugt de theorie wel, maar is de praktijk weerbarstig.</p>
      <p sl="en">Legt u mij maar eens uit hoe het overhevelen van die steun via bestedingen van de Europese Unie tot kostenbesparingen leidt. Laat mij maar eens zien waar dit burgers geld heeft bespaard in plaats van extra geld heeft gekost.</p>
      <p sl="en">Ik zeg het nogmaals: uit deze begroting blijkt de roep van de heer Duff en zijn collega's voor meer Europa, niet voor een slimmer Europa. De regering van het Verenigd Koninkrijk wil dat geld beter besteed wordt, niet dat er meer geld besteed wordt.</p>
    </intervention>
    <intervention id="3-018-000" speaker_id="96725" name="Bas Eickhout" is_mep="True" mode="spoken">
      <p sl="nl">namens de Verts/ALE-Fractie. – Voorzitter, het is altijd weer interessant om te zien dat, zodra we het hebben over een toekomstgericht budget, de discussie eigenlijk alleen maar gaat over 'hoeveel precies?'. De discussie zou eigenlijk moeten gaan over drie zaken, drie prioriteiten die ook voor ons, de Groenen, cruciaal zijn.</p>
      <p sl="nl">Ten eerste hebben we een visie op Europa nodig en wat is de toegevoegde waarde van het Europese budget voor die visie op Europa? Ten tweede, ja meneer Ashworth, moet het budget vernieuwd en vergroend worden, moet het een toekomstgericht budget worden. Maar toekomstgericht budget betekent ook verschuivingen en betekent ook nog steeds Europees geld. De derde prioriteit betreft eigen inkomsten voor de EU. Maak het systeem eerlijker en transparanter, en dan hebben we het over eigen inkomsten.</p>
      <p sl="nl">Laat ik deze drie prioriteiten even overlopen, om te beginnen de toegevoegde waarde. Ook hier verloopt de discussie weer alsof het geld dat naar Brussel gaat, in een zwart gat verdwijnt. Wat een onzin, echt totale onzin! Als je gaat kijken naar wat kan op Europees niveau, zijn er vele redenen om het geld op Europees niveau uit te geven en juist niet op nationaal niveau. Neem nu bijvoorbeeld diplomatieke diensten, ambassades in het buitenland. Willen we er 27 in allerlei landen in Afrika, of willen we er één van de EU? Dat betekent dat er meer geld naar de EU gaat voor die EU-ambassade, maar dat betekent dat 27 keer minder geld wordt uitgegeven in 27 lidstaten. Dat is efficiënt omgaan met geld.</p>
      <p sl="nl">Kijk ook naar infrastructuur. Als wij als landen infrastructuur aanleggen, hoe zorgen we dan dat dit ook grensoverschrijdend klopt op het gebied van energie en netwerken? Ook dan heb je Europees geld nodig. Of neem innovatie en onderzoek. Zorg dat dit samengevoegd wordt, zodat je dat goed samen kan doen, zodat je schaaleconomie hebt. Dàt is slim investeren. Dàt is een visie op de toegevoegde waarde van Europa. En daarom is een Europees budget nodig.</p>
      <p sl="nl">Ten tweede moet het budget toekomstgericht moet zijn. Het huidige budget is teveel business as usual . We hebben 2020-doelstellingen voor een slimme economie, een duurzame economie. Daarin moeten we dus investeren. De uitdagingen voor de EU zijn omgaan met schaarste, schaarste van natuurlijke hulpbronnen, maar ook van arbeidskrachten. De EU moet hierin investeren zodat we daarmee kunnen omgaan. Het landbouwfonds moet worden vernieuwd en vergroend, zodat landbouw bij uitstek een sector wordt die goed en efficiënt omgaat met natuurlijke hulpbronnen. Ook de structuurfondsen moeten ingaan op de nieuwe uitdagingen, bijvoorbeeld energiebesparing. Zorg dat de structuurfondsen bijdragen aan de doelen die we stellen voor 2020. Dat is de vernieuwing waar we het over zouden moeten hebben.</p>
      <p sl="nl">Wat zijn de nieuwe uitdagingen? Duurzame energie - dat betekent infrastructuur en daar hebben we geld voor nodig -, buitenlands beleid - de Arabische lente: wat is het Europese antwoord? Ook daarvoor hebben we Europees geld nodig -, armoedebestrijding binnen en buiten de EU, klimaatverandering, innovatie, allemaal redenen om op EU-niveau op te treden.</p>
      <p sl="nl">Het derde punt betreft de eigen inkomsten. Het huidige systeem is failliet. De rebates die de Britten hebben, die de Nederlanders en de Denen willen, het is een failliet systeem. Maak het eerlijker, maak het transparanter, of zorg voor eigen inkomsten voor de EU. Denk aan een financiële transactietaks. Dan heb je een eerlijk systeem waarin het geld naar de EU gaat en waarmee wij onze eigen doelen kunnen halen. Dat is slim beleid. Het moet anders, maar het moet zeker ook op Europees niveau.</p>
      <p sl="nl">Tot slot wil ik vragen aan de lidstaten die zeggen dat het almaar minder kan, maar die tegelijkertijd wel allerlei nieuwe prioriteiten aan de EU geven: als jullie minder willen, welke prioriteiten gaan we dan inleveren als EU? Want als je minder wil, moet je ook keuzes maken. Tot nu toe horen we dat er meer en meer prioriteiten zijn, met minder geld. Dat rekensommetje klopt van geen kanten. Dàt zou de vraag moeten zijn aan de Britse en de Nederlandse regering.</p>
    </intervention>
    <intervention id="3-019-000" speaker_id="96650" name="Lothar Bisky" is_mep="True" mode="spoken">
      <p sl="de">namens de GUE/NGL-Fractie. – Mijnheer de Voorzitter, mijnheer Polledo, u zult begrijpen dat links zeer hoge eisen stelt aan de sociale gerichtheid van de EU en daarom ietwat teleurgesteld is dat de sociale aspecten in uw verslag geen duidelijke prioriteit vormt voor de komende jaren.</p>
      <p sl="de">Ik ben ervan overtuigd dat het behoud en de ontwikkeling van het model van de Europese sociale staat en het Europese solidariteitsbeginsel juist in tijden van crisis en bezuinigingen zeer belangrijk zijn. Dit zijn beide culturele verworvenheden van Europa en als we die opgeven zou dat volgens mij het einde van het Europese proces van sociale integratie kunnen betekenen.</p>
      <p sl="de">Zeker, u hebt veel belangrijke uitdagingen opgesomd, waarvan een aantal verder gaat dan de Europa 2020-strategie. Maar ik geloof niet dat de voorgestelde bescheiden verhoging met 5 procent daarvoor voldoende zal zijn. Als Parlement moeten we duidelijk zeggen dat we met name het sociale Europa willen stimuleren. Andere zaken, zoals ERD, Frontex, ITER, kunnen eventueel nog wel wat wachten. De Raad uitnodigen om negatieve prioriteiten te stellen, dus te korten, acht ik verkeerd.</p>
      <p sl="de">Toch dienen we te erkennen dat dit verslag het parlementaire debat over de hervorming van het stelsel van eigen middelen serieus in een stroomversnelling brengt. Met name de invoering van de belasting op financiële transacties is een zaak waarmee nu eindelijk een aanvang moet worden gemaakt. Dit is niet alleen een nuttig financieel instrument, maar het biedt ook meer transparantie over hoe de EU gefinancierd wordt.</p>
      <p sl="de">Het gaat natuurlijk voor een belangrijk deel om het reguleren van de financiële markt. Naar mijn mening is het ook zaak de Britse korting af te schaffen en te zorgen dat ongebruikte EU-middelen naar de EU-begroting terugstromen.</p>
    </intervention>
    <intervention id="3-020-000" speaker_id="96954" name="Marta Andreasen" is_mep="True" mode="spoken">
      <p sl="en">namens de EFD-Fractie. – Mijnheer de Voorzitter, dit Parlement zal er opnieuw van worden beschuldigd dat het het zicht op de wekelijkheid is kwijtgeraakt als het voor een verhoging van de begroting voor de periode 2014 tot 2020 stemt. De reden die voor deze verhoging wordt gegeven is de financiering van de EU 2020-strategie, die ons, naar men zegt, uit de crisis moet redden.</p>
      <p sl="en">Laten we eens terugdenken aan wat er met de strategie van Lissabon is gebeurd; die liep uit op een monumentale mislukking en was een verkwisting van belastinggeld. Die fout moeten we niet nog eens maken. De Europese Rekenkamer maakt melding van een aanzienlijk percentage onregelmatigheden op verschillende beleidsterreinen – gemiddeld 2,8 procent van de begroting, jaar in jaar uit – en daar blijft maar geld naartoe vloeien. Er zijn projecten waar de kosten uitkomen op het driedubbele van de oorspronkelijke raming; bij andere treedt vertraging op, terwijl ze door betere technologie worden ingehaald. Dat is ook het geval bij Galileo, met een begroting die is gestegen van 7,7 miljard euro tot 22,6 miljard euro.</p>
      <p sl="en">Meer dan 40 procent van de begroting wordt nog steeds geïnvesteerd in het gemeenschappelijk landbouwbeleid, terwijl slechts 4,7 procent van de beroepsbevolking in Europa daar werkzaam is. Vanwege het gemeenschappelijk landbouwbeleid – dat commissaris Damanaki als een mislukking beschouwt – verdwijnt elk jaar een miljard euro belastinggeld naar Brussel. De Europese Dienst voor extern optreden kost ieder jaar een extra 500 miljoen en het bestaansrecht ervan is nog niet aangetoond.</p>
      <p sl="en">Al deze voorbeelden rechtvaardigen zeker geen verhoging van de begroting, maar eerder een verlaging. Ik hoop dat de Britse regering een duidelijk standpunt inneemt, zegt dat de maat vol is en zal vragen om een verlaging. Het lijkt er echter op dat haar coalitiegenoten in het Parlement hier vóór bevriezing van de uitgaven zijn. De belastingbetalers in het Verenigd Koninkrijk zullen hun dat niet in dank afnemen.</p>
    </intervention>
    <intervention id="3-021-000" speaker_id="103132" name="Lucas Hartong" is_mep="True" mode="spoken">
      <p sl="nl">Voorzitter, vlak voor de Eerste Wereldoorlog, sprak de Britse minister Sir Edward Gray deze woorden: "Overal in Europa gaan de lichten uit. Wij zullen ze niet meer zien aangaan in onze generatie." Voor ons ligt het verslag Polledo over de politieke prioriteiten van het Europees Parlement voor de jaren na 2013. Het betreft zowel wetgeving als begroting. Dit is dus dé visie van de EU op dé toekomst van de Europese burgers.</p>
      <p sl="nl">Wat een verschrikkelijke intellectuele, culturele en bestuurlijke armoede spreekt hieruit! Wat een neiging naar dictatuur door de Europese politieke elite. Zo beweert dit parlement dat de EU op internationaal niveau meer gewicht in de schaal legt dan de som van de afzonderlijke lidstaten. Men eist daarom minimaal vijf procent verhoging van het EU-budget. Wat een dwaasheid. Wat een ontkenning van de nationale soevereiniteit en minachting voor de burgers en regeringen van onze landen.</p>
      <p sl="nl">Laat duidelijk zijn: een gezond denkende lidstaat als Nederland zal nooit akkoord kunnen gaan met dit verslag. Europarlementsleden met een frisse, vrijheidslievende visie zullen dit verslag linea recta naar de prullenmand verwijzen. Waarom? Omdat anders de lichten uitgaan in Europa en we een donkere toekomst voor onze kinderen voorbereiden. Mijn fractie wil dat het licht in Europa aanblijft en daarom zullen wij vol overtuiging tegen het verslag stemmen.</p>
    </intervention>
    <intervention id="3-022-000" speaker_id="28269" name="De Voorzitter" is_mep="True" mode="spoken">
      <p sl="nl">Collega's, zoals u ziet zijn we getuige van een fundamentele discussie over de toekomst van Europa en in afwachting van het standpunt van de Commissie.</p>
      <p sl="nl">Er is een blauwe kaart. Mijnheer Hartong, wilt u de vraag beantwoorden?</p>
    </intervention>
    <intervention id="3-023-000" speaker_id="96940" name="Gerben-Jan Gerbrandy" is_mep="True" mode="spoken">
      <p sl="nl">Voorzitter, ik wou mijn collega Hartong het volgende vragen. Momenteel zitten meerdere Europese lidstaten in de G8, de organisatie van de 8 grootste economieën ter wereld. Binnen 10 à 15 jaar zal daar geen enkel Europees land meer in zitten. Hoe kunt u dan blijven beweren dat individuele Europese landen op het wereldtoneel een rol van betekenis blijven spelen? Denkt u niet dat de enige oplossing voor Europa om daar echt een rol te blijven spelen, is om gezamenlijk op te treden?</p>
    </intervention>
    <intervention id="3-024-000" speaker_id="103132" name="Lucas Hartong" is_mep="True" mode="spoken">
      <p sl="nl">Voorzitter, ik bedank mijn collega voor de vraag. Europa is zo prachtig en zo krachtig door zijn lidstaten, dat de lidstaten gezamenlijk, in goed overleg een zeer goede stem op het wereldpolitieke toneel kunnen laten horen. En dat zal zo blijven. Juist doordat de nationele regeringen goed samen werken, zal daar een prachtig geluid te horen zijn.</p>
    </intervention>
    <intervention id="3-025-000" speaker_id="photo_generic" name="Janusz Lewandowski" is_mep="True" mode="spoken">
      <p sl="en">lid van de Commissie. − Mijnheer de Voorzitter, namens de Commissie verwelkom ik het verslag dat de Commissie beleidsuitdagingen heeft ingediend. Dit is een echte bijdrage aan de voorbereidingen voor de volgende financiële vooruitzichten, maar het is ook echt Europees. Het is een onvervalst Europese kijk op de toekomst van het Europese project. Die is onontbeerlijk nu we ons gesteld zien voor talrijke gemeenschappelijke uitdagingen in een tijdperk dat volgens de heer Schulz de geest van 'Entsolidarisierung ' ('de ontmanteling van de solidariteit') ademt.</p>
      <p sl="en">Mijn commentaar betreft niet alleen het verslag zelf, maar ook de gang van zaken in de Commissie beleidsuitdagingen – waarin ik zitting had, dus ik weet waar ik het over heb –, de bekwame leiding van Jutta Haug en de rol van Salvador Garriga Polledo. Deze brede consensus en meerderheid van stemmen worden vandaag in de plenaire vergadering waarschijnlijk en hopelijk bevestigd. Ja, wij delen de visie die in het verslag is vervat. Ja, we zeggen ook dat de Europese begroting geen kopie is van de nationale begrotingen, maar gericht is op het bereiken van gemeenschappelijke doelstellingen die buiten het vermogen van nationale staten liggen, waarbij Europese fondsen schaalvoordelen kunnen opleveren of synergie kunnen scheppen.</p>
      <p sl="en">Kortom, de Europese begroting moet worden gericht op terreinen waar resultaten kunnen worden bereikt, aangezien ze het karakter van een investering heeft en geen begrotingstekort kent. We delen ook onze visie op het zogenaamde 'traditionele' beleid – namelijk het gemeenschappelijk landbouwbeleid en het cohesiebeleid. Traditioneel betekent niet achterhaald. Het gaat hier om een mechanisme om de doelstellingen van de EU 2020-strategie te bereiken. Wanneer deze behoorlijk gestalte krijgen in de begroting, kan ruimte worden gecreëerd voor een veel betere en zichtbaar betere financiering van ondergefinancierde onderdelen – dat wil zeggen innovatie, het beheer van migratiestromen, de externe verantwoordelijkheden van de Europese Unie die nu zo goed zichtbaar zijn in het Middellandse Zeegebied, energie-efficiëntie en, bovenal, de vraag hoe Europa te verbinden via de trans-Europese netwerken en de andere grensoverschrijdende verbindingen in energiesystemen.</p>
      <p sl="en">De Europese begroting dient nieuwe functies te gaan vervullen als instrumentarium dat de lidstaten moet aanzetten tot meer discipline op het gebied van de overheidsfinanciën, maar je kunt de EU-begroting niet de schuld geven van het wanbeheer inzake de overheidsfinanciën op nationaal niveau. Ze zou nu als zekerheid voor het betalingsbalansmechanisme moeten fungeren, maar in de toekomst zouden ook innovatieve financiële instrumenten moeten worden ingezet als hefboom voor de Europese begrotingen.</p>
      <p sl="en">In het verslag wordt gevraagd om hervorming van de financieringskant en we moeten daarop inspelen door nieuwe middelen aan te wijzen. De heer Daul merkte terecht op dat we het leven van een minister van Financiën op die manier – door nieuwe eigen middelen voor de begroting aan te wijzen en door de rechtstreekse bijdrage te verlagen – eenvoudiger kunnen maken. Het eind juni te presenteren pakket gaat over cijfers, de verordening inzake het meerjarig financieel kader, een nieuw voorstel voor een interinstitutioneel akkoord, maar ook over eigen middelen. Specifieke sectorale voorstellen komen later, tussen september en het eind van het jaar.</p>
      <p sl="en">Tot slot wil ik nogmaals kwijt dat ik ervan overtuigd ben dat het verslag van de Commissie beleidsuitdagingen een zinvolle bijdrage levert aan de discussie over de toekomst van de Europese Unie en een krachtig, belangrijk referentiepunt voor de Commissie is. Samenwerking tussen de Commissie en het Parlement is essentieel, niet alleen voor een goede start bij het vormgeven van het voorstel, maar ook voor een goede afronding van de onderhandelingen, die in de huidige context zeer lastig zijn.</p>
    </intervention>
    <intervention id="3-026-000" speaker_id="28269" name="De Voorzitter" is_mep="True" mode="spoken">
      <p sl="nl">Dank u commissaris. Dat was een zeer belangijke discussie tussen de Commissie en het Parlement. Beide instellingen willen elkaar ruggensteun geven om tot een soortgelijke aanpak van het meerjarig financieel kader te komen. We zullen het plan van de Europese Commissie eind deze maand zien, als het ook in het Parlement zal worden gepresenteerd.</p>
      <a text="(Als reactie op een roep vanuit de zaal)"/>
      <p sl="nl">Het spijt me, maar we stellen geen "blauwe kaart"-vragen aan onze gasten, die zijn alleen bedoeld voor leden van het Europees Parlement.</p>
    </intervention>
    <intervention id="3-027-000" speaker_id="28174" name="Thijs Berman" is_mep="True" mode="spoken">
      <p sl="nl">rapporteur voor advies van de Commissie ontwikkelingssamenwerking. − Voorzitter, voor de Commissie Ontwikkelingssamenwerking is dit een niet alleen helder maar ook essentieel verslag, omdat dit verslag vastlegt dat de Europese Unie de komende zeven jaar haar verantwoordelijkheid voor de armste landen erkent en dus een plaats geeft in het budget. Het legt vast dat de lidstaten hun eigen beloftes moeten nakomen. 0,7 procent van het bruto nationaal inkomen voor ontwikkelingssamenwerking, daar staan ze nog ver van af. Maar samenwerking binnen de Europese Unie voor ontwikkelingssamenwerking leidt tot besparingen, tot voorkomen van overlap, tot betere en efficiëntere uitgaven.</p>
      <p sl="nl">Het verslag legt vast dat maatregelen tegen klimaatverandering niet gefinancierd mogen worden met het ontwikkelingsbudget. Het vraagt om grotere prioriteit voor versterking van mensenrechten, democratie en rechtsstaat. Het vraagt om nieuwe financieringmethoden naast subsidies, combinaties van leningen en subsidies. Het benadrukt dat humanitaire actie een eigen onafhankelijk financieringsinstrument moet blijven houden, omdat noodhulp neutraal moet zijn, los van politieke keuzes in de externe actie, in het EEAS (European External Action Service). Met deze keuzes blijft de Europese Unie de belangrijkste partner voor de ontwikkelingslanden in de wereld en dat is essentieel.</p>
    </intervention>
    <intervention id="3-028-000" speaker_id="96940" name="Gerben-Jan Gerbrandy" is_mep="True" mode="spoken">
      <p sl="nl">rapporteur voor advies van de Commissie milieubeheer, volksgezondheid en voedselveiligheid. − Voorzitter, ook de milieucommissie kan tevreden zijn met het verslag zoals dat nu voor ons ligt. Het geeft aandacht aan de grondstoffenschaarste, de bedreiging van de biodiversiteit, de ontwikkeling naar duurzame energie, en vooral ook – dat vind ik erg belangrijk – het belang van duurzaamheid voor onze economie.</p>
      <p sl="nl">Maar, er is één maar, we leven in een tijd dat alle lidstaten elke euro minstens drie keer omdraaien voordat hij wordt uitgegeven. Toch doen wij iets heel raars. Wij geven miljarden aan subsidies uit aan zaken die we later met nog veel meer miljarden moeten herstellen, miljarden gaan naar milieuschadelijke subsidies. Daarom heb ik namens mijn fractie opnieuw het amendement ingediend dat wél in de milieucommissie was aangenomen om in de komende jaren tot 2020 de subsidies die een schadelijk effect op het milieu hebben, af te bouwen. Juist in deze tijden van schaarste moeten wij dat soort subsidies niet hebben.</p>
    </intervention>
    <intervention id="3-029-000" speaker_id="1854" name="Constanze Angela Krehl" is_mep="True" mode="spoken">
      <p sl="de">rapporteur voor advies van de Commissie regionale ontwikkeling. – Mijnheer de Voorzitter, het cohesiebeleid beschikt over een van de grootste individuele begrotingen in de Europese Unie. We moeten een modern beleid ontwikkelen, dat is aangepast aan de nieuwe uitdagingen. We willen investeringen in een moderne infrastructuur, we willen investeringen in onderzoek, innovatie en ontwikkeling van nieuwe technologieën. We willen duurzame, geïntegreerde stadsontwikkeling en we willen goed opgeleide vakmensen.</p>
      <p sl="de">De regio's hebben specifieke steun nodig om ze meer concurrerend te maken en om ze economisch te ontwikkelen. Maar tegelijkertijd moeten we ook stellen dat alle regio's toegang moeten hebben tot het cohesiebeleid, Oost-Europese lidstaten evenzeer als de krachtige economie van Duitsland. Oost-Duitsland heeft de steun nodig, maar ook enkele West-Duitse regio's hebben Europese hulp nodig, net als delen van het Verenigd Koninkrijk.</p>
      <p sl="de">Daarvoor hebben we een begroting nodig die niet kleiner mag zijn dan de huidige, en we hebben een begroting nodig die niet over verschillende sectoren versnipperd mag worden. We moeten ons ervoor inspannen de efficiëntie en transparantie te verbeteren en we moeten dat combineren met het wegnemen van onnodige bureaucratie. Cohesie is verbonden met solidariteit. Maar cohesie is ook economisch verstandig en noodzakelijk.</p>
      <p sl="de">Een gebrek aan cohesie is ook voor krachtige economieën slecht. Laten wij daarom zorgen voor passende financiële middelen voor het cohesiebeleid. Ik wil de rapporteur uitdrukkelijk bedanken voor het feit dat hij het advies van de Commissie regionale ontwikkeling in zijn verslag heeft overgenomen en ik vraag om ondersteuning voor het amendement om de tussencategorieën nogmaals te verbeteren.</p>
      <p sl="de">In de Commissie regionale ontwikkeling hebben we een compromis bereikt en ik zou ten zeerste wensen dat dit Huis dit compromis, dat de gespecialiseerde politici gevonden hebben, in het verslag-Garriga overneemt. Daarvoor vraag ik om brede steun.</p>
    </intervention>
    <intervention id="3-030-000" speaker_id="96816" name="Giovanni La Via" is_mep="True" mode="spoken">
      <p sl="it">rapporteur voor advies van de Commissie landbouw en plattelandsontwikkeling. – Mijnheer de Voorzitter, allereerst wil ik de heer Garriga Polledo feliciteren, ook namens het grootste deel van mijn collega's van de Commissie landbouw en plattelandsontwikkeling, met het uitstekende werk dat hij de afgelopen maanden heeft verricht.</p>
      <p sl="it">Het debat over de komende financiële vooruitzichten was erg vurig, en de heer Garriga Polledo vat het in zijn verslag doeltreffend samen, met een overzicht van de standpunten van de verschillende nationale delegaties en de verschillende fracties.</p>
      <p sl="it">Als rapporteur voor advies van de Commissie landbouw en plattelandsontwikkeling sta ik volledig achter de keuze de landbouwbegroting ongewijzigd te laten, en ben ik – net als veel van mijn collega's in de commissie – sterk tegen het door de ALDE-Fractie voorgestelde amendement, waarbij middelen die voor landbouw zijn bedoeld eventueel aan andere activiteiten zouden kunnen worden toegewezen.</p>
      <p sl="it">Ik wil mijn collega's eraan herinneren dat de Verdragen voorzien in het algemeen landbouwbeleid, dat een echt Europees beleid is – en die zijn zeldzaam – en dat een belangrijke rol kan spelen in deze belangrijke sector, die goederen produceert voor de samenleving en van echte toegevoegde Europese waarde is.</p>
    </intervention>
    <intervention id="3-031-000" speaker_id="96857" name="Cătălin Sorin Ivan" is_mep="True" mode="spoken">
      <p sl="ro">rapporteur voor advies, Commissie cultuur en onderwijs. − Mijnheer de Voorzitter, als we het hebben over de begroting van de Europese Unie en over Europese middelen, en vooral als we het hebben over de toekomst van het meerjarig financieel kader, spreken we automatisch ook over de Europese toegevoegde waarde. Ik denk niet dat er een terrein of onderdeel van de EU-begroting bestaat waar de Europese toegevoegde waarde groter is, voor zo weinig geld. Maar opdat alles wat we hier bedenken, alle Europese projecten aansluiten bij de Europese bevolking en elke Europese burger, en opdat alle projecten toekomst hebben, moeten de jongeren van vandaag geloven in het project Europese Unie. De jongeren van vandaag moeten zich steeds meer Europeaan voelen en onze investeringen in cultuur, onderwijs en in projecten en programma's voor de jeugd moeten worden veel breder worden.</p>
      <p sl="ro">Daarom zeg ik dat we voor een Europese Unie met toekomst meer geld nodig hebben voor onderwijs, cultuur en voor de jeugd. En dan heb ik het nog niet over de sport, een prioriteit van de Europa 2020-strategie.</p>
    </intervention>
    <intervention id="3-032-000" speaker_id="28134" name="Eva-Britt Svensson" is_mep="True" mode="spoken">
      <p sl="sv">rapporteur voor advies van de Commissie rechten van de vrouw en gendergelijkheid . − Mijnheer de Voorzitter, als rapporteur voor de Commissie rechten van de vrouw en gendergelijkheid zou ik erop willen wijzen dat wanneer er cruciale besluiten worden genomen met betrekking tot economische, financiële en monetaire aangelegenheden, fiscaliteit en handelsbeleid, met andere woorden alle besluiten die gevolgen hebben voor de begroting en onze mogelijkheden, de invloed die vrouwen momenteel hebben op die besluiten ontzettend gering is. Om een moderne begroting voor de toekomst op te stellen, heeft de Commissie rechten van de vrouw en gendergelijkheid een aantal belangrijke kwesties in de verf gezet voor de toekomstige begrotingswerkzaamheden.</p>
      <p sl="sv">Er moet gebruik worden gemaakt van de competentie en ervaring van vrouwen. Wij wijzen erop dat integratie van genderaspecten en genderbudgettering noodzakelijk zijn. Ik hoor parlementsleden spreken over de toekomstige begroting, meer middelen, enzovoort. Het gaat niet alleen maar om meer middelen, het gaat er ook om de politieke moed te hebben om andere prioriteiten te stellen in de begroting en de competenties waarover vrouwen beschikken te gebruiken. Als we dat doen, hoeven we niet steeds weer meer begrotingsmiddelen te vragen, maar kunnen we de begroting gebruiken om een modern beleid tot stand te brengen voor de toekomst.</p>
    </intervention>
    <intervention id="3-033-000" speaker_id="1037" name="Reimer Böge" is_mep="True" mode="spoken">
      <p sl="de">namens de PPE-Fractie. – Mijnheer de Voorzitter, beste collega's, het onderhavige verslag is een vakkundig, redelijk aanbod van het Parlement aan de Commissie en de Raad voor verdere ontwikkeling van het begrotingsfundament van de Europese Unie in een moeilijke periode.</p>
      <p sl="de">Ik wil de rapporteur Salvador Garriga en de voorzitter Jutta Haug uitdrukkelijk bedanken voor hun inspanningen. Ze hebben allebei uitstekend werk verricht. Ondanks alle politieke verschillen tussen de fracties, werd het werk gekenmerkt door het streven naar gezamenlijke Europese oplossingen. Van deze geest zouden andere instellingen wat meer mogen hebben. Wij willen echte eigen middelen, zoals geformuleerd in het Verdrag.</p>
      <p sl="de">Ongeacht verdere inkomsten moet de begroting uitsluitend uit eigen middelen worden gefinancierd. We leven het Verdrag dus na als we dit eisen. En verder: het moet gedaan zijn met al die merkwaardige gerichte kortingen! Dit debat zou onbevooroordeeld en met minder schuim om de mond moeten worden gevoerd dan in veel hoofdsteden en commentaren gebeurt,, samen met onze collega's in de nationale parlementen.</p>
      <p sl="de">Tegelijkertijd willen we weten dat de eenheid van de begroting beschermd is en dat begrotingsbeleid niet van de Gemeenschapsbegroting wordt weggehaald. Wanneer we over uitgaven spreken, moeten we spreken over de verplichtingen die voortvloeien uit het Verdrag van Lissabon. We dienen voor voldoende financiën te zorgen voor de EU-2020-strategie, waartoe wij ons allen verbonden hebben. Groei is de basis voor economisch, sociaal en maatschappelijk handelen.</p>
      <p sl="de">We moeten meer dan voorheen spreken over de Europese meerwaarde en de benodigde synergie-effecten tussen de nationale begrotingen en de EU-begroting, want ongeacht de mogelijke besparingen die we natuurlijk ook kunnen realiseren in de EU-begroting, kunnen veel van de benodigde aanvullende middelen besproken worden in het kader van een echt debat over synergie en mogelijke besparingen tussen de EU-begroting en de nationale begrotingen. We moeten duidelijk tegen de Raad zeggen dat de Raad, als hij niet mee wil gaan op het pad dat wij vandaag aangeven, moet zeggen welke politieke prioriteiten van de agenda worden gehaald en niet meer gefinancierd zullen worden. Dat hoort zo in het kader van eerlijkheid tegenover de burger. Ik hoop dat de Commissie bij haar wetgevingsvoorstellen op positieve wijze op deze voorstellen van het Parlement ingaat en ik verwacht dat de komende voorzitterschappen een manier zullen vinden om open en transparant met het Parlement te spreken, zodat we de instemmingsprocedure in het desbetreffende tijdsbestek met succes kunnen afsluiten.</p>
      <a text="(Spreker verklaart zich bereid een &quot;blauwe kaart&quot;-vraag krachtens artikel 149, lid 8 van het Reglement te beantwoorden.)"/>
    </intervention>
    <intervention id="3-034-000" speaker_id="97133" name="Derk Jan Eppink" is_mep="True" mode="spoken">
      <p sl="en">Mijnheer de Voorzitter, voor zover ik weet, is de heer Böge lid van het CDU in Duitsland. Ik vraag me af of hij met zijn pleidooi voor eigen middelen van de EU zijn eigen persoonlijke standpunt weergeeft of dat van zijn partij in Duitsland?</p>
    </intervention>
    <intervention id="3-035-000" speaker_id="1037" name="Reimer Böge" is_mep="True" mode="spoken">
      <p sl="de">Mijnheer de Voorzitter, ik ga graag in op deze vraag. Ik ben inderdaad niet alleen lid van het CDU, maar ook al sinds dertien jaar plaatsvervangend deelstaatvoorzitter van het CDU in Sleeswijk-Holstein. Voordat deze Commissie zich had uitgesproken, hebben wij als afgevaardigden van CDU/CSU in het Europees Parlement ons standpunt bepaald. En de verklaring over eigen middelen waarover de afgevaardigden van CDU/CSU in het Europees Parlement overeenstemming hebben bereikt, en die in zekere mate in tegenspraak is met het nationale standpunt van de partij, komt volledig overeen met hetgeen de Commissie beleidsuitdagingen gezegd heeft. Ik sta hier achter, ook in mijn politieke verantwoording als CDU-politicus in Duitsland.</p>
    </intervention>
    <intervention id="3-036-000" speaker_id="4265" name="Göran Färm" is_mep="True" mode="spoken">
      <p sl="sv">namens de S&amp;D-Fractie . – Mijnheer de Voorzitter, de EU wordt momenteel geconfronteerd met de grootste uitdagingen in zeer lange tijd. We moeten proberen een einde te maken aan de economische crisis en tezelfdertijd nieuwe crises vermijden. We moeten het hoofd bieden aan toegenomen globalisering en concurrentie. Dat zal grote grensoverschrijdende investeringen vergen, bijvoorbeeld in onderzoek. We moeten de milieu- en klimaatuitdagingen aanpakken en voor een duurzame energievoorziening zorgen.</p>
      <p sl="sv">We moeten de nefaste tendens in de richting van permanent hoge werkloosheid en sociale uitsluiting die zich in Europa aftekent zien om te buigen, en we moeten met name proberen te helpen met betrekking tot de crisis in onze zuidelijke buurlanden. In een situatie waarin solidariteit en een goed functionerend Europa het hardst nodig zijn, nemen helaas ook de bedreigingen voor het Europese idee toe. Op dit ogenblik zijn die bedreigingen gericht tegen, onder andere, de EU-begroting.</p>
      <p sl="sv">In de Bijzondere Commissie beleidsuitdagingen en begrotingsmiddelen voor een duurzame Europese Unie na 2013 begrijpen we dat het merkwaardig kan lijken dat we meer geld vragen voor de EU-begroting na 2013 op een ogenblik dat veel lidstaten in hun eigen begroting snoeien. Tezelfdertijd zou het echter volkomen onredelijk zijn om de ogen te sluiten voor deze uitdagingen, om toe te geven aan de euroscepsis en om de politieke ambities die de lidstaten ons onder andere via het Verdrag van Lissabon hebben gegeven te laten varen. We mogen ook niet vergeten dat zware bezuinigingen geen goede zaak zijn voor de kwetsbaarste lidstaten – Griekenland, Ierland en Portugal – maar de EU integendeel minder mogelijkheden geven om hen te helpen.</p>
      <p sl="sv">De Britse regering spreekt alleen uit naam van de nettobetalers en namens niemand anders. Daarom hebben we in het verslag van de Bijzondere Commissie beleidsuitdagingen en begrotingsmiddelen voor een duurzame Europese Unie na 2013 geprobeerd om een redelijk evenwicht te bereiken tussen soberheid, de noodzakelijke ambities en een toekomstgerichte hervorming van beleidsgebieden als het landbouwbeleid. We zijn uitgekomen bij een voorstel om de kredieten ten opzichte van 2013 met 5 procent te laten stijgen.</p>
      <p sl="sv">Ik wil de rapporteur, de heer Garriga Polledo, van harte bedanken. Hij is erin geslaagd om zich voor zijn verslag van de steun van een brede meerderheid te verzekeren. Het belangrijkste hierbij is dat die 5 procent extra nu net gebruikt moet worden voor investeringen in gebieden die belangrijk zijn voor de toekomst, met name onderzoek, groei, en werkgelegenheid. Het is duidelijk dat we op die gebieden maatregelen moeten nemen, en zonder middelen zullen we die uitdagingen niet het hoofd kunnen bieden. Om dat te doen, moeten we echter onze visie op de EU-begroting kunnen herzien.</p>
      <p sl="sv">Vergeet niet dat deze EU-begroting in verhouding tot de economieën van de lidstaten nog altijd kleiner is dan, bijvoorbeeld, toen Zweden in de jaren negentig toetrad, ondanks de uitbreiding van 15 naar 27 lidstaten. De EU-begroting is ook duidelijk minder snel gestegen dan de nationale begroting van de lidstaten, bijvoorbeeld de Britse begroting, wat ook al niet wordt gezegd wanneer de Britse regering spreekt. Persoonlijk ben ik er rotsvast van overtuigd dat besparingsmaatregelen niet de enige manier zijn om uit de crisis te geraken. We moeten opnieuw een weg naar groei en werkgelegenheid vinden door middelen te vinden voor investeringen, en daarvoor hebben we deze gemeenschappelijke inspanningen nodig.</p>
    </intervention>
    <intervention id="3-037-000" speaker_id="96683" name="Carl Haglund" is_mep="True" mode="spoken">
      <p sl="sv">namens de ALDE-Fractie . – Mijnheer de Voorzitter, ik wil de rapporteur van harte bedanken. Hij heeft alle standpunten in dit Parlement op een uitstekende wijze samengebracht. Ik ben er zeker van dat we het allemaal volkomen eens zijn over de uitdagingen waarmee we worden geconfronteerd. De vraag is alleen hoe we ervoor kunnen zorgen dat de middelen volstaan, en nu hebben we het niet alleen over de middelen in de EU, maar ook over de middelen in de lidstaten, en dat is een evenwichtsoefening.</p>
      <p sl="sv">In de commissie hebben we besloten om de toekomstige begroting met 5 procent te verhogen. 5 procent klinkt als heel veel, tenminste als we terugkeren naar onze eigen hoofdstad en daar vertellen dat we 5 procent meer nodig hebben. Anderzijds is 5 procent bijzonder weinig als we rekening houden met de uitdagingen waarmee de EU wordt geconfronteerd en wanneer we maar al te goed weten dat de EU een aantal nieuwe taken heeft gekregen die de EU echt naar behoren moet uitvoeren, wat we zonder middelen niet kunnen.</p>
      <p sl="sv">Om tezelfdertijd geloofwaardig te zijn als we om meer geld vragen, moeten we echter ook de moed hebben om te kijken naar bestaande structuren en bestaande kosten. Onze geloofwaardigheid zal aanzienlijk toenemen als we erin slagen om aan te tonen dat we ook met middelen kunnen schuiven, andere prioriteiten kunnen vaststellen en besparen alvorens om meer geld te vragen. Ik heb het nu zowel over ongerechtvaardigde voordelen in het landbouwbeleid als over het feit dat ons corruptiebestrijdingsbeleid tot op grote hoogte minder succesvol is dan we altijd beweren, en het feit dat de Europese administratie tot op zekere hoogte bijzonder log is – het feit dat we hier in Straatsburg zijn is daar een voorbeeld van. Het is dat soort dingen dat we in onze fractie aan de orde wilden stellen, als voorbeelden die moeten kunnen worden besproken, want dat is hetgeen ons geloofwaardig zal maken als we later om meer geld vragen.</p>
      <p sl="sv">Daar zijn we in dit verslag echter niet altijd volledig in geslaagd, wat ook verklaart waarom sommige van mijn collega's morgen tijdens de stemming tegen zullen stemmen of zich misschien van stemming zullen onthouden, ook al steunt een grote meerderheid van onze fractie het verslag. Velen zijn ondanks alles teleurgesteld dat we er niet in zijn geslaagd om te bespreken op welke nieuwe manier we ook bestaande middelen anders kunnen toewijzen.</p>
      <p sl="sv">Een andere kwestie die we absoluut moeten aanpakken is de manier waarop we de EU-begroting financieren, en wat dat betreft is onze fractie zeer duidelijk geweest. Wij willen een serieuze discussie over wat we "eigen middelen" noemen. Dat is ook belangrijk om de ongezonde elementen in de huidige financieringsstructuren weg te nemen: meer kortingen, onduidelijke en ondoorzichtige regelingen, enzovoort. Zo kan het in de toekomst niet verder, en wat dat betreft hoop ik dat we met de Raad een constructieve dialoog over de toekomst tot stand kunnen brengen. Dat is van het allergrootste belang voor een EU-begroting met een positieve toekomst.</p>
    </intervention>
    <intervention id="3-038-000" speaker_id="28358" name="Konrad Szymański" is_mep="True" mode="spoken">
      <p sl="pl">namens de ECR-fractie. – De Poolse delegatie in de Fractie Europese Conservatieven en Hervormers zal voor het verslag over het meerjarig financieel kader stemmen. Dit betekent echter niet dat we geen oog hebben voor de zwakke plekken van dit document. Het uitwerken van de voorstellen over eigen inkomsten en Europese belastingen is je reinste tijdverspilling. Europeanen betalen nu al teveel overheidsheffingen.</p>
      <p sl="pl">We moeten meer nadruk leggen op de controle van de EU-uitgaven en een kritische beoordeling van het huidige beleid op dit gebied. Het is geen oplossing wanneer we de verspilling van deze middelen door de vingers zien. en dat is ook niet fair ten opzichte van de Europese belastingbetaler. De Europa 2020-agenda domineert, waardoor de hervorming van het EU-beleid ten koste kan gaan van verbintenissen die veel belangrijker zijn, namelijk de verbintenissen uit de Verdragen die te maken hebben met de bevordering van economische cohesie tussen de lidstaten.</p>
      <p sl="pl">We mogen onze ogen echter niet sluiten voor de Europese toegevoegde waarde die verband houdt met het Europese cohesiebeleid. De resultaten daarvan zijn in Polen het meest zichtbaar. Wij zijn niet de enigen die dankzij het cohesiebeleid profiteren van snellere groei. De versnelde groei in Midden-Europa draagt substantieel bij aan de groei in heel Europa en het verbetert de investeringsvoorwaarden die niet alleen winst opleveren in Warschau of Praag, maar ook in Amsterdam, Londen en Berlijn.</p>
    </intervention>
    <intervention id="3-039-000" speaker_id="28240" name="Helga Trüpel" is_mep="True" mode="spoken">
      <p sl="de">namens de Verts/ALE-Fractie. – Mijnheer de Voorzitter, dames en heren, ik begin met de verklaring van de heer Ashworth, die een intelligentere Europese begroting tegen een hogere begroting heeft uitgespeeld. Ik vind dit geen goed alternatief. We moeten inderdaad een intelligenter begrotingsbeleid voeren, door precies te bepalen waar geld bespaard kan worden, waar het management verbeterd kan worden en waar de administratieve lasten beperkend werken.</p>
      <p sl="de">Maar deze bijzondere commissie had als taak te bepalen hoeveel geld we nodig hebben om op passende wijze met de nieuwe politieke uitdagingen te kunnen omgaan. Het gaat dus om de bereidheid om te hervormen, om politieke moed, en het gaat erom ons zo op te stellen dat we antwoorden kunnen geven op de grote uitdagingen waarmee we tot en met 2020 geconfronteerd zullen worden. Met uw ideeën, mijnheer Ashworth, gaan we daar niet in slagen. In plaats daarvan zou ik de heer Böge steunen, die vanuit mijn oogpunt zeer terecht en in overeenstemming met het Verdrag zegt dat we de moed moeten hebben om weer terug te keren naar een systeem van echte eigen middelen.</p>
      <p sl="de">Dat maakt de Europese Unie sterker, en het maakt ons financieringssysteem transparanter. Voor de burgers wordt duidelijker waar het geld vandaan moet komen. Vanuit groen oogpunt wil ik nog toevoegen: wij denken vooral aan de belasting op financiële transacties, omdat deze de financiële transacties reguleert en ons nieuwe mogelijkheden biedt om slimmer beleid vast te stellen. Dit is dus een weg voorwaarts die de lidstaten niet laat verstikken, maar nieuwe mogelijkheden voor ons allen opent. Daarom heeft de heer Verhofstadt volgens mij gelijk als hij zegt dat we natuurlijk ook bereid moeten zijn om gezamenlijke taken op te pakken, zoals de opbouw van de Europese Dienst voor extern optreden, en tegelijkertijd ook op nationaal niveau besparingen door te voeren. We kunnen natuurlijk niet zomaar het ene laten vallen en iets anders toevoegen. Nee, Europese verantwoordelijkheid bestaat erin om uitgaven op nationaal niveau terug te schroeven om ze op Europees niveau te bundelen. Waarom? Omdat we samen sterker zijn, omdat we Europese meerwaarde realiseren die goed is voor onze burgers – juist op de vlakken van onderzoeks- en onderwijsbeleid. De grote taken die voor ons liggen zijn ecologische transformatie en de opbouw van intelligente energienetwerken. Daarvoor hebben we geld nodig, evenals voor breedbandnetwerken in landelijke gebieden. Dat zijn de taken voor de toekomst, en daarvoor hebben we een intelligentere en hogere begroting nodig.</p>
      <a text="(Spreekster verklaart zich bereid een &quot;blauwe kaart&quot;-vraag krachtens artikel 149, lid 8 van het Reglement te beantwoorden.)"/>
    </intervention>
    <intervention id="3-040-000" speaker_id="96809" name="Peter van Dalen" is_mep="True" mode="spoken">
      <p sl="nl">Voorzitter, mevrouw Trüpel spreekt hier opnieuw de bekende geloofsbelijdenis uit: 'meer Europa moet, meer Europa doet je goed en meer Europa betekent ook meer geld'. We kennen al het percentage van verhogingen die zij en meneer Verhofstadt graag willen. Eigenlijk gek dat we bij de burgers een totaal tegenovergestelde beweging zien. Het vertrouwen in Europa neemt af. De burgers zien dit Parlement als een geldverslindende machine die meer en meer geld vraagt. Wordt het niet eens tijd dat u uw geloofsbelijdenis bijstelt en eens met een ander verhaal komt in de lijn van wat meneer Ashworth bepleit?</p>
    </intervention>
    <intervention id="3-041-000" speaker_id="28240" name="Helga Trüpel" is_mep="True" mode="spoken">
      <p sl="de">Geachte collega, volgens mij maakt u een ernstige politieke fout. Als we in Europa weer vervallen in een patroon waarin we het politieke nationale eigenbelang nastreven, dan riskeren we de afbraak van vijftig jaar opbouwwerk aan het Europese project.</p>
      <p sl="de">Wat we hier doen, is geen geldverspilling. Waar sprake is geweest van corruptie en geldschandalen, moeten deze beslist worden bestreden. Daar staan we natuurlijk aan uw kant. Maar waar het erom gaat Europese meerwaarde te genereren, hetgeen wij al op brede schaal gedaan hebben, moeten we deze gezamenlijk ontwikkelen, aangezien de individuele nationale staten tegenover de internationale concurrentie zwakker staan. Met 27 individuele nationale staten die elk voor zich handelen zullen we geen goede effecten kunnen genereren; dit kan alleen als we onze krachten bundelen. Dat hebben de oprichtende staten na de Tweede Wereldoorolog begrepen. Daar moeten we verder aan werken, in plaats van het af te breken.</p>
    </intervention>
    <intervention id="3-042-000" speaker_id="28406" name="Miguel Portas" is_mep="True" mode="spoken">
      <p sl="pt">namens de GUE/NGL-Fractie. – Mijnheer de Voorzitter, ik heb naar dit debat geluisterd en zal mijn tegendraadse mening geven. Mijn eerste vraag is deze: kan een gemeenschappelijke munt duurzaam zijn zonder een sterke Europese begroting? Het antwoord is naar mijn mening nee, dat is niet mogelijk. De staatsschuldencrisis bewijst dat heel goed. Die bewijst dat er geen speculatieve aanval op de staatsschulden van Griekenland of Portugal zou zijn geweest als we een sterke begroting zouden hebben. Juist daarop moeten wij reageren en ik ben van mening dat dit het voornaamste probleem is, waarop het rapport van collega Garriga het antwoord schuldig blijft. Dit rapport mist ambitie.</p>
      <p sl="pt">De mogelijkheid van een marginale verhoging met 5 procent van de Europese begrotingen lijkt alleen Hare Majesteit, de Koningin van Engeland, veel. Feitelijk is het echte probleem de onmogelijkheid om met een Europese begroting die praktisch bevroren is prioriteiten te stellen voor groei en voor het creëren van arbeidsplaatsen. Het is onmogelijk om te reageren op de nieuwe verplichtingen die uit de Verdragen voortvloeien met een in wezen bevroren begroting. Het is onmogelijk om te denken dat het cohesiebeleid toereikend is, want dat is niet toereikend als Europa teruggaat naar interne sociale divergentie.</p>
      <p sl="pt">Mijn laatste opmerking is, dat wij voor de belasting op financiële transacties zullen stemmen. We geloven dat die alleen het daglicht zal zien als Europa de moed heeft om die onafhankelijk van andere belastingen op te leggen.</p>
    </intervention>
    <intervention id="3-043-000" speaker_id="96660" name="Niki Tzavela" is_mep="True" mode="spoken">
      <p sl="en">namens de EFD-Fractie. – Mijnheer de Voorzitter, er is al veel gezegd en ik wil graag een andere toon in deze vergadering laten horen.</p>
      <p sl="en">Jaren geleden dineerde ik in de Verenigde Staten met wijlen president Gerald Ford en hij schetste toen hoe de G7 tot stand was gekomen. Hij zei dat hij een ontmoeting wilde met – ik meen – Callaghan, de Britse premier, om over wat kwesties te praten en dat Callaghan toen voorstelde om dat te combineren met een potje golf. Ford zei toen dat de Canadese premier, Trudeau, een goede golfer was en dat ze die ook moesten uitnodigen. Trudeau – die op de uitnodiging inging – zei dat hij enkele zaken met de Fransen te bespreken had en dat ze de Franse premier ook wel konden uitnodigen. Maar toen ze het er over de telefoon met zijn allen over hadden, zeiden ze dat de Duitsers wel achterdochtig zouden worden en dat ze die ook voor deze bijeenkomst moesten uitnodigen. En toen de Duitsers de uitnodiging aanvaardden, zeiden ze dat de Italianen op dat moment voor zes maanden voorzitter van de Europese Unie waren en dat die er ook bij moesten zijn.</p>
      <p sl="en">Ford zei toen tegen me: weet je, Niki, toen realiseerde ik me voor het eerst dat jullie Unie zo gespleten, verdeeld en onevenwichtig is. Ooit zouden jullie een Europese begroting moeten hebben die sterk genoeg is om te kunnen concurreren in de mondiale wereld. Het spel wordt daar hard gespeeld. Pas goed op.</p>
      <p sl="en">Mijnheer de Voorzitter, ik ben heel blij dat ik als parlementslid in deze tijd leef.</p>
    </intervention>
    <intervention id="3-044-000" speaker_id="97016" name="Angelika Werthmann" is_mep="True" mode="spoken">
      <p sl="de">Mijnheer de Voorzitter, de Begrotingscommissie werkt al enige tijd intensief aan het volgende meerjarig financieel kader, en het verslag van onze collega vormt hieraan een belangrijke bijdrage.</p>
      <p sl="de">Nooit eerder stelden de Europeanen zulke hoge eisen aan de EU en hadden ze er tegelijkertijd zoveel kritiek op.</p>
      <p sl="de">Hier lijken drie punten van belang te zijn: in de eerste plaats met name de relatie met de Europese burgers. Het is te begrijpen dat onze burgers tegen de achtergrond van de effecten van de structurele crisis en de steeds maar grotere uitdagingen als gevolg van de globalisering hun persoonlijke oriëntatie kwijtraken en daarmee onvermijdelijk in het grotere kader ook het project Europa in twijfel trekken. Dit is een thema waarmee bij het opstellen van het volgende meerjarig financieel kader intensief rekening moet worden gehouden, zodat Europa beter begrepen, geaccepteerd, beleefd en ondersteund wordt.</p>
      <p sl="de">In de tweede plaats zal deze acceptatie onder burgers en op politiek niveau in de lidstaten des te groter zijn als de EU-begroting meetbaar aanvullend voordeel oplevert voor Europa. Zo zal zij als waardevol voor de Europese eenheid worden gezien.</p>
      <p sl="de">In de derde plaats zijn we ook verheugd over overwegingen om de Europa 2020-strategie als referentiepunt voor het komende meerjarig financieel kader te gebruiken en dit gepaard te laten gaan met overwegingen over het tijdskader ervan.</p>
    </intervention>
    <intervention id="3-045-000" speaker_id="28288" name="Jan Olbrycht" is_mep="True" mode="spoken">
      <p sl="pl">Mijnheer de Voorzitter, iemand die niet in de materie is ingevoerd, zou tot de conclusie kunnen komen dat het Europees Parlement zich onverantwoordelijk gedraagt door een verhoging van de begroting voor te stellen. Ik wil duidelijk stellen dat de Bijzondere Commissie beleidsuitdagingen en begrotingsmiddelen voor een duurzame Europese Unie na 2013 zich op bijzonder concrete, zakelijke en buitengewoon realistische wijze van haar taak heeft gekweten. De gesprekken in de commissie werden gedomineerd door discussies over de concrete kosten van politieke besluiten. We mogen niet vergeten dat de lidstaten akkoord zijn gegaan met de doelstellingen van de EU 2020-strategie, dus ook de lidstaten die brieven hebben gepubliceerd. Onze commissie heeft geprobeerd een indicatie te geven van de kosten van de gezamenlijk genomen politieke besluiten. We nemen politieke besluiten bijzonder serieus. Wanneer lidstaten bepaalde maatregelen willen nemen waar wij als vertegenwoordigers van de inwoners achter staan, dan moeten we kunnen beschikken over reële middelen. In dit kader is het verslag dat in stemming zal worden gebracht een goed doordacht stuk, dat gebaseerd is op een compromis. Het is een realistisch verslag, met als belangrijkste pluspunt dat het een uitstekende basis vormt om een debat te starten. Ik denk dat we vandaag in dit Huis kunnen zeggen dat het Europees Parlement klaar is om aan de onderhandelingstafel plaats te nemen.</p>
      <p sl="pl">Als Pools parlementslid ben ik er verder diep van overtuigd dat het Poolse voorzitterschap van de Europese Raad een voorzitterschap zal zijn dat een serieus en bijzonder realistisch debat zal voeren. Polen en de Poolse regering zijn pro-Europees, daarom zal dit ongetwijfeld moeilijke debat bijzonder nuttig zijn voor het nemen van verdere maatregelen. Het belangrijkste is dat de onderhandelingen worden gestart. Het Parlement is er klaar voor.</p>
    </intervention>
    <intervention id="3-046-000" speaker_id="1914" name="Jutta Haug" is_mep="True" mode="spoken">
      <p sl="de">Mijnheer de Voorzitter, mijnheer de commissaris, dames en heren, een jaar geleden werd in de plenaire vergadering overeengekomen om een bijzondere commissie op te richten, die het standpunt van het Europees Parlement ten aanzien van de volgende financiële vooruitzichten uiteen moest zetten. Nu, na precies elf maanden werk, presenteert de Commissie beleidsuitdagingen het resultaat. Het was een taak die veel discipline en concentratie vergde en die alleen kon worden volbracht met een benadering die gekenmerkt werd door openheid, solidariteit en wederzijds vertrouwen. Ik zou alle collega's die betrokken waren bij dit creatieve proces hiervoor heel hartelijk willen bedanken.</p>
      <p sl="de">Het verslag dat we hebben opgesteld onder leiding van de heer Garriga Polledo, is een werkelijk zeer goed resultaat. Het is iets waar we trots op mogen zijn. Maar zoals we allen weten, zijn voor goede resultaten niet alleen goede afgevaardigden nodig, maar ook goed personeel. En dat hadden we ook: niet alleen onze persoonlijke assistenten en onze fractiemedewerkers, maar vooral ook een uitstekend secretariaat. Dit fantastische team, geleid door Monika Strasser, was niet alleen competent en professioneel, het was vooral bovengemiddeld geïnteresseerd in zijn werk. Het was geduldig en creatief, uiterst goed georganiseerd en desondanks spontaan en flexibel. En het beste: het was altijd vrolijk gestemd en open van geest. Het is duidelijk dat het team ook nog eens veel plezier heeft beleefd aan het vele werk. Ik zou deze negen personen graag heel hartelijk willen bedanken. Heel veel dank!</p>
      <a text="(Applaus)"/>
    </intervention>
    <intervention id="3-047-000" speaker_id="4440" name="Anne E. Jensen" is_mep="True" mode="spoken">
      <p sl="da">Mijnheer de Voorzitter, ook ik ben van mening dat het ingediende verslag zeer evenwichtig is, maar tegelijk een zeer flexibel mandaat bevat voor de Begrotingscommissie, die nu met de Raad over een overeenkomst zal onderhandelen. Ook wil ik graag de door mevrouw Hauch gedane oproep herhalen om het verslag te lezen, dat overigens ook gelezen zou moeten worden door de regeringsleiders en de ministers van Financiën, die zich al snel in negatieve bewoordingen over het resultaat uitlieten.</p>
      <p sl="da">Zoals reeds is opgemerkt, is het een goed en serieus proces geweest en ik wil graag de heer Garriga Polledo en mevrouw Hauch bedanken voor hun uitstekende werk. Ik wil ook de Commissie bedanken voor haar zeer actieve medewerking. Hierdoor hebben we in feite alle delen van de EU-begroting en de verschillende beleidsgebieden kunnen doornemen die naar ons oordeel in de begroting weerspiegeld moeten worden. Er is met andere woorden een serieuze inspanning gedaan. Is het resultaat ambitieus genoeg? Ik vind van wel. We versterken de 2020-strategie, die bedoeld is om de EU voor te bereiden op de uitdagingen waarmee we geconfronteerd worden door de concurrentie met China en de andere opkomende economieën en om over te schakelen op meer duurzame energie.</p>
      <p sl="da">Ik had graag een scherpere formulering gezien met betrekking tot het gemeenschappelijk landbouwbeleid en ik had graag gezien dat we de mogelijkheden voor besparingen op de structuurfondsen hadden onderzocht. Het gaat hier immers om geld dat de lidstaten terugkrijgen en heel graag zouden willen hebben. Daarom is het naar mijn mening ook noodzakelijk dat we de mogelijkheid van een stijging van 5 procent hebben, zodat er ruimte is voor nieuwe beleidsgebieden, voor een respons op nieuwe uitdagingen en voor investeringen in vervoer, energie en onderzoek - gebieden waar de EU zich in de toekomst op moet concentreren.</p>
      <p sl="da">We hebben de EU-begroting onder controle. Het verslag waarover we vandaag debatteren en stemmen gaat over een plafond voor de EU-begroting. We praten niet over de bedragen die concreet worden uitbetaald, maar over een plafond, en beneden dit plafond moet er ruimte zijn voor een respons op nieuwe uitdagingen. We weten niet wat er tussen nu en 2020 zal gebeuren, en daarom steun ik dit verslag.</p>
    </intervention>
    <intervention id="3-048-000" speaker_id="23695" name="Hynek Fajmon" is_mep="True" mode="spoken">
      <p sl="cs">Mijnheer de Voorzitter, in de afgelopen maanden hebben we gewerkt aan de voorbereidingen voor een meerjarig financieel kader voor de periode 2014 - 2020. Daarbij zijn we op dezelfde manier te werk gegaan als het hondje en het poesje uit de vertelling van de beroemde Tsjechische schrijver Karel Čapek. Die besloten een taart te maken, en om er zeker van te zijn dat die echt heel erg lekker zou worden, mengden ze alles door elkaar wat ze lekker vonden. En zo bakten ze een taart waarvan ze ontzettend pijn in de buik kregen. Ik ben bang dat het met ons begrotingskader ook die kant opgaat. Ook wij gooien allemaal ingrediënten, mooi klinkende beloftes en aanbevelingen bij elkaar, zonder überhaupt te weten of de combinatie daarvan wel werken zal.</p>
      <p sl="cs">We kunnen ons allemaal de jammerlijke mislukking van de Lissabonstrategie nog prima heugen. Nu hebben we de 2020-strategie, waarbij we een begrotingskader op poten proberen te zetten. Het probleem zit hem zowel in de doelstellingen die in het verslag worden aanbevolen als in de instrumenten daartoe. De meest funeste doelstelling is nog wel die van de bestrijding van de klimaatveranderingen. Bij de instrumenten zie ik grote problemen met de zogeheten eigen middelen en de mogelijkheid om obligaties uit te geven. Eigen middelen zijn niets anders dan een nieuwe Europese belasting, en die kan ik niet pruimen. Euro-obligaties op hun beurt zijn een manier om niet alleen de lidstaten onder schulden te bedelven, maar ook nog eens de Europese Unie. Ook dat zie ik niet zitten. Om alle genoemde redenen kan ik het verslag niet steunen.</p>
    </intervention>
  </section>
  <section id="creitem4" title="4. Welkomstwoord">
    <intervention id="3-051-000" speaker_id="28269" name="De Voorzitter" is_mep="True" mode="spoken">
      <p sl="nl">Ik heb zojuist vernomen dat de heer Muhammad Shaaban, adjunct-secretaris-generaal van de Verenigde Naties, op de officiële tribune heeft plaatsgenomen. Ik heet de vertegenwoordiger van de Verenigde Naties welkom.</p>
    </intervention>
  </section>
  <section id="creitem5" title="5. Investeren in de toekomst: een nieuw meerjarig financieel kader (MFK) voor een concurrerend, duurzaam en integratiegericht Europa (voortzetting van het debat)">
    <intervention id="3-053-000" speaker_id="28269" name="De Voorzitter" is_mep="True" mode="spoken">
      <p sl="nl">We gaan nu verder met het debat over het verslag van Salvador Garriga Polledo over een nieuw meerjarig financieel kader (MFK) voor een concurrerend, duurzaam en integratiegericht Europa.</p>
    </intervention>
    <intervention id="3-054-000" speaker_id="96750" name="François Alfonsi" is_mep="True" mode="spoken">
      <p sl="fr">Mijnheer de Voorzitter, het verslag van de heer Garriga Polledo - die ik bedank voor zijn uitstekende werk - is een ambitieus en toekomstgericht overzicht.</p>
      <p sl="fr">In zijn verslag wordt namelijk aangedrongen op meer middelen, zodat de Europese Unie haar in het Verdrag van Lissabon vastgelegde doelstellingen beter kan verwezenlijken. Ook wordt de kwestie van de eigen middelen krachtig aan de orde gesteld en dus, in feite, die van de vrijheid van onze instelling bij het verrichten van haar fundamentele politieke activiteit, te weten de stemming over haar begroting. In het verslag wordt voorgesteld het communautair beleid te verlengen en uit te breiden, in het bijzonder het cohesiebeleid, dat er in het verleden al in hoge mate toe heeft bijgedragen dat de Europese Unie een voorbeeld werd van begrip en samenwerking tussen volken en dit ook in de toekomst zal kunnen doen.</p>
      <p sl="fr">Als het Europees Parlement wordt gehoord, zal het cohesiebeleid met het toekomstige meerjarig financieel kader een nieuwe fase kunnen ingaan dankzij de totstandbrenging van intermediaire regio's. Wij stellen derhalve een nieuw pakket voor dit fonds voor, dat gelijke kansen voor alle Europese gebieden bevordert, ongeacht hun economische verleden, hun handicaps vergeleken met ontwikkelder regio's en hun kwetsbaarheid met betrekking tot de huidige economische crisis en de crises die ons wellicht nog te wachten staan.</p>
      <p sl="fr">De cohesie tussen de verschillende gebieden van de Europese Unie is een essentiële en strategische doelstelling die bepalend is voor de toekomst van Europa. De gedane voorstellen zijn een stap in de goede richting en leggen, als zij worden uitgevoerd, een goede basis voor de toekomst.</p>
      <p sl="fr">Mijnheer de Voorzitter, de stemming over dit verslag van de heer Garriga Polledo zal in feite een simpele keus zijn: die voor een Europa dat vooruitgaat, een stemming door mensen die – los van hun politieke kleur – geloven in de toekomst van Europa.</p>
    </intervention>
    <intervention id="3-055-000" speaker_id="4466" name="Ilda Figueiredo" is_mep="True" mode="spoken">
      <p sl="pt">Mijnheer de Voorzitter, op dit moment van zware crisis in de eurozone, vanwege de neoliberale politiek en door gebrek aan solidariteit en economische en sociale cohesie, is het onacceptabel dat er niet gebroken wordt met en verandering komt in het beleid van de Europese Unie en haar financiële middelen.</p>
      <p sl="pt">In deze economische en sociale crisis is een van de grootste uitdagingen waarvoor we ons geplaatst zien een nieuw meerjarig financieel kader te vinden waarin de begroting van de Unie voor economische en sociale cohesie significant verhoogd wordt, terwijl verplichte nationale bijdragen worden gereduceerd tot, ten hoogste, 10 procent van het gepresenteerde project, in het bijzonder voor de landen met de grootste financiële problemen, een kader waarbinnen een sterke betrokkenheid bestaat bij investeringen, bij openbare diensten, bij hulp aan productie, bij het creëren van banen met rechten, bij het uitbannen van armoede, bij sociale ongelijkheid en bij allerlei vormen van discriminatie, in het bijzonder bij genderdiscriminatie. Het is ook nodig vrede, samenwerking en ontwikkelingshulp te bevorderen en significant te snijden in militaire kosten en vertegenwoordiging in het buitenland.</p>
      <p sl="pt">Om al deze redenen zijn wij van mening dat dit rapport ver blijft van alles wat nodig is voor een betere en rechtvaardigere toekomst voor Europa en haar burgers.</p>
    </intervention>
    <intervention id="3-057-000" speaker_id="4346" name="De Voorzitter" is_mep="True" mode="spoken">
      <p sl="nl">Dames en heren, ik denk dat iedereen er begrip voor zal hebben dat ik bij het innemen van mijn plek als voorzitter eerst uiting geef aan mijn bedroefdheid en ontzetting over de dood van Jorge Semprún, die enkele uren geleden op 87-jarige leeftijd is overleden.</p>
      <p sl="nl">In Jorge Semprún eren we iemand die gevangen zat in het concentratie- en vernietigingskamp in Buchenwald, en die de strijd aanbond met de nazi's in Frankrijk en de dictatuur van Franco in mijn eigen land, Spanje.</p>
      <p sl="nl">We herdenken in hem ook de briljante, politiek geëngageerde schrijver, die vooral met ons samenwerkte in het kader van ons Europese Boekenprijs-programma, en de zelfverzekerde pro-Europese politicus.</p>
      <p sl="nl">Ik rouw om zijn dood als collega en vriend en zal Voorzittter Buzek verzoeken om zijn familie en de Spaanse regering de welgemeende condoleances en onze steun over te brengen, gevoelens waarvan ik zeker ben dat iedereen die hier zal delen.</p>
      <a text="(Applaus)"/>
    </intervention>
    <intervention id="3-058-000" speaker_id="96993" name="Lorenzo Fontana" is_mep="True" mode="spoken">
      <p sl="it">Mijnheer de Voorzitter, dames en heren, dit is zonder twijfel een van de belangrijkste momenten in de geschiedenis van de economie van de Europese Unie. Juist daarom is deze commissie, die we in de loop van dit jaar hebben weten op te stellen, zonder twijfel van cruciaal belang.</p>
      <p sl="it">Wij zijn niet bij voorbaat al tegen een verhoging van de begroting, maar toch achten we het noodzakelijk om te kijken op welk vlak kan worden bezuinigd. Want het is duidelijk dat er bezuinigd moet worden op de Europese begroting, aangezien de Europese middelen niet altijd op de juiste manier worden gebruikt, en de manier waarop de middelen wordt gebruikt is er misschien juist de oorzaak van dat veel Europeanen niet meer zo overtuigd zijn van het nut van de Europese Unie.</p>
      <p sl="it">Om enkele voorbeelden te geven: van veel van de middelen die we beschikbaar stellen voor het uitbreidingsbeleid hebben we soms geen idee waar ze terechtkomen. En wat te denken van de ontelbare fondsen voor immigratie, die zo weinig resultaat hebben geboekt? Verder zijn er enkele welvarende regio's die geen gebruik maken van de middelen, zodat die middelen worden toegewezen aan andere regio's die er ook geen gebruik van maken, of die ze verkeerd gebruiken of voor niet altijd even legale doeleinden.</p>
      <p sl="it">Wij willen dat hieraan zo veel mogelijk aandacht wordt besteed en dat ervoor wordt gezorgd dat Europa ook door streng te zijn haar geloofwaardigheid terugkrijgt.</p>
    </intervention>
    <intervention id="3-059-000" speaker_id="1956" name="Frank Vanhecke" is_mep="True" mode="spoken">
      <p sl="nl">Voorzitter, ik moet mij uiteraard tot een paar essentiële opmerkingen beperken.</p>
      <p sl="nl">Ten eerste vind ik in dit nochtans zeer lijvige verslag geen enkele ernstige poging om structurele besparingsvoorstellen te doen, bijvoorbeeld de afschaffing van in mijn ogen compleet overbodige Europese instellingen, als het Economisch en Sociaal Comité, het Comité van de regio's en een flink pak Europese agentschappen allerhande. Er wordt trouwens ook geen enkele poging gedaan om de vraag te stellen of Europa zich niet beter tot een aantal strikte kerntaken zou beperken, wel integendeel.</p>
      <p sl="nl">Ten tweede huiver ik absoluut bij de herhaalde voorstellen voor eigen Europese belastingen of voor de uitgifte van Europese overheidsleningen, die dan toch vroeg of laat ook eens door iemand zullen moeten worden terugbetaald. En dat zoiets de globale belastingsdruk voor de burgers niet zou verhogen, is in dit verslag zonder meer een leugen, een bedrog van het laagste allooi. Bovendien zou dat het laatste beetje toezicht en controle van de lidstaten op de uitgavendiarree van de Europese instellingen nog verminderen.</p>
      <p sl="nl">Dat zijn de essentiële redenen waarom ik dit verslag onmogelijk kan steunen.</p>
    </intervention>
    <intervention id="3-060-000" speaker_id="33982" name="Marian-Jean Marinescu" is_mep="True" mode="spoken">
      <p sl="ro">Mijnheer de Voorzitter, de uitdagingen waar de Unie op dit moment mee wordt geconfronteerd behoeven een krachtige en doorgaande reactie op Europees niveau. Het antwoord op deze uitdagingen wordt gevormd door de Europa 2020-strategie, een instrument waarmee Europa hersteld en bestendigd kan worden. Het vandaag gepresenteerde verslag positioneert de Europa 2020-strategie centraal in de uitwerking van het komende MFK, samen met de nieuwe context die de bevoegdheden en het beleid van het Verdrag van Lissabon met zich mee hebben gebracht.</p>
      <p sl="ro">Nu vele lidstaten geconfronteerd worden met moeilijke fiscale aanpassingen, moet de EU-begroting, die voor 95 procent een investeringsbegroting is, een zeer hoge Europese toegevoegde waarde opleveren. Het verslag vraagt om voortzetting van twee zeer belangrijke Europese beleidsterreinen, landbouw en cohesie, op ten minste het huidige niveau. Het toekennen van middelen in het kader van dit beleid moet gebaseerd zijn op nieuwe criteria die een goede besteding van de middelen moeten waarborgen om maximale doeltreffendheid en naleving van de convergentie- en cohesiecriteria te bereiken.</p>
      <p sl="ro">Het vervoers- en energiebeleid moeten worden versterkt. De middelen voor onderzoek en ontwikkeling – nationaal en Europees – moeten zorgen voor vooruitgang voor alle Europese beleidsterreinen. De periode van zeven jaar, de nieuwe voorgestelde structuur en een hoge graad van flexibiliteit geven meer zekerheid aan de uitvoering en aanpassing aan prioriteitswijzigingen. Voor de stabiliteit is het nodig om de begrotingsmiddelen van de EU-begroting opnieuw vorm te geven om de nationale bijdragen in te wisselen voor Europese begrotingsmiddelen.</p>
      <p sl="ro">De Europese Raad heeft de afgelopen tijd ambitieuze doelstellingen aangenomen voor de ontwikkeling van de Unie. Diezelfde Raad moet accepteren dat een stijging van de begroting met 5 procent een minimale voorwaarde is om deze doelstellingen te bereiken. Het toekomstige MFK moet worden uitgevoerd met een systeem van economisch bestuur dat de nodige financiële stabiliteit voor het Europees beleid kan garanderen. Mijn gelukwensen aan de rapporteur, de heer Salvator Garriga.</p>
    </intervention>
    <intervention id="3-061-000" speaker_id="96991" name="Eider Gardiazábal Rubial" is_mep="True" mode="spoken">
      <p sl="es">Mijnheer de Voorzitter, ik zou deze interventie willen beginnen met woorden van lof voor het werk dat de rapporteur en alle collega's van de Bijzondere Commissie beleidsuitdagingen en begrotingsmiddelen voor een duurzame Europese Unie na 2013 (SURE) hebben verzet, en in het bijzonder voor de vastberadenheid die ze het afgelopen jaar hebben laten zien om tot een meerderheidsakkoord te komen en meerderheidssteun in het Europees Parlement te krijgen voor een verslag zoals we dat hier vandaag presenteren. Een verslag dat als leidraad moet dienen voor de Europese Unie als we de politieke en sociaaleconomische doelen die we onszelf hebben gesteld willen nakomen en als we de uitdagingen waarvoor wij ons de komende jaren gesteld zien willen overwinnen. Het vormt de gids om uit de crisis te komen en om ervoor te zorgen dat onze groei verstandig, duurzaam en integratiegericht is, zoals uiteengezet in de strategie Europa 2020.</p>
      <p sl="es">Als we het erover eens zijn dat de waarde van de Europese Unie veel hoger is dan de som van de zevenentwintig lidstaten waaruit zij bestaat, als we voor een kwalitatief goede en verantwoordelijke landbouw zijn, als we willen voldoen aan de millenniumontwikkelingsdoelen, of als we onze buren in het Middellandse Zeegebied willen steunen op de weg naar democratie, als we willen blijven investeren in onderzoek en innovatie, als we onze strijd tegen de klimaatverandering of onze investeringen in onderwijs, scholing en Erasmusbeurzen willen voortzetten, als we nog steeds geloven in het cohesiebeleid als een instrument voor duurzame ontwikkeling en solidariteit tussen onze landen, en als we onze steun blijven verlenen aan, bijvoorbeeld, de trans-Europese netwerken voor energie en transport, kortom, als we meer Europa willen, dan moeten we voor een hogere EU-begroting stemmen.</p>
      <p sl="es">Daarom wijzen we er in dit verslag op dat we de doelen die we onszelf hebben gesteld niet kunnen bereiken zonder voldoende middelen. We weten dat enkele leden van de Raad - we hebben het hier gezien - het niet eens zijn met een verhoging van de begroting. De Raad was het daar ook niet mee eens in tijden dat het economisch goed ging. Nu zegt de Raad dat het vanwege de crisis is, maar de Raad heeft ook in de begroting gesnoeid toen er werd onderhandeld over de huidige financiële vooruitzichten. Daarom verzoeken we de Raad, als die het niet eens is met een verhoging van de begroting, ons te zeggen welke doelstellingen hij niet wil nakomen.</p>
      <p sl="es">In dit verslag zetten we echter niet alleen het beleid uiteen dat we willen volgen. We laten ook zien hoe het wordt gefinancierd en we brengen een discussie op gang over de eigen middelen. Een debat dat wil afrekenen met het valse debat van de nettobetalers, een debat dat streeft naar financiering zonder cheques, zonder uitzonderingen, dat streeft naar een rechtvaardige financiering. Daartoe hebben we verschillende opties voorgesteld, waarvan er één mijn voorkeur geniet, en commissaris Lewandowski weet heel goed welke dat is: de heffing op financiële transacties, in veel van onze landen bekend als de 'Robin Hood-heffing'. Deze heffing zou tussen de 200 en 300 miljard euro kunnen opleveren, zou speculanten benadelen en zou al diegenen laten betalen die zich hebben verrijkt door te spelen met het geld van ons allemaal. Een heffing die de transparantie zou verhogen en financiële speculaties zou terugdringen en, vooral, een heffing die de burgers niet benadeelt omdat ze ervoor zou zorgen dat de direct verantwoordelijken voor de crisis zouden betalen voor hun excessen.</p>
      <p sl="es">In feite vragen wij u slechts één ding: meer ambitie. Meer ambitie om ervoor te zorgen dat het Europese project voortgang vindt en niet stagneert, omdat we dan de toekomst zouden verliezen.</p>
    </intervention>
    <intervention id="3-062-000" speaker_id="28246" name="Alexander Alvaro" is_mep="True" mode="spoken">
      <p sl="de">Mijnheer de Voorzitter, in 1975 werd ik geboren in de Europese Unie en de EU is sindsdien bepalend geweest voor mijn politieke leven. Daarom is het voor mij des te pijnlijker om water bij de wijn te moeten doen.</p>
      <p sl="de">Als er over verhogingen gesproken wordt, dan moet het debat over de correcte inzet van middelen gaan. Hoewel het verslag ambitieus is in die zin dat er wordt geprobeerd een zo groot mogelijke meerderheid in het Parlement te bereiken, ben ik helaas van mening dat het niet ambitieus genoeg is voor wat betreft de doelstellingen en streefdoelen.</p>
      <p sl="de">De landbouwbegroting en de begroting van de structuurfondsen worden ongewijzigd gelaten. Wel wordt er meer geld gevraagd voor onderzoek en ontwikkeling. Het enige antwoord van het Parlement, en dat in het verslag wordt gegeven, is meer geld, hoewel niet duidelijk wordt aangegeven waar dat geld vandaan moet komen. Er wordt gesproken over eigen middelen, zonder dat wordt uitgelegd wat eigen middelen zijn.</p>
      <p sl="de">Als mensen echt de structuurfondsen hadden willen hervormen, hadden we bijvoorbeeld het voorstel van David Cameron kunnen oppakken en ons tot de Raad kunnen wenden om te zeggen: de middelen moeten worden bevroren, maar we eisen dat ongebruikte middelen kunnen worden overgedragen naar het volgende begrotingsjaar, zodat we ze verder kunnen gebruiken voor duurzame projecten en geld kunnen sparen.</p>
      <p sl="de">De toekomstbestendigheid van de EU moet niet worden gemeten in cijfers na de komma. In dat opzicht vind ik het verslag behoorlijk teleurstellend</p>
    </intervention>
    <intervention id="3-063-000" speaker_id="97133" name="Derk Jan Eppink" is_mep="True" mode="spoken">
      <p sl="en">Mijnheer de Voorzitter, vanochtend kwam de heer Daul eraan rennen om het in de plenaire vergadering te hebben over de noodzaak van een hogere EU-begroting, maar hij rende zo hard dat hij buiten adem raakte en moest stoppen met praten. Dit geeft heel goed weer hoe het debat over de meerjarige begroting verloopt.</p>
      <p sl="en">De EU-begroting is vastgesteld op ongeveer 1 procent van het bbp van de EU; de Commissie en het Parlement zeggen: “Dat is niet genoeg, we willen meer geld”. Maar de EU is niet in staat om het beschikbare geld uit te geven; miljarden euro's in regionale cohesiefondsen blijven onaangeroerd. Er moet geld aan de lidstaten worden teruggegeven. Dus waarom hebben we meer geld nodig als we het beschikbare geld niet eens allemaal kunnen uitgeven?</p>
      <p sl="en">Maar ja, we hebben hier in dit Parlement een paar 'Pavlovs': de heer Schulz, de heer Daul, de heer Verhofstadt, die er nu allemaal niet zijn – ze zijn weggelopen in plaats van het hier te hebben over de vraag hoe we kunnen komen tot een begroting die gericht is op kwaliteit in plaats van op kwantiteit, bijvoorbeeld door regionale en cohesiefondsen te beperken tot de armere lidstaten, 30 procent van deze fondsen te besparen en dat geld te investeren in innovatie en op de toekomst gericht beleid. Maar ik weet zeker dat de Pavlovs van de EU later dit jaar opnieuw met hun kop tegen de muur van de Europese Raad zullen lopen.</p>
    </intervention>
    <intervention id="3-064-000" speaker_id="96639" name="Isabelle Durant" is_mep="True" mode="spoken">
      <p sl="fr">Mijnheer de Voorzitter, zoals reeds is gezegd, is het duidelijk dat de nationale begrotingen om vergelijkbare of uiteenlopende redenen - die echter in alle gevallen zijn verergerd door de crisis - onder druk staan. In al onze landen moet de begrotingssituatie worden aangepakt, welke meerderheid er ook op het pluche zit.</p>
      <p sl="fr">We hebben twee opties. De eerste is dat alle landen alleen opereren en proberen uitgaven en inkomsten met elkaar in evenwicht te brengen, waarbij in sommige gevallen - naar ik heb vernomen - soberheid zelfs een doel op zich is geworden en er zeer drastisch wordt bezuinigd op de overheidsuitgaven en sociale uitkeringen, waardoor de situatie voor de burgers nog verder verslechtert.</p>
      <p sl="fr">Ik pleit voor de tweede optie, namelijk dat we onze inspanningen op begrotingsgebied samenvoegen en budgettaire solidariteit betrachten alsook gebruikmaken van de eigen middelen, onder andere via een belasting op financiële transacties. Dat is het doel van de budgettaire complementariteit die wij willen verwezenlijken via deze conferentie in de vorm van een conventie, een voorstel dat wij tijdens de bemiddelingsprocedure aan de Raad hebben gedaan en in dit verslag herhalen.</p>
      <p sl="fr">Wij - de Europese Unie, nationale parlementen en regeringen - moeten samenwerken om onze uitgaven en onze werkwijzen op begrotingsgebied samen te voegen. We kunnen niet alles hebben: we kunnen niet bezuinigen en tegelijkertijd investeren in infrastructuur. Minder bijdragen en toch meer ontvangen is onmogelijk. Ik denk dat deze dialoog, in de vorm van een conventie, tussen regeringen, de Europese Unie, nationale parlementen en het Europees Parlement dé manier is om het vertrouwen in Europa te vergroten, zowel nu als op de langere termijn.</p>
    </intervention>
    <intervention id="3-065-000" speaker_id="96748" name="Cornelis de Jong" is_mep="True" mode="spoken">
      <p sl="nl">Voorzitter, dit is een heel slecht verslag, dat zo de prullenbak in kan. Juist nu burgers overal worden geconfronteerd met ongelofelijk pijnlijke bezuinigingsmaatregelen, is het te gek voor woorden dat we in de Europese Unie voorstellen eens flink wat geld extra uit te geven. En dat terwijl het ook anders kan: geen rondpompen van geld meer, geen financiering van pannenkoekenhuisjes en fietspaden in een land als Nederland, maar de structuurfondsen concentreren op de armste lidstaten en alleen nog op innovatieve projecten van Europese betekenis in de rest van de lidstaten.</p>
      <p sl="nl">Volgens dit verslag moet alles bij het oude blijven: voor het landbouwfonds moet er meer geld komen, voor de structuurfondsen worden geen hervormingen voorgesteld, nergens worden concrete voorstellen gedaan voor meer efficiency . Dit Parlement moet zich schamen, en in het bijzonder de liberalen en de christendemocraten. Terwijl in Nederland het kabinet Rutte nota bene zieken en gehandicapten in de kou laat staan, hebben dezelfde fracties in dit Huis een gat in de hand. Bezuinigingskampioen in eigen land, big spenders in Brussel. Het is een schande!</p>
    </intervention>
    <intervention id="3-066-000" speaker_id="97280" name="Claudio Morganti" is_mep="True" mode="spoken">
      <p sl="it">Mijnheer de Voorzitter, dames en heren, ik wil een aantal punten uit dit belangrijke verslag benadrukken, te beginnen bij het inkomstenstelsel van de Europese Unie.</p>
      <p sl="it">Het is onderhand duidelijk dat het huidige mechanisme teveel onregelmatigheden vertoont, met als bekendste voorbeeld het Britse correctiemechanisme. Sindsdien zijn verschillende andere correcties en compensaties toegevoegd, waardoor het inkomstenstelsel van de EU inmiddels totaal onrechtvaardig en verre van transparant is geworden.</p>
      <p sl="it">Het zou nu beter zijn om naar een stelsel van directe inkomsten toe te werken, dat uitsluitend is gebaseerd op het bruto binnenlands product van de lidstaten, of naar een gemeenschappelijke en uniforme vorm van inkomsten, zoals belasting over de toegevoegde waarde. Natuurlijk is het niet de bedoeling dat de Europese burgers extra lasten moeten dragen, noch dat Europa het belastingbeleid van de lidstaten bepaalt, want dat moet op dit gebied absoluut onafhankelijk blijven.</p>
      <p sl="it">In het verslag worden verschillende prioriteiten aangeduid, waarvan sommigen belangrijk zijn en anderen minder belangrijk, maar ze kosten allemaal erg veel geld. Voor het verkrijgen van middelen kunnen we instrumenten als projectobligaties of euro-obligaties gebruiken, waarmee we echter wel zo verstandig mogelijk moeten omgaan om het gevaar van eventuele grotere schulden te vermijden.</p>
      <p sl="it">Als leden van het Europees Parlement kunnen wij een directe bijdragen leveren aan de verbetering van de Europese financiën. We moeten er, eindelijk, voor kiezen dat het Parlement nog maar op één plek vergadert, hetgeen ons tientallen miljoenen euro's per jaar zou schelen. Dit is geen demagogie, maar simpelweg …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="3-067-000" speaker_id="96951" name="Diane Dodds" is_mep="True" mode="spoken">
      <p sl="en">Mijnheer de Voorzitter, uit het feit dat de heer Verhofstadt de spot dreef met de regering van Hare Majesteit toen hij zijn logica over het punt dat Groot-Brittannië meer geld en meer bevoegdheden aan de EU zou moeten geven met ons deelde, blijkt maar weer eens de uitgesproken minachting waarmee sommigen in dit Parlement neerkijken op het Verenigd Koninkrijk, zijn nationale regering en zijn burgers. Wat de heer Verhofstadt naliet te zeggen is dat er andere bezuinigingen mogelijk zijn in het Verenigd Koninkrijk. Bedrijven die gedwongen zijn om dertig miljoen pond uit te geven om aan EU-regelgeving te voldoen, kunnen dit geld besparen door de macht uit Europa terug te halen. Britse vissers zouden die 3,3 miljard euro – de waarde van de vangst die verloren ging toen de EU andere landen in hun territoriale wateren liet vissen – graag in hun zak houden.</p>
      <p sl="en">Commissaris, u zegt dat de Europese begroting geen kopie is van een nationale begroting. Ze kan evenwel niet worden gescheiden van de realiteiten van de burgers. De bijdrage van het Verenigd Koninkrijk is momenteel 6,4 miljard Britse pond en dat bedrag stijgt tot meer dan 10 miljard pond als de korting wordt geschrapt. Dat kan alleen maar worden opgebracht door de belastingen te verhogen, te bezuinigen op voorzieningen, scholen …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="3-068-000" speaker_id="4246" name="Othmar Karas" is_mep="True" mode="spoken">
      <p sl="de">Mijnheer de Voorzitter, dames en heren, er zijn vijf vragen die we onszelf moeten stellen:</p>
      <p sl="de">Ten eerste: welke begroting is nodig voor de groei- en werkgelegenheidsstrategie voor 2020?</p>
      <p sl="de">Ten tweede: welke begroting is nodig voor een monetaire unie?</p>
      <p sl="de">Ten derde: welk potentieel hebben we om geld te sparen?</p>
      <p sl="de">Ten vierde: welke begroting hebben de Verenigde Staten van Europa nodig?</p>
      <p sl="de">Ten vijfde: welke rol moet Europa 2020 spelen? Willen we überhaupt een rol spelen?</p>
      <p sl="de">Wij, het Europees Parlement, nemen onze verantwoordelijkheid serieus. Wij zeggen waar het op staat. In Oostenrijk zouden we zeggen: zonder geld geen muziek. We willen onze doelen realiseren, onze plichten vervullen, uitdagingen aangaan, beloften waarmaken. Meer taken, een groter concurrentievermogen, duurzamere groei, meer werkgelegenheid, meer groei en stappen naar meer integratie kunnen niet worden gerealiseerd met minder geld, zonder financieringsoverzicht, zonder evaluatie van de huidige toewijzing van middelen en zonder eigen middelen.</p>
      <p sl="de">Meer Europa zorgt ook voor potentieel voor besparingen in de lidstaten. Meer Europa zorgt ook voor hogere efficiëntie, en het is ons antwoord op de globalisering, op de toekomst, op de staatsschulden.</p>
      <p sl="de">Wat willen we? We willen de begroting niet bevriezen. Wie de begroting bevriest, brengt Europa schade toe en verzwakt ons vermogen om onze taken voor de burgers uit te voeren. We willen een belasting op transacties invoeren om over eigen middelen te kunnen beschikken, uitdagingen aan te pakken en het Verdrag toe te passen in plaats van de kop in het zand te steken. Dat is onze strategie. Laten we nu echt de aanzet geven en voor dit verslag stemmen</p>
    </intervention>
    <intervention id="3-069-000" speaker_id="96807" name="Ivailo Kalfin" is_mep="True" mode="spoken">
      <p sl="bg">Mijnheer de Voorzitter, commissaris, dames en heren, het hoofdthema van het verslag van Salvador Garriga is niet de financiën, maar het beleid. Ik zou hem en Jutta Haug willen bedanken, evenals alle collega-afgevaardigden in de commissie, dat we dit als het belangrijkste inzicht hebben tijdens het werk dat gedurende het hele jaar is uitgevoerd. Financiële middelen zijn slechts een middel om de doelen te bereiken. Beleid is wat belangrijk is en waar de aandacht op moet worden gevestigd wanneer over het komende financieel kader wordt gediscussieerd.</p>
      <p sl="bg">We weten allemaal dat de overheid in alle lidstaten van de Europese Unie bezuinigt. Dat zal ook in de komende jaren doorgaan. Deze bezuinigingen vormen een onderdeel van de pogingen om uit de crisis te komen. We moeten echter niet vergeten dat het uit de crisis komen ook Europese aspecten heeft: het plan voor economische ontwikkeling, regels voor de financiële markten om te voorkomen dat deze crisis zich opnieuw zal voordoen, de maatregelen die momenteel in de Europese Unie worden besproken inzake economische governance, EU-maatregelen die de nationale maatregelen alleen maar efficiënter maken. Daarom is het niet gepast dat nationale maatregelen die op het aanpakken van de crisis en haar gevolgen zijn gericht zo worden opgesteld dat ze botsen met de Europese maatregelen.</p>
      <p sl="bg">Het levert toegevoegde waarde op om tot de Europese Unie te behoren. Toegevoegde waarde en solidariteit zijn geen holle frasen. Aan de Nederlandse belastingsbetaler uitleggen dat zijn bijdrage aan de Europese Unie wordt verhoogd is niet hetzelfde als aan Bulgaarse of Poolse boeren uitleggen dat ze drie keer minder subsidie krijgen en dat ze verplicht zijn om in dezelfde concurrerende markt te concurreren. Het is niet gemakkelijk om de Griekse belastingbetaler te beschuldigen, die op dit moment buitengewoon moeilijke tijden doormaakt, omdat het Europese financiële stelsel nog maar enkele jaren geleden een enorme hoeveelheid geld van Griekenland heeft gekregen.</p>
      <p sl="bg">Solidariteit kent specifieke aspecten. Deze aspecten zijn ook verbonden met de prioriteiten die de Europese Unie voor de komende jaren heeft gesteld. Er kan geen doorbraak worden bereikt voor de sectoren wetenschap, energie, vervoer, economische governance of digitale technologieën, als ze niet door gemeenschappelijk Europees beleid worden gesteund.</p>
      <p sl="bg">Sterker nog, we moeten ook nadenken over hoe we de huidige Europese begroting gaan veranderen. Die bevat inderdaad reserves en die moeten worden aangesproken. Maar ik zal u een voorbeeld geven. Deze reserves kunnen niet beschikbaar worden gemaakt door bijvoorbeeld alle beleidsmaatregelen of doelen die betrekking hebben op energie-efficiëntie, vervoer. enzovoort, op te nemen in het cohesiebeleid. Het weghalen van middelen uit bestaande programma's zal de behoefte aan extra nieuwe middelen niet verminderen als we nieuwe doelen voor de Europese Unie willen stellen, als we willen dat de Europese integratie echt toegevoegde waarde oplevert, ook voor de belastingbetaler, die terecht op elke cent let die voor de Europese begroting wordt bestemd.</p>
      <p sl="bg">Daarom moeten we ook naar de Europese begroting kijken als onderdeel van één systeem voor zowel de economische governance als het reguleren van de eenheidsmunt. Deze minimumstijging van 5 procent, die nu ter discussie wordt gesteld, is onvoldoende om al deze problemen aan te pakken. Daarom moeten we ook vragen stellen over Europese projectobligaties, euro-obligaties en andere financieringsmiddelen.</p>
    </intervention>
    <intervention id="3-070-000" speaker_id="4270" name="Marit Paulsen" is_mep="True" mode="spoken">
      <p sl="sv">Mijnheer de Voorzitter, ik moet zeggen dat in al mijn jaren als lid van dit Parlement de werkzaamheden van de Bijzondere Commissie beleidsuitdagingen en begrotingsmiddelen voor een duurzame Europese Unie na 2013 de meest aangename, de meest visionaire, kortom de prettigste zijn – het is echt bijzonder fijn werk. Alles wat noodzakelijk en positief is voor de toekomst van Europa komt erin aan bod.</p>
      <p sl="sv">Persoonlijk maak ik me echter ontzettend veel zorgen over datgene wat we niet hebben gedaan: we hebben namelijk geen prioriteiten vastgesteld. We hebben alle nieuwe uitdagingen opgenomen, maar ook alle oude uitdagingen behouden. Het zal misschien niet mogelijk zijn om zowel het ene als het andere te doen. We hadden moeten prioriteren. We hadden veel rigoureuzer moeten prioriteren. Maar wat in dit verband nog het zorgwekkends van allemaal is, is dat we het vaststellen van prioriteiten aan de Raad hebben overgelaten. Dat belooft niet veel goeds voor de toekomst, dames en heren.</p>
    </intervention>
    <intervention id="3-071-000" speaker_id="4536" name="Martin Callanan" is_mep="True" mode="spoken">
      <p sl="en">Mijnheer de Voorzitter, het publiek, de hardwerkende belastingbetalers in heel Europa, die het geld verdienen dat zo velen in dit Parlement zo graag willen uitgeven, wil dat Europa minder doet en wil dat Europa het beter doet. Het wil een afgeslankte Europese begroting waarin rekening wordt gehouden met het feit dat we in een tijd van bezuinigingen leven, of we dat nu leuk vinden of niet. Het wil dat Europa zich richt op het zeer beperkte aantal terreinen waar Europa een toegevoegde waarde kan bieden en de rest van de activiteiten overlaat aan onze lidstaten. Helaas wordt in dit verslag niets van dit alles voorgesteld.</p>
      <p sl="en">Laten we er duidelijk over zijn: het voorstel voor een verhoging van 5 procent is volstrekt onaanvaardbaar en het idee van zogenaamde eigen middelen is al even onaanvaardbaar – het is gewoon een greep naar de macht door de EU. De begroting moet worden gemoderniseerd, middelen moeten opnieuw worden toegewezen, en dan aan programma's die in de toekomst echt voordeel opleveren, en moeten niet de mislukkingen van het verleden aan het zicht onttrekken. De financiering van reddingsoperaties voor de euro moet worden overgelaten aan landen die om te beginnen echt wilden meedoen met de euro. Degenen van ons die waarschuwden dat de euro een vergissing was, moeten niet worden gedwongen eraan bij te dragen.</p>
      <p sl="en">De commissie was in de gelegenheid om veel van deze constructieve en toekomstbestendige voorstellen op te volgen, maar ze heeft ze afgewezen. Ze heeft geen van deze dingen gedaan en het verslag moet door dit Parlement worden afgewezen.</p>
    </intervention>
    <intervention id="3-072-000" speaker_id="23820" name="László Surján" is_mep="True" mode="spoken">
      <p sl="hu">Mijnheer de Voorzitter, het onderhavige verslag is misschien het belangrijkste van deze cyclus. Het Europees Parlement formuleert als eerste van de instellingen zijn gedachten over de komende zeven jaar, zonder af te doen aan het alleenrecht van de Commissie op het indienen van voorstellen. Dit is echter de enige mogelijkheid om een schandaal over ons recht op goedkeuring te vermijden, dat ons zou verplichten het voorstel van de Raad af te wijzen. Op deze manier weten al onze partners wat het Europees Parlement wil en kunnen zij dit, voor zover mogelijk, in hun eigen ideeën verwerken.</p>
      <p sl="hu">Voordat zij zich op het uiten van grove kritiek richten, wil ik mijn gewaardeerde collega’s adviseren om twee documenten te lezen: het Verdrag van Lissabon en het verslag zelf. Eigen middelen steunen is niet meer en niet minder dan steunen wat in het Verdrag van Lissabon is vastgelegd. Ik beschouw de boodschap dat de Europese begroting licht verhoogd moet worden als zeer belangrijk. Ik zeg 'licht' omdat deze 5 procent ook wordt gerealiseerd door de inflatie, dus er is geen sprake van een abnormale verhoging. Het gaat ons er niet om de uitgaven aan landbouw of cohesie te verhogen, maar om het feit dat ze niet verlaagd mogen worden.</p>
      <p sl="hu">De rond 1600 levende Kroatisch-Hongaarse Miklós Zrínyi formuleerde het destijds als volgt aan de Turken: "Kom niet aan de Hongaren!" Ik citeer hem omdat ik wil zeggen: kom niet aan het landbouwbeleid en kom niet aan het cohesiebeleid, want wie dat doet komt niet alleen aan de Hongaren, de Roemenen en de Slowaken, maar aan de burgers van alle Europese naties. Hoe minder stemmen een politicus heeft, hoe meer hij naar de burgers verwijst. Ik denk dat wij met de grotere politieke steun die we hebben evengoed het belang van de burgers vertegenwoordigen. Daarom zeggen wij: kom niet aan het landbouwbeleid en de cohesie!</p>
    </intervention>
    <intervention id="3-073-000" speaker_id="96918" name="Derek Vaughan" is_mep="True" mode="spoken">
      <p sl="en">Mijnheer de Voorzitter, ik wil de rapporteur en de voorzitter graag bedanken voor hun inspanningen omwille van dit verslag. Het debat van vandaag over dit verslag laat duidelijk zien dat er in de Raad een conflict zal ontstaan over een aantal kwesties, waaronder de algehele verhoging, de korting ten behoeve van het Verenigd Koninkrijk en de eigen middelen. Eerlijk gezegd denk ik dat het Parlement, behalve in de kwestie van de korting ten behoeve van het Verenigd Koninkrijk, waarin de Britse leden helemaal alleen staan, getracht heeft een aantal compromissen te sluiten.</p>
      <p sl="en">Bij dit soort uitvoerige, complexe en belangrijke verslagen zijn compromissen haast niet te vermijden, maar ik ben wel verheugd over een aantal van de compromissen. Ik ben verheugd over het compromis inzake de duur en de structuur van de volgende financiële vooruitzichten. Ik ben ook verheugd over het compromis inzake het cohesiebeleid. Ik ben van mening dat het cohesiebeleid noodzakelijk is als we in de EU na 2013 banen en groei willen realiseren. We hebben voor het cohesiebeleid dan ook adequate financiering nodig op ten minste het huidige niveau, en in de toekomst misschien nog wel meer.</p>
      <p sl="en">De volgende financiële vooruitzichten zullen over banen en groei moeten gaan, willen ze voor de burgers van betekenis zijn. Daarom hebben we, naast een sterk cohesiebeleid, ook beleid nodig voor de financiering van onderzoek en ontwikkeling binnen onze universiteiten en kmo's. Om die reden vereist het achtste kaderprogramma (KP8) adequate financiering voor de toekomst. Ook moeten we investeren in onze infrastructuur binnen de Europese Unie – infrastructuur als vervoer, energie en de verbetering van breedband in veel plattelandsgebieden – en onze plattelandsgebieden zelf mogen niet worden vergeten.</p>
      <p sl="en">Voor de uitvoering van al dit beleid met betrekking tot banen en groei hebben we uitvoeringsmechanismen nodig. Daarnaast hebben we partners nodig.</p>
      <a text="(Spreker wordt door de Voorzitter onderbroken)"/>
    </intervention>
    <intervention id="3-074-000" speaker_id="96685" name="Riikka Manner" is_mep="True" mode="spoken">
      <p sl="fi">Mijnheer de Voorzitter, mijnheer de commissaris, om te beginnen wil ik de rapporteur complimenteren met het uitstekende verslag en zijn goede werk in de Bijzondere Commissie beleidsuitdagingen en begrotingsmiddelen voor een duurzame Europese Unie na 2013. Een van de belangrijkste doelen van toekomstige financiële kaders is het creëren van instrumenten om de EU 2020-strategie naar de gewone mensen te brengen. In dit verslag staat heel terecht dat dit doel niet zal worden bereikt zonder cohesie- en landbouwbeleid dat krachtig is en over een ruime begroting beschikt. Cohesiebeleid is bijvoorbeeld het enige concrete instrument waarmee we innovatie kunnen ontwikkelen en arbeidsplaatsen en groei kunnen creëren. We hebben hervormingen nodig, maar die kunnen we ook binnen deze beleidssectoren doorvoeren.</p>
      <p sl="fi">Daarom verzoek ik u, mijnheer de commissaris, om te waarborgen dat in de komende financieringsperiode zowel het regionaal als het landbouwbeleid zijn huidige begrotingsniveau behoudt, in overeenstemming met het standpunt van het Parlement. Ik ben daarnaast blij dat in het verslag ook aandacht wordt besteed aan regio's met ongunstige omstandigheden, zoals de dunbevolkte gebieden in het noorden. Die hebben ook in de komende financieringsperiode hun eigen aanvullende begroting nodig.</p>
    </intervention>
    <intervention id="3-075-000" speaker_id="96809" name="Peter van Dalen" is_mep="True" mode="spoken">
      <p sl="nl">Voorzitter, het sleutelwoord voor Europa is 'vertrouwen'. De Europese instellingen en zeker dit Europees Parlement moeten het vertrouwen herstellen bij de burgers. Hoe kan dat?</p>
      <p sl="nl">Ten eerste, niet méér Europa of meer geld naar Europa, maar een béter Europa, een Europa met toegevoegde waarde, en geen Europese bemoeienis met zaken die de lidstaten prima zelf kunnen regelen zoals sport of toerisme.</p>
      <p sl="nl">Ten tweede, het Cohesiefonds inzetten voor de écht arme regio's in Europa. Nu nog gaat vijftig procent naar rijke lidstaten zoals Duitsland en Frankrijk. Onacceptabel. Als we het goed regelen, kan ook het onnodige rondpompen van geld worden teruggedrongen en houden we netto nog meer over.</p>
      <p sl="nl">Ten derde, investeren in een toekomstbestendige landbouw en industrie. Het verslag Polledo is een flop. Van alles en nog wat wordt in de grote kookpot geduwd en de burger moet de smurrie maar verteren. Eet smakelijk, maar pas op, stik er niet in.</p>
    </intervention>
    <intervention id="3-076-000" speaker_id="96899" name="José Manuel Fernandes" is_mep="True" mode="spoken">
      <p sl="pt">Mijnheer de Voorzitter, dames en heren, ik wil de rapporteur gelukwensen met het uitstekende werk dat hij heeft verricht en dat heeft geresulteerd in een rapport dat een goed begin van het opstellen van het meerjarig financieel kader (MFK) mogelijk maakt en dat een uitdaging betekent voor de Commissie en voor de Raad.</p>
      <p sl="pt">Dit is een ambitieus en tegelijkertijd realistisch rapport. Ik hoop dat alle instituties de juiste conclusies hebben getrokken uit de financiële, economische en sociale crisis die ons zo lang in zijn greep houdt. Eén ding is mij duidelijk: alleen een verenigd Europa dat solidariteit toont en een versterkt, geharmoniseerd en convergent economisch bestuur heeft zal in staat zijn met succes het hoofd te bieden aan de politieke uitdagingen die we voor de boeg hebben.</p>
      <p sl="pt">We hebben meer Europa en een beter Europa nodig. We moeten prioriteit geven aan de communautaire methode, in plaats van aan de intergouvernementele methode. We moeten de begroting verruimen.</p>
      <p sl="pt">De strategie van de Europese Unie 2020 is goedgekeurd, de prioriteiten zijn helder en de doelen zijn meetbaar. Deze strategie zal de gids zijn voor de komende financiële perspectieven. De strategie zal echter alleen succes hebben als er een begroting is die in overeenstemming is met de activiteiten en de doelen. In die zin heeft het MFK de financiële ruggensteun nodig om tegemoet te komen aan de ambitie en de gecommitteerdheid aan de Europese Unie 2020-strategie. Het cohesiebeleid is ook het resultaat van het solidariteitsbeginsel. Het is belangrijk dat deze cohesie economisch, sociaal en territoriaal is en dat deze de armste regio's bereikt.</p>
      <p sl="pt">Ik ben daarom ook van mening dat het essentieel is dat de financiering van het cohesiebeleid ten minste op hetzelfde niveau wordt gehandhaafd, evenals de financiering van het gemeenschappelijk landbouwbeleid (GLB). Het is ook belangrijk om richting een MFK te koersen waarvan meer dan 80 procent van de financiering niet uit nationale begrotingen afkomstig is.</p>
    </intervention>
    <intervention id="3-077-000" speaker_id="96832" name="Kinga Göncz" is_mep="True" mode="spoken">
      <p sl="hu">Mijnheer de Voorzitter, de crisis dwingt ons de begrotingen van de Europese Unie te onderzoeken vanuit het oogpunt van effectiviteit en de mate waarin zij hun doel dienen, en in de eerste plaats om te zien hoeveel toegevoegde waarde – Europese toegevoegde waarde – zij opleveren. Ik wil graag een onderwerp bespreken dat vandaag nog niet aan bod is gekomen, namelijk samenwerking op het gebied van justitie en binnenlandse zaken, hetgeen door het Verdrag van Lissabon van een bevoegdheid van de lidstaten is overgebracht naar het beleidsniveau van de EU. Onze wens om hierin aanzienlijke vooruitgang te boeken moet in de komende begrotingsperiode worden weerspiegeld.</p>
      <p sl="hu">We moeten absoluut geld beschikbaar stellen voor het Stockholmprogramma, dat een tamelijk ambitieus programma is. Europa heeft goed opgeleide immigranten nodig die overeenkomstig de regels Europa binnenkomen, alsmede een gemeenschappelijk immigratiebeleid met voldoende middelen. De gebeurtenissen in Noord-Afrika hebben het belang van een gemeenschappelijk Europees vluchtelingenbeleid opnieuw onder de aandacht gebracht en aangetoond dat integratie financieel gesteund moet worden en Europa solidariteit moet betonen.</p>
      <p sl="hu">De laatste maanden hebben ons erop gewezen dat de bescherming van onze gemeenschappelijke waarden, non-discriminatie en mensenrechten, bescherming en financiële steun nodig hebben, dat we het gebruik van middelen voor de omgang met extreme situaties moeten vereenvoudigen en dat we eigen middelen nodig hebben voor een beter, sterker en uitgebreider Europa in de komende periode.</p>
    </intervention>
    <intervention id="3-078-000" speaker_id="1419" name="James Elles" is_mep="True" mode="spoken">
      <p sl="en">Mijnheer de Voorzitter, mijn complimenten aan de rapporteur voor al het werk dat hij heeft verricht. Hij heeft een fantastische prestatie geleverd omdat het is gelukt om consensus te bereiken. Ik zou willen pleiten voor amendementen op drie terreinen.</p>
      <p sl="en">In de eerste plaats hebben we op de langere termijn financiële vooruitzichten voor vijf jaar nodig. Ook al gaat het tot 2020 om een periode van zeven jaar, we moeten de absolute voorwaarde stellen dat het volgende meerjarenkader betrekking zal hebben op een periode van vijf jaar.</p>
      <p sl="en">In de tweede plaats is er onvoldoende onderzocht hoe we een betrouwbaarheidsverklaring krijgen voor de uitgaven. Diegenen die pleiten voor meer geld op Europees niveau zouden sterker staan als we zeker zouden weten dat we een absoluut ondubbelzinnig inzicht hadden in waar het geld daadwerkelijk aan wordt uitgegeven.</p>
      <p sl="en">Tot slot, maar daarom niet minder belangrijk, is het – in reactie op mijnheer Verhofstadt – onverstandig om welke lidstaat dan ook apart te beschouwen als meerdere lidstaten nettobetalers van de begroting zijn. Ik dring er nadrukkelijk op aan dat we een limiet stellen aan de nettobijdrage van de lidstaten in de vorm van een percentage van het bbp. Met het oog op de toekomst is het namelijk niet realistisch te verwachten dat de lidstaten hun goedkeuring zullen geven als hun nettobijdragen in deze tijd van forse bezuinigingen verdubbelen.</p>
    </intervention>
    <intervention id="3-079-000" speaker_id="28224" name="Markus Pieper" is_mep="True" mode="spoken">
      <p sl="de">Mijnheer de Voorzitter, de uitbreiding van de begroting met 5 procent is verklaarbaar, namelijk door de uitgaven voor de Dienst voor extern optreden, het beheer van de buitengrenzen, de strijd tegen terrorisme, de verhoging van de ontwikkelingshulp en geld voor onderzoek en transnationale infrastructuren. Al met al is dit verzoek van het Parlement zonder meer gerechtvaardigd. Het Parlement laat met het verslag-Garriga Polledo echter ook een kans aan zich voorbijgaan. We zouden nog geloofwaardiger zijn als we zouden laten zien waar Europa efficiënter kan zijn en waar geld kan worden bespaard.</p>
      <p sl="de">Daartoe behoren zeker het grote aantal agentschappen, die een erg duur onafhankelijk bestaan leiden, maar ook de landbouw, waar enkele lidstaten er nog steeds niet in zijn geslaagd een meer marktgerichte forfaitaire areaalbetaling in te voeren. Als rapporteur voor de toekomst van het structuurbeleid zeg ik echter dat ook het Europees cohesiebeleid daartoe behoort. Wat dat betreft zijn veel regio's er gelukkig in geslaagd de drempel voor de maximale financiering van 75 procent te overschrijden. Als er minder armoede in de Europese regio's heerst, kan ook de Europese solidariteit omlaag. Het gespaarde geld kan beter worden geïnvesteerd in de Europese meerwaarde, bijvoorbeeld in een slimme verbinding tussen structuurfondsen en transnationale netwerken in de grensregio's. Hierover is de Commissie regionale ontwikkeling momenteel in beraad, net als over een tussenliggende categorie van 75 tot 90 procent van het bbp, zoals nu wordt voorgesteld in het verslag-Garriga Polledo. Mevrouw Krehl was misschien aan het dromen toen ze dacht dat wij in de Commissie regionale samenwerking al een compromis hadden bereikt.</p>
      <p sl="de">Ik denk niet dat de tijdelijke Commissie politieke uitdagingen en de begrotingsmiddelen voor een duurzame Europese Unie na 2013 het juiste orgaan is om aanbevelingen te doen voor een dergelijke tussenliggende categorie. We maken het onszelf ook te makkelijk als we simpelweg ook de welvarendere regio's aanmerken als regio's die speciale steun nodig hebben. Ik zie dat als een uitnodiging tot geldverspilling. We laten het beproefde phasing-out/phasing-in-systeem achter ons, maar bieden geen prikkels meer. We garanderen permanente subsidie voor alle regio's, bijna tot een niveau van de gemiddelde economische kracht. Er mag in het regionaal beleid van Europa geen toekomst zijn voor zulk een systeem. Daarom moeten we paragraaf 73 van het verslag schrappen. Afgezien daarvan is het verslag aanvaardbaar.</p>
      <a text="(Spreker verklaart zich bereid een “blauwe kaart”-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="3-080-000" speaker_id="1933" name="Elisabeth Schroedter" is_mep="True" mode="spoken">
      <p sl="de">Mijnheer Pieper, het verbaast mij dat u zegt dat mevrouw Krehl droomt. De tussentijdse doelstelling kon bij de stemming in de Commissie plattelandsontwikkeling rekenen op een grote meerderheid. Ik ben ervan overtuigd dat er ook hier een meerderheid voor zal stemmen, omdat een meerderheid voor de solidariteit tussen regio's is. Daarvoor hebben we deze tussentijdse doelstelling nodig. Ik zou graag willen weten waarom u deze meerderheid als dromerij betitelt.</p>
    </intervention>
    <intervention id="3-081-000" speaker_id="4346" name="De Voorzitter" is_mep="True" mode="spoken">
      <p sl="nl">Mijnheer Pieper, kunt u uitleggen waarom het een droom is?</p>
    </intervention>
    <intervention id="3-082-000" speaker_id="28224" name="Markus Pieper" is_mep="True" mode="spoken">
      <p sl="de">Mevrouw Schroedter, dat is uw mening. Wij hebben in de Commissie regionale ontwikkeling een andere tekst voorgesteld dan de tekst die in het verslag-Garriga Polledo staat. Dat is punt één.</p>
      <p sl="de">Ten tweede bestaat er binnen de fracties nog steeds aanmerkelijke principiële weerstand tegen de tussencategorie. Dat weet u. In zoverre ben ik ook verbaasd over uw vraag. Als gewoon wordt beweerd dat we al tot compromissen zijn gekomen en dat deze ook nog eens eenduidig zouden zijn, dan noem ik dat wel degelijk dromerij. Overigens is het aan de Commissie regionale ontwikkeling om dit voor de plenaire vergadering voor te bereiden. Ik ben hooglijk verbaasd over uw wel erg optimistische zienswijze dat we al klaar zouden zijn.</p>
    </intervention>
    <intervention id="3-083-000" speaker_id="96953" name="Estelle Grelier" is_mep="True" mode="spoken">
      <p sl="fr">Mijnheer de Voorzitter, het debat over de financiële vooruitzichten van de Europese Unie werpt vragen op over het Europese project en de inhoud en ambitie ervan.</p>
      <p sl="fr">De grote verdienste van dit verslag is dat het erop is gericht de begrotingsmiddelen van de Unie te mobiliseren teneinde te voldoen aan de Europa 2020-strategie. Hierdoor staat het haaks op de tunnelvisie van de meeste lidstaten.</p>
      <p sl="fr">Terwijl de lidstaten Europa zien in termen van hun financiële bijdrage, waarvan zij vinden dat deze moet worden gereduceerd, en het financieel rendement, dat ze juist graag zien toenemen, wordt er in dit verslag gepleit voor krachtig en geïntegreerd Gemeenschapsbeleid, of het nu gaat om reeds lang bestaand beleid of nieuwe bevoegdheden uit hoofde van het Verdrag van Lissabon.</p>
      <p sl="fr">Dit initiatiefverslag van het Parlement moet derhalve de basis vormen voor toekomstige discussies, zelfs al is er in mijn ogen sprake van overdreven consensusvorming en voorzichtigheid. Toegegeven, een stijging van ten minste 5 procent van de Europese begroting verdient de voorkeur boven de begrotingsplannen van de lidstaten voor 2012. De crux – en waarschijnlijk ook het struikelblok – zal echter zijn om een cijfer overeen te komen dat past bij het in het verslag omschreven beleid.</p>
      <p sl="fr">We zijn ons bewust van de nadelen van bezuinigingsbeleid: de gevolgen ervan voor de werkgelegenheid en de wanhoop van een groeiend aantal burgers. We hebben de verantwoordelijkheid om contracyclisch beleid te financieren, met name door middel van een krachtig cohesiebeleid, mijnheer Pieper, dat overheidsinvesteringen en werkgelegenheid in alle Europese regio's bevordert. Ik onderstreep het belang van de totstandbrenging van een categorie intermediaire regio's opdat de toewijzing van de structuurfondsen de economische en sociale realiteiten in de regio's correct weerspiegelt.</p>
      <p sl="fr">Ik vind, tot slot, dat we een belasting moeten instellen op financiële speculatie, waardoor de steun van onze burgers voor een goed gefinancierd Europa zou toenemen.</p>
    </intervention>
    <intervention id="3-084-000" speaker_id="28124" name="Gunnar Hökmark" is_mep="True" mode="spoken">
      <p sl="en">Mijnheer de Voorzitter, in de eerste plaats wil ik de rapporteur complimenteren voor het belichten van de problemen die voor ons liggen. Ik ben het ook eens met de zeer duidelijke boodschap van het verslag, waarin wordt opgeroepen tot een aanzienlijke uitbreiding van de activiteiten op het gebied van onderzoek en wetenschap, want dat is een van de prioriteiten die we moeten stellen.</p>
      <p sl="en">Ik wil graag opmerken – en ik richt mij hierbij tot de Commissie – dat het in de politiek en bij leiderschap draait om prioriteiten. Zonder prioriteiten is er geen sprake van leiderschap. Er zijn altijd taken en problemen die belangrijker zijn dan andere. Dat is bijvoorbeeld het geval met de begroting van de Europese Unie en die van de lidstaten. We moeten de activiteiten op het gebied van onderzoek en wetenschap verder uitbreiden, maar we moeten ook het bedrag voor wetenschap en onderzoek in de regionale financiering opvoeren. We moeten rekening houden met de ontwikkeling van de landbouwmarkten en de uitgaven op dat gebied verminderen.</p>
      <p sl="en">Maar laten we niet vergeten dat we op alle niveaus prioriteiten moeten stellen, zowel op Europees niveau als in de lidstaten. Ik moet zeggen dat ik een hekel heb aan het bekritiseren van de EU of Brussel, maar ik heb ook een hekel aan het bekritiseren van de lidstaten, want dat gaat ten koste van het belang van de uitgaven die we in de lidstaten doen: de gezondheidszorg, de sociale zekerheid, de pensioenen, het onderwijs. Dit is geen conflict tussen de EU en de lidstaten. Dit is een voortdurende strijd om het leiderschap en de prioriteiten. Als wij deze prioriteiten niet durven te stellen, dan tonen we geen leiderschap.</p>
      <p sl="en">Ik moet zeggen dat als we niet kunnen begrijpen in welke moeilijke situatie de lidstaten zich vandaag de dag bevinden, we de realiteit voor de burgers niet begrijpen. We moeten prioriteiten stellen en problemen niet oplossen door eenvoudigweg de begrotingen op te voeren. Daarom wil ik de commissaris vragen om leiderschap te tonen, om moedig te zijn en niet te vergeten om onderzoek en wetenschap, de infrastructuur …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="3-085-000" speaker_id="96880" name="Andrea Cozzolino" is_mep="True" mode="spoken">
      <p sl="it">Mijnheer de Voorzitter, dames en heren, de tekst waarover we vandaag stemmen is van groot strategisch belang en biedt een solide referentiekader voor de onderhandelingen over de financiële vooruitzichten van na 2013. Het begint met het verzoek om coherentie tussen de doelstellingen en de middelen, en tussen de nieuwe rol die de Europese instellingen – in het licht van het Verdrag van Lissabon en de recessie – moeten uitoefenen, en de middelen die we, gezamenlijk, besluiten in te zetten.</p>
      <p sl="it">Die coherentie impliceert dat we een serieus antwoord moeten geven op de roep om innovatie van het volk, van de subjecten van Europees beleid, en van de sociale groepen en industrieën in Europa. Dat hebben we ook gedaan voor cohesie, en dat was cruciaal voor onze beslissing over wat we de komende jaren van de Europese Unie willen maken . De ervaring leert dat cohesie nu een belangrijk verbindingspunt is voor het Europese project, dat we moeten beschermen en vernieuwen.</p>
      <p sl="it">De geleverde inspanningen voor een eventuele introductie van een tussenliggende categorie voor regio's zijn op dit vlak van buitengewoon belang, omdat de jarenlange recessie waar we nu uit komen in sommige gevallen de interne verschillen heeft vergroot, zodat het nu nog belangrijker is om de minder ontwikkelde gebieden in Europa op doeltreffende en toereikende wijze te steunen, verspilling te beperken en het vizier op ontwikkelingsbeleid te richten.</p>
      <p sl="it">Ik ben echter wel van mening dat we de uitdaging van tussenliggende categorieën en de vrijwaringsclausule aan moeten gaan, om een nieuwe fase van het Europese cohesiebeleid in te gaan en om, binnen het cohesiebeleid, de gebalanceerde en duurzame ontwikkeling die we de komende jaren voor Europa willen waarborgen te kunnen verwezenlijken.</p>
    </intervention>
    <intervention id="3-086-000" speaker_id="96876" name="Frank Engel" is_mep="True" mode="spoken">
      <p sl="fr">Mijnheer de Voorzitter, de vijfhonderd miljoen EU-burgers vormen nu nog 8 procent van de wereldbevolking.</p>
      <p sl="fr">In 2050 zal dit 5 of 6 procent zijn. In 2100 zullen we 3 procent van de wereldbevolking vormen. Dit grote aantal Europeanen blijft er, hoofdzakelijk met nationale begrotingsmiddelen, wereldwijd onder andere tweeduizend ambassades, 27 legers en vijftig gemeenschappelijke strijdkrachten op na houden. Ik geloof dat China nu extra viceministers inzet, louter en alleen om al deze belangrijke Europese ministers te ontvangen, die Peking om gunsten en bilaterale akkoorden komen vragen. Op het wereldtoneel begint dit alles belachelijk te worden.</p>
      <p sl="fr">8 procent van de wereldbevolking verdelen over dertig soevereine budgettaire beleidslijnen is waanzin. Deze soevereiniteit blijft in wezen absoluut. Europa beheert 2,5 procent, ofwel een veertigste deel, van de totale begrotingsuitgaven in Europa. De bijdragen van de lidstaten vormen een veertigste deel van hun nationale uitgaven. Blijkbaar is zelfs dat te veel.</p>
      <p sl="fr">Laten we nu meteen eens kijken naar de kwestie van de eigen middelen. Of niet. We moeten echter in ieder geval ophouden ons te beklagen over 2,5 procent van de overheidsuitgaven waarmee we het hele apparaat overeind moeten houden dat vereist is om de 2020-strategie te ontplooien en uitvoering te geven aan alle ons bij het Verdrag van Lissabon verleende bevoegdheden. Niet wij hebben deze strategie en bevoegdheden bedacht, maar de lidstaten. Deze realiteiten in ogenschouw nemend, is het verslag van de heer Garriga Polledo bescheiden. Toch zijn er mensen die ons nog meer beperkingen willen opleggen en het verslag als ambitieus beschouwen. Om deze reden moet dit Huis het verslag aannemen.</p>
    </intervention>
    <intervention id="3-087-000" speaker_id="97125" name="Frédéric Daerden" is_mep="True" mode="spoken">
      <p sl="fr">Mijnheer de Voorzitter, commissaris, dames en heren, dit verslag is belangrijk voor de toekomst van het Europese project, dat solidair en ambitieus moet zijn, met name gezien de begrotingscrises die de lidstaten momenteel doormaken.</p>
      <p sl="fr">De meeste staatshoofden en regeringsleiders in de Raad hanteren een ultraliberale aanpak, kiezen ervoor wild te blijven snoeien in de begrotingen en zijn bereid investeringen in essentieel toekomstgericht beleid, zoals dit wordt gefinancierd door de Europese begroting, op te offeren. Het bevriezen van deze begroting zal de groei schaden, wat andere Parlementsleden ook mogen zeggen. De in dit consensusverslag aanbevolen stijging van ten minste 5 procent is het minimum, willen we de uitdagingen kunnen aangaan en elkaar kunnen bijstaan.</p>
      <p sl="fr">Europese solidariteit houdt ook in dat de 2020-strategie moet worden gefinancierd, in het bijzonder de sociale doelstellingen ervan, waaronder armoedebestrijding. Dit verslag heeft mij er tevens van overtuigd dat de Europese solidariteit moet worden versterkt door de invoering van een categorie intermediaire regio's, opdat het cohesiebeleid heel Europa kan dekken.</p>
      <p sl="fr">Een ander voorbeeld, tot slot, is het Europees Fonds voor aanpassing aan de globalisering, dat echte solidariteit biedt voor de Europese werknemers. In het verslag wordt de belangrijke rol van dit fonds erkend. Meer middelen voor het meerjarig financieel kader zijn noodzakelijk. Dit mag niet worden gezien als last voor de lidstaten, omdat de Europese begroting een toegevoegde waarde heeft en in de toekomst een belasting op financiële transacties zal omvatten.</p>
    </intervention>
    <intervention id="3-088-000" speaker_id="1431" name="Marietta Giannakou" is_mep="True" mode="spoken">
      <p sl="el">Mijnheer de Voorzitter, het Verdrag van Lissabon heeft nieuwe bevoegdheidsterreinen gecreëerd en het beleid van de Unie versterkt. Dit feit zal ook worden weerspiegeld in het nieuwe meerjarig financieel kader 2013-2020 dat momenteel wordt opgesteld. Ik feliciteer de rapporteur, de heer Garriga, met zijn volledige verslag. Daarin schetst hij de beleidsprioriteiten die nodig zijn voor een ander Europa dan het Europa dat wij nu kennen.</p>
      <p sl="el">Omdat niet alleen de Unie als zodanig, maar ook haar burgers geconfronteerd zijn met grote interne uitdagingen en omdat de Unie een sterk internationaal karakter heeft, beseffen wij dat het hoofddoel moet zijn om de bestaande sociale, economische en territoriale ongelijkheden te verminderen. Een goed uitgewerkt en succesvol cohesiebeleid is op zich al een bron van toegevoegde waarde en moet alle lidstaten van de Unie ten goede komen.</p>
      <p sl="el">Het nieuwe programma en het nieuw zevenjarig kader wortelen in de acties van de EU 2020-strategie en zijn erop gericht Europa in staat te stellen zich ter herstellen van de crisis door middel van slimme, duurzame en inclusieve groei. De beleidsprioriteiten en -doelstellingen zijn: bevordering van werkgelegenheid, versterking van innovatie, onderzoek, ontwikkeling, bestrijding van klimaatverandering, verbetering van onderwijs, sociale integratie, bestrijding van armoede en migratiebeleid. Daarnaast moeten er middelen komen voor de ontwikkeling van moeilijk toegankelijke en ultraperifere gebieden.</p>
      <p sl="el">De begroting van de Unie is het belangrijkste instrument om actief solidariteit te beoefenen tussen de lidstaten. Zij is een krachtig instrument om hervormingen door te voeren waarmee aanvullende particuliere en openbare middelen kunnen worden aangetrokken. Dergelijke middelen zijn noodzakelijk om investeringen te ondersteunen die een katalysatorwerking kunnen hebben en een multiplicatoreffect van de uitgaven van de Unie kunnen verzekeren. Als we een Europa willen dat sterk is – niet alleen voor haar burgers, maar ook tegenover de rest van de wereld – dan moeten we ervoor zorgen dat de Europese begroting wordt verhoogd, mijnheer de Voorzitter, en wordt gebaseerd op echte eigen middelen. De begroting van de Unie is een instrument voor alomvattende en geïntegreerde ontwikkeling op een moment waarop de lidstaten niet in hun staat zijn om in hun eentje …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="3-089-000" speaker_id="96862" name="Sophie Auconie" is_mep="True" mode="spoken">
      <p sl="fr">Mijnheer de Voorzitter, dames en heren, er wordt vaak gezegd dat geld het zenuwstelsel van oorlog is. We mogen niet vergeten dat het ook het zenuwstelsel is van een vredesproject als de Europese Unie. Als Europa namelijk echt het in de Verdragen verankerde beleid wil uitvoeren, ook het nieuwe beleid uit hoofde van het Verdrag van Lissabon, moet het beschikken over voldoende middelen om deze doelstellingen te verwezenlijken.</p>
      <p sl="fr">Ik ben dan ook voorstander van eigen middelen en een belasting op financiële transacties. De noodzakelijke verhoging van de Europese begroting moet gepaard gaan met aanzienlijke besparingen, te bereiken door de optimalisering van de uitgaven. Laten we ons bijvoorbeeld uitrusten met een echt gemeenschappelijk buitenlands en defensiebeleid, opdat Europa een grotere invloed krijgt in de wereld en publieke middelen optimaal worden gebruikt.</p>
      <p sl="fr">Het verslag van de heer Garriga Polledo is van essentieel belang, het is bijna een complete herziening: er wordt een bijzonder sterk politiek en financieel kader voor de Europese Unie in aanbevolen. Twee cruciale EU-beleidslijnen nemen in dit verslag bovendien terecht een prominente plaats in. Wat het gemeenschappelijk landbouwbeleid (GLB) betreft – dat van essentieel belang is voor de voedselzekerheid en de onafhankelijkheid van voedselhulp – wordt er in het verslag bepleit dat de begroting ervan wordt hernieuwd. Ten aanzien van het cohesiebeleid – het financieel instrument ter bevordering van solidariteit en de economische ontwikkeling van de regio's – wordt in het verslag voorgesteld de doelstellingen ervan te ondersteunen door de invoering van een categorie intermediaire regio's, opdat regio's met eenzelfde ontwikkelingsniveau kunnen profiteren …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="3-090-000" speaker_id="96779" name="Danuta Maria Hübner" is_mep="True" mode="spoken">
      <p sl="en">Mijnheer de Voorzitter, ik wil graag iets zeggen over de noodzaak om ons te richten op de hervorming van de eigen middelen. Ik ben van mening dat een besluit over de EU-begroting door de overheersende rol van de bni-inkomsten een al te politieke zaak wordt en minder gericht is op doelmatigheid. Verzoeken om de uitgaven van de EU te bevriezen of te verlagen worden er eveneens door in de hand gewerkt. Het gevolg is de logica, die tot uiting werd gebracht tijdens de onderhandelingen over de begroting voor 2011, dat als we vanwege de crisis snijden in onze nationale begrotingen, we dezelfde aanpak moeten hanteren voor de EU-begroting.</p>
      <p sl="en">Het ligt echter absoluut niet voor de hand dat we met extra eigen middelen die de afhankelijkheid van het bni zouden verminderen een drastische verandering kunnen verwachten in het vermogen van de EU om de groei en de structurele veranderingen te financieren. Er bestaat altijd een kans dat dezelfde coalitie die het begrotingsbesluit neemt in de Raad, in het Europees Parlement hetzelfde besluit aanneemt.</p>
      <p sl="en">Als wij om Europa geven, dan moeten we geen gehoor meer geven aan de verwachtingen van de ministers van Financiën, maar ons richten op de verwachtingen van de burgers. Het succes van een nationaal politicus die terugkeert van de onderhandelingen in Brussel moet niet afhangen van de boodschap dat de overheid minder zal bijdragen aan de EU-begroting, maar bijvoorbeeld wel van de boodschap dat de EU ervoor zal zorgen dat kleine ondernemingen innovatieprojecten kunnen financieren.</p>
      <p sl="en">Het is duidelijk dat de EU-kosten op een volkomen transparante manier moeten worden gefinancierd. Dit zou gemakkelijker gaan met slechts één belasting, maar het is ook mogelijk om de inkomsten te baseren op een combinatie van belastingen die voldoen aan de criteria op het gebied van transparantie, rechtvaardigheid, zichtbaarheid, doelmatigheid en voldoende harmonisatie.</p>
    </intervention>
    <intervention id="3-091-000" speaker_id="96867" name="Maria Da Graça Carvalho" is_mep="True" mode="spoken">
      <p sl="pt">Mijnheer de Voorzitter, Commissaris, ik begin met de rapporteur geluk te wensen met zijn uitstekende werk. Ik verheug me over het feit dat de in dit rapport gepresenteerde prioriteiten in overeenstemming zijn met de Europa 2020-strategie en dat ze groei tot een centraal punt van het Europees beleid maken. We hebben meer en beter Europa nodig.</p>
      <p sl="pt">In die zin moeten we de gebieden promoten die het meest bijdragen aan het concurrentievermogen, zoals het wetenschappelijke onderzoek, innovatie en energie. Het is daarom nodig financiering van wetenschap en innovatie substantieel te verhogen om zo de wetenschappelijke topprestaties in heel Europa te bevorderen. Het is eveneens van belang het Europese systeem van wetenschapsfinanciering te versterken in heel Europa om zo het doel van investering van 3 procent van het bruto binnenlands product (BBP) te realiseren.</p>
      <p sl="pt">De nieuwe begroting moet ook de energie-efficiëntie bevorderen, de constructie van toekomstige infrastructuur steunen, in het bijzonder de energie-infrastructuur, en zo de nodige voorwaarden scheppen voor een concurrerende Europese industrie. Het is nodig om de rol van de industrie te vergroten, en in het bijzonder die van de kleine en middelgrote ondernemingen (KMO's), en zo bij te dragen aan versterking van de Europese leiderschapspositie in een geglobaliseerde wereld.</p>
    </intervention>
    <intervention id="3-092-000" speaker_id="96813" name="Barbara Matera" is_mep="True" mode="spoken">
      <p sl="it">Mijnheer de Voorzitter, ik wil de heer Garriga Polledo feliciteren met het uitstekende werk dat hij het afgelopen jaar heeft verricht, en dat brede politieke steun heeft gekregen. Ik verwelkom de boodschap die in dit verslag wordt afgegeven: de Europese Unie moet zich manifesteren als wereldspeler om de crisis op te lossen.</p>
      <p sl="it">Het toekomstige financiële kader volgt de doelstellingen die in de Europa 2020-strategie zijn vastgelegd en vindt een solide basis in het Verdrag van Lissabon. Maar voor de geloofwaardigheid van de prioriteiten van Europa zijn toereikende middelen nodig. De toekomstige EU-begrotingen moeten de ontwikkeling van transport- en energie-infrastructuur, de investeringen in onderzoek en ontwikkeling, het onderwijs en het jeugdbeleid nieuw elan geven, en middelen die beschikbaar worden gesteld voor de belangrijkste zaken van het cohesiebeleid en het landbouwbeleid moeten worden gehandhaafd.</p>
      <p sl="it">De grote Europese projecten botsen met de beperkte nationale begrotingen van de lidstaten, en daarom is een grotere betrokkenheid van de private sector, door middel van projectobligaties of publiek-private partnerschappen, de sleutel tot een grotere groei en concurrentievermogen.</p>
      <p sl="it">Samen met de andere Italiaanse afgevaardigden ben ik verontrust door het voorstel van een zogenaamde "tussenliggende categorie" in het regionaal beleid, omdat dit schadelijk kan zijn voor de zwakkere gebieden in de Europese Unie. Tot slot ben ik van mening dat een volledige financiering van de EU door middel van een systeem dat is gebaseerd op eigen middelen de enige manier is om de toekomst en ontwikkeling van de Europese Unie veilig te stellen.</p>
    </intervention>
    <intervention id="3-093-000" speaker_id="28220" name="Ingeborg Gräßle" is_mep="True" mode="spoken">
      <p sl="de">Mijnheer de Voorzitter, commissaris, waarde collega's, tegelijkertijd met het MFK-pakket wordt ook de hervorming van het Personeelsstatuut ingediend. De vraag hoe de EU eigenlijk wordt bestuurd, wordt uitstekend behandeld in de punten 125 en 126 van het verslag van Salvador Garriga Polledo. Ik wil u vragen, commissaris, om bij de presentatie van het Personeelsstatuut ambitieus te zijn. Want de vraag wat we doen – waarover hier fel werd gedebatteerd – is minstens zo belangrijk als de vraag hoe we dat doen.</p>
      <p sl="de">De vraag is welke rol de Europese Commissie in de toekomst bij de tenuitvoerlegging van alle punten in het vandaag door ons gepresenteerde 2020-programma gaat spelen. Ik hoop dat de Commissie een grotere rol voor zichzelf ziet weggelegd en niet alle taken door anderen moet laten uitvoeren. Daarom is het belangrijk dat we genoeg mankracht voor deze nieuwe taken kunnen vrijspelen, zodat de Commissie haar verantwoordelijkheid kan nemen. Wij hebben een overweldigend groot aantal vrije dagen. De ambtenaren van de Commissie hebben tot wel dertien weken betaalde vakantie. Commissaris, ik stel voor: neemt u een deel van deze vrije dagen en gebruik deze voor de tenuitvoerlegging van de begroting, zodat we de beleidsdoelstellingen die we willen verwezenlijken ook verwezenlijken. Ik pleit ervoor dat er ook een EU 2020-strategie voor de EU-administratie komt. Ik richt mijn verzoek niet alleen aan u, maar aan het hele college en ook aan de Commissievoorzitter zelf.</p>
    </intervention>
    <intervention id="3-094-000" speaker_id="96782" name="Sidonia Elżbieta Jędrzejewska" is_mep="True" mode="spoken">
      <p sl="pl">Mijnheer de Voorzitter, ik feliciteer de heer Garriga Polledo met zijn uitstekende verslag over het meerjarig financieel kader. Het verslag heeft bijzonder veel steun gekregen in de Bijzondere Commissie beleidsuitdagingen en begrotingsmiddelen voor een duurzame Europese Unie na 2013. Ik hoop dat het verslag een belangrijke basis zal vormen voor de onderhandelingen over de nieuwe meerjarige begroting van de Europese Unie die binnenkort van start gaan.</p>
      <p sl="pl">Ik ben bijzonder verheugd dat de leden van het Parlement het door mij voorgestelde amendement over de versterking van het jongerenbeleid hebben gesteund. Jonge Europeanen behoren tot de grootste slachtoffers van de economische crisis, en daarom moeten we alle initiatieven steunen die beogen de situatie van jongeren te verbeteren, vooral de initiatieven die de toegang van jongeren tot onderwijs en hun situatie op de arbeidsmarkt verbeteren. Programma's als "Jeugd in actie" en "Een leven lang leren", die worden gekenmerkt door lage kosten per begunstigde en derhalve uiterst doelmatig zijn, moeten in het volgende meerjarig financieel kader worden gehandhaafd als afzonderlijke programma's, en er moet veel meer in worden geïnvesteerd.</p>
      <p sl="pl">Ik wil ook mijn waardering uitspreken voor het voorstel om de financiering voor het cohesiebeleid op een hoog niveau te houden. Het cohesiebeleid speelt niet alleen een sleutelrol bij het bereiken van de doelstellingen van de Europa 2020-strategie, maar het heeft vooral de taak om de Europese integratie en solidariteit te versterken door het wegwerken van de helaas nog steeds bestaande sociale, economische en territoriale verschillen in de Europese Unie.</p>
    </intervention>
    <intervention id="3-095-000" speaker_id="39714" name="Rareş-Lucian Niculescu" is_mep="True" mode="spoken">
      <p sl="ro">Mijnheer de Voorzitter, de rapporteur is zijn presentatie begonnen met een zeer belangrijke zin, namelijk dat we het traditionele beleid van de Europese Unie moeten combineren met de nieuwe prioriteiten. Deze elementen kunnen niet zonder elkaar functioneren. Zodoende verwelkom ik de visie op het gemeenschappelijk landbouwbeleid (GLB) in dit verslag.</p>
      <p sl="ro">Ik wil een aantal belangrijke ideeën in herinnering brengen. In de eerste plaats het behoud van het GLB-budget voor de duur van de volgende financiële programmaperiode. De traditionele rol van de Europese landbouw, naast de nieuwe ambities die wij uitspreken, rechtvaardigt behoud van dit budget volledig.</p>
      <p sl="ro">In de tweede plaats is het nodig om een GLB met twee pijlers te behouden. Het stimuleren van plattelandsgebieden in het kader van de tweede pijler is daarbij nauw gelieerd aan de doelstellingen van de Europa 2020-strategie.</p>
      <p sl="ro">Een laatste punt is de noodzaak van een hervormd toekomstig GLB, dat een doeltreffender gebruik van middelen nastreeft, onder andere door middel van een eerlijker verdeling van de betalingen.</p>
    </intervention>
    <intervention id="3-096-000" speaker_id="96680" name="Zigmantas Balčytis" is_mep="True" mode="spoken">
      <p sl="lt">Mijnheer de Voorzitter, om te beginnen wil ik alle rapporteurs bedanken voor het enorme karwei dat zij hebben geklaard. We beschikken nu over een duidelijk standpunt van het Parlement met betrekking tot wat wij en onze burgers verwachten van de volgende financiële programmeringsperiode. We beseffen allemaal dat de huidige beleidskoers ingrijpend gewijzigd dient te worden. Dit besef komt duidelijk tot uiting in de Europa 2020-strategie. We moeten een veilige Europese interne energiemarkt tot stand brengen, we moeten waarborgen dat alle delen van Europa met elkaar verbonden zijn via vervoersnetwerken en we moeten de nog steeds bestaande ongelijkheden tussen de diverse regio's van de Europese Unie uit de wereld helpen. Het gemeenschappelijk landbouwbeleid is aan een grondige herziening toe en moet garanties bieden voor een rechtvaardig en uniform systeem van directe steun. Hetzelfde geldt voor vele andere belangrijke terreinen. Als dat niet gebeurt, zullen we er niet in slagen om een concurrerend en sterk Europa tot stand te brengen. Uiteraard vergt dit een toename van de investeringen, vooral op onderzoeksgebied. Daarom moeten we op zoek naar nieuwe financiële instrumenten, zoals de invoering van een belasting op financiële transacties, enzovoorts. Ik ben van mening dat …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="3-097-000" speaker_id="1965" name="Jan Mulder" is_mep="True" mode="spoken">
      <p sl="nl">Voorzitter, een van de centrale punten die in dit debat naar voren zijn gekomen is: "Wat is precies de Europese toegevoegde waarde?" Ik hoop dat de Commissie, als ze eind van deze maand met haar voorstellen komt, duidelijk omschrijft waarom bepaalde begrotingsposten een duidelijke toegevoegde waarde hebben. Het lijkt mij dat we dát precies moeten weten, want dan kunnen wij ook verdedigen waar wij voor stemmen.</p>
      <p sl="nl">Ten tweede zal de discussie ook heel sterk worden beïnvloed door de debatten over de eigen middelen. Een van de dingen die de discussie vergald heeft, is een besluit van 1984 over de British rebate . Hoe heeft dat eeuwig kunnen duren? Volgens mij hoort er helemaal geen rebate te zijn ofwel moeten de andere landen die in een soortgelijke situatie verkeren als Groot-Brittannië in 1984, ook een gelijke behandeling krijgen. Ik hoop dat de voorstellen van de Commissie ook in die richting zullen gaan.</p>
    </intervention>
    <intervention id="3-098-000" speaker_id="28409" name="Raül Romeva i Rueda" is_mep="True" mode="spoken">
      <p sl="es">Mijnheer de Voorzitter, de obsessie om alleen aandacht te hebben voor de omvang van de bezuinigingen en niet voor het hoe er moet worden bezuinigd en waar, en nog minder voor de manier waarop de inkomsten kunnen worden verhoogd, is zorgwekkend.</p>
      <p sl="es">Ten eerste betekent meer Europa een beter Europa voor zover het minder economische macht voor de lidstaten betekent.</p>
      <p sl="es">Ten tweede moeten we uiteraard ook de uitgaven herzien. Maar laten we goed kijken welke uitgaven: een voorstel zou zijn om te bezuinigen op de defensie-uitgaven, een ander om de twee zetels van het Europees Parlement terug te brengen naar een. Wij vinden dit de twee belangrijkste suggesties.</p>
      <p sl="es">Wat mij, ten derde, het meest heeft verontrust, was de naar mijn mening zorgwekkende glimlach van de heer Lewandowski op het moment dat er werd gesproken over de heffing op financiële transacties.</p>
      <p sl="es">Dit heeft mij verontrust en ik zou hem willen vragen waarom het zo slecht is, zo nadelig, om degenen die door speculatie rijk geworden zijn voor de crisis te laten betalen, in plaats van degenen die er het minst schuld aan hebben, en niet te doen wat u gisteren hebt gedaan, namelijk aan Spanje vragen om te snoeien in de sociale voorzieningen door reductie van de uitgaven van …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="3-099-000" speaker_id="96988" name="Alfreds Rubiks" is_mep="True" mode="spoken">
      <p sl="lv">Mijnheer de Voorzitter, ik zou de leden graag op het volgende attent willen maken: bij de goedkeuring van de begroting mogen we niet uit het oog verliezen dat het scepticisme van de inwoners van Europa met betrekking tot wat wij hier doen gestaag toeneemt. Gelet hierop ben ik van oordeel dat de begroting onvoldoende is afgestemd op de ambitieuze doelstellingen die vervat zijn in het EU 2020-programma. Verder had ik nog een vraag voor de commissaris. U hebt de Letse boeren beloofd dat de directe steun in deze begroting gelijkelijk verdeeld zou worden, maar als de tekst wordt aangenomen zoals deze nu voorligt, zal het moeilijk voor u zijn om uw belofte na te komen. Ik zou willen dat alles wat we hier bespreken en bediscussiëren in overeenstemming is met de belangen van onze kiezers.</p>
    </intervention>
    <intervention id="3-100-000" speaker_id="96749" name="Andrew Henry William Brons" is_mep="True" mode="spoken">
      <p sl="en">Mijnheer de Voorzitter, juist toen ik dacht dat het niet meer slechter kon met de EU, stuitte ik op dit verslag. Het begint met een flinke portie zelfmisleiding: "De Europese burgers eisen momenteel meer dan ooit van de EU". Welnu, steeds meer Britten eisen van ons dat we eruit stappen. Misschien is dat wat ze bedoelen. Het idee om de begroting na 2013 te bevriezen wordt in het verslag compleet van tafel geveegd en er wordt in volgehouden dat zelfs een toename van 5 procent slechts een beperkte bijdrage aan de doelstellingen van de EU mogelijk zou maken. Nou ja, we moeten dankbaar zijn voor de kleine dingen.</p>
      <p sl="en">Weggestopt in het midden van punt 166 staat een oproep om de kortingen af te schaffen. Dit is het instrument waardoor het Verenigd Koninkrijk slechts een onacceptabele nettobijdrage betaalt in plaats van een buitensporige nettobijdrage. Het is al erg genoeg dat wordt volgehouden dat het Verenigd Koninkrijk zijn zuurverdiende geld moet afdragen, maar in punt 169 wordt nog eens voorgesteld dat de EU de bevoegdheid moet krijgen om haar eigen belastingen te heffen zonder onze goedkeuring en zonder ons toezicht. Dat is eenvoudigweg onacceptabel.</p>
    </intervention>
    <intervention id="3-101-000" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Mijnheer de Voorzitter, we hebben een belangrijke consensus bereikt. Het gepresenteerde verslag biedt de noodzakelijke continuïteit en stelt de wijzigingen voor die we hadden verwacht. EU-beleid kenmerkt zich door stabiliteit. Daarom wordt voorgesteld om de huidige begroting voor het cohesiebeleid en het gemeenschappelijk landbouwbeleid te handhaven.</p>
      <p sl="pl">Nivellering van het ontwikkelingsniveau versterkt de interne markt, die positieve resultaten oplevert voor alle EU-lidstaten. Alle consumenten in de EU profiteren van het gemeenschappelijk landbouwbeleid. We moeten wel in ons achterhoofd houden dat landbouwers bijzonder lage inkomens hebben, ondanks de steun die zij uit de EU-begroting ontvangen. De landbouw ziet zich geconfronteerd met nieuwe taken op het gebied van milieu, klimaat, dierenwelzijn en onrealistische onderhandelingen in de WHO die extra kosten voor de landbouwers met zich mee brengen. Wie gaat dat betalen? We verwachten dat de financiering van duurzame en slimme ontwikkeling zal stijgen en dat er meer nadruk komt te liggen op innovatievermogen, wetenschappelijk onderzoek en onderwijs.</p>
      <a text="(Spreker wordt door de Voorzitter onderbroken)"/>
    </intervention>
    <intervention id="3-102-000" speaker_id="97008" name="Georgios Stavrakakis" is_mep="True" mode="spoken">
      <p sl="el">Mijnheer de Voorzitter, mijnheer de commissaris, het Parlement stuurt vandaag een duidelijke boodschap aan zowel de Commissie als de premiers van de Europese Unie. Wij maken namelijk duidelijk dat er voor de periode tot 2020 een begroting moet komen die de Unie in staat stelt haar verantwoordelijkheid te nemen en aan de verwachtingen van de burgers te voldoen.</p>
      <p sl="el">Wat het cohesiebeleid betreft is onze boodschap glashelder. Wij zeggen ja tegen een cohesiebeleid dat is voorzien van voldoende financiële middelen en een beslissende bijdrage kan leveren aan ontwikkeling, nieuwe banen en innovatie. Wij zeggen ja tegen een autonoom cohesiebeleid, ja tegen coördinatie op alle niveaus van de beleidsvorming, van de strategische planning tot de uitvoering, ja tegen de introductie van een tussencategorie van voor steun in aanmerking komende regio's, en ja tegen speciale maatregelen voor insulaire en berggebieden in Europa.</p>
      <p sl="el">We zeggen ook twee keer heel duidelijk nee, nee tegen elke poging om dit beleid op te splitsen in verschillende sectoren en tot slot nee tegen het opleggen van sancties in de context van het Stabiliteits- en groeipact.</p>
    </intervention>
    <intervention id="3-103-000" speaker_id="4346" name="De Voorzitter" is_mep="True" mode="spoken">
      <p sl="nl">Hiermee is de "catch the eye"-procedure beëindigd, en ik verontschuldig mij bij de elf of twaalf leden die op de lijst stonden en niet konden spreken, maar daar is absoluut geen tijd voor.</p>
    </intervention>
    <intervention id="3-104-000" speaker_id="photo_generic" name="Janusz Lewandowski" is_mep="True" mode="spoken">
      <p sl="en">lid van de Commissie . – Mijnheer de Voorzitter, ik heb mijn spreektijd al opgebruikt, dus ik zal me beperken tot twee korte opmerkingen.</p>
      <p sl="en">In de eerste plaats kan het wanbeheer van de nationale financiën in de huidige internationale context van bezuinigingen niet geweten worden aan de Europese begroting, die geen tekorten vertoont. Deze begroting kan echter wel bijdragen tot het creëren van banen en groei, omdat zij betrekking heeft op investeringen. Hierin verschilt de Europese begroting van de nationale begrotingen, die hoofdzakelijk betrekking hebben op sociale overdrachten.</p>
      <p sl="en">In de tweede plaats is, met betrekking tot de beloften aan de Europese boeren, geleidelijke convergentie realistisch. Op dit moment is een forfaitair bedrag niet haalbaar, en ik denk dat dit de komende jaren zo zal blijven.</p>
      <p sl="en">Uiteindelijk verwacht ik, namens de Commissie, dat de aanstaande stemming de brede consensus van deze vergadering zal weergeven en daardoor de stem van het Europese Parlement krachtig en invloedrijk zal maken.</p>
    </intervention>
    <intervention id="3-105-000" speaker_id="4346" name="De Voorzitter" is_mep="True" mode="spoken">
      <p sl="nl">We sluiten het debat af met een toespraak van de rapporteur, de heer Garriga Polledo, die ik van harte feliciteer met zijn excellente werk op dit onderwerp.</p>
    </intervention>
    <intervention id="3-106-000" speaker_id="1665" name="Salvador Garriga Polledo" is_mep="True" mode="spoken" role="rapporteur">
      <p sl="es">Mijnheer de Voorzitter, in de eerste plaats wil ik de nationale afvaardigingen bedanken die, naar ik heb begrepen, de druk van hun lidstaten hebben weerstaan en voor dit voorstel zullen stemmen.</p>
      <p sl="es">Ik heb het gevoel dat dit niet een debat is over de hoogte van de begroting, maar over de suprematie van de communautaire methode, en ik denk dat diegenen die in dit debat hebben geprobeerd om het budget van de Unie te verlagen zich hebben vergist. Zij willen nieuwe prioriteiten en een lagere begroting. Ik verzeker hen dat ze op deze manier uiteindelijk een lagere begroting en minder prioriteiten zullen krijgen.</p>
      <p sl="es">Ik begrijp in ieder geval niet hoe ze in dit Parlement kunnen zitten en voor een intergouvernementele benadering kunnen zijn. Laten we die stap overlaten aan de Raad; het zou uw taak moeten zijn om op te komen voor een Europese Unie met haar beleid, haar prioriteiten, haar verantwoordelijkheden en een passende begroting.</p>
      <p sl="es">Wij willen geen verhoging van 5 procent van de openbare uitgaven in Europa. In plaats daarvan streven we naar een verlichting van de nationale budgettaire lasten en het opnemen van transnationale investeringen in de begroting van de Unie, waar ze efficiënter kunnen worden aangewend. Dat is de toegevoegde waarde van Europa, die alle partijen in dit parlement dit jaar hebben onderschreven in de Bijzondere Commissie beleidsuitdagingen (SURE).</p>
      <p sl="es">Ik denk dat dit zeker een voorstel is met een grote reikwijdte; het is een ambitieus voorstel dat om belangrijke beslissingen van de lidstaten vraagt, en we vragen de lidstaten dan ook om de uitdaging die het met zich meebrengt aan te gaan.</p>
      <p sl="es">Ik wil tevens mijn erkentelijkheid uitspreken voor de constructieve voorstellen en voor het debat, dat naar mijn idee voldoende levendig is geweest en het hele scala aan meningen tot uitdrukking heeft gebracht dat dit Europese Parlement bindt. Ik denk dat wij als Parlement in ieder geval beter uit dit debat komen, en met een veel sterker politiek profiel.</p>
    </intervention>
    <intervention id="3-107-000" speaker_id="4346" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt vandaag om 12.00 uur plaats.</p>
      <a text="(De vergadering wordt kortstondig onderbroken)"/>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-108-000" speaker_id="96814" name="Elena Băsescu" is_mep="True" mode="written">
      <p sl="ro">Vanwege de huidige crisis en de ernstige beperkingen wat betreft de publieke bestedingen hebben de lidstaten steeds meer moeite om economische groei te laten zien. Ik wijs erop dat de EU een antwoord moet bieden op de demografische uitdaging. De daling van de beroepsbevolking als percentage van de totale bevolking, in combinatie met de stijging van het relatieve aantal gepensioneerden, zal de socialebeschermingsstelsels onder druk zetten.</p>
      <p sl="ro">Ik steun het idee dat het geheel van de EU-financiering moet leiden tot een betere algemene toestand van het Europese milieu. Daarom moeten de positieve en negatieve gevolgen voor het klimaat, het milieu en gebruik van EU-middelen op alle niveaus worden geanalyseerd. De investeringen op EU-niveau kunnen leiden tot significant hogere besparingen op nationaal niveau, met name op gebieden waar de EU onbetwistbaar een hogere toegevoegde waarde heeft dan de nationale begroting.</p>
    </intervention>
    <intervention id="3-109-000" speaker_id="96716" name="Zuzana Brzobohatá" is_mep="True" mode="written">
      <p sl="cs">Uit het lopende debat over de aankomende programmaperiode blijkt dat we het belangrijkste economische instrument van het EU-beleid ditmaal holistisch moeten aanpakken. De wereldwijde financiële crisis en de moordende wereldwijde concurrentie door de economische tijgers China en India nopen ons ertoe het meerjarig financieel kader dusdanig in te richten dat het overeenstemt met de basisdoelstellingen van de 2020-agenda. Het idee van de rapporteur om alle beleidsvormen in verband met de 2020-agenda samen te bundelen in één onderdeel van het meerjarig financieel kader acht ik uiterst gewaagd. Het voorstel van de rapporteur om wettelijk vast te leggen dat halverwege de programmaperiode een verplichte analyse gemaakt moeten worden van de beperkingen van de verschillende onderdelen van het kader, acht ik echter zeer gewenst. Ook de gedachte om de looptijd van het meerjarig financieel kader in overeenstemming te brengen met de politieke cycli van de EU-organen is zeer interessant, omdat er op die manier voor meer democratische controle en rekenschap gezorgd kan worden. De woorden van de rapporteur dat er moet worden nagedacht over de hervorming van de inkomsten van de EU zijn meer dan terecht. Er dient geleidelijk te worden overgegaan op een systeem van eigen middelen van de EU. Het huidige systeem van bijdragen van de lidstaten dient met andere woorden te worden vervangen, want het moedigt aan tot vergelijkingen van de balans tussen de EU en de lidstaten. En dat leidt tot verkeerde conclusies onder het brede publiek ten aanzien van de zin en het nut van het lidmaatschap van de Europese Unie. Uiteraard slaan dergelijke conclusies, gezien de huidige onderlinge verwevenheid van de economieën en het beleid, de plank volledig mis.</p>
    </intervention>
    <intervention id="3-109-500" speaker_id="96849" name="Alain Cadec" is_mep="True" mode="written">
      <p sl="fr">Het doel van het verslag van de heer Garriga Polledo is het vaststellen van de politieke prioriteiten van het Parlement voor het meerjarig financieel kader (MFK) na 2013, zowel wat betreft de wetgeving als wat betreft de begroting. Twee punten zijn mij vooral opgevallen: ten eerste dat cohesie voor groei en werkgelegenheid een politieke prioriteit is. Ik ben een groot voorstander van de vorming van een intermediaire categorie voor regio's waar het bbp per hoofd van de bevolking tussen 75 en 90 procent van het EU-bbp ligt. Het doel is om een beter evenwicht tussen de regio's te creëren. Met dit voorstel wordt uitvoering gegeven aan het beginsel van territoriale samenhang zoals dit is vastgelegd in artikel 174 van het Verdrag betreffende de werking van de Europese Unie. Wat, ten tweede, de financiële vooruitzichten betreft, ben ik vóór de invoering van een belasting op financiële transacties met het oog op de vorming van eigen middelen voor de Europese Unie.</p>
    </intervention>
    <intervention id="3-109-750" speaker_id="1289" name="Proinsias De Rossa" is_mep="True" mode="written">
      <p sl="en">Ik wil de aandacht vestigen op het voorstel dat in dit verslag wordt gedaan voor een belasting op financiële transacties. Met een belasting op financiële transacties kunnen twee problemen tegelijkertijd worden aangepakt – hoe de almaar toenemende vraag om de invoering van nieuw EU-beleid moet worden gefinancierd, en hoe de financiële sector kan bijdragen aan het oplossen van de economische crisis waarvan deze sector medeveroorzaker is. Door de belastingopbrengsten zouden de betalingen die de lidstaten op dit moment aan de EU-begroting doen kunnen worden gematigd. Tegelijkertijd wordt het hierdoor mogelijk om probleemloos het beleid te ontwikkelen dat de economische toekomst van Europa moet waarborgen. Wij zouden de middelen hebben om te investeren in onderzoek en ontwikkeling, de bestrijding van klimaatverandering en het opbouwen van solidariteit tussen de EU-regio's. Europa zou de toon moeten zetten in de wereld door deze belasting binnen zijn grenzen te heffen en campagne te voeren voor de invoering ervan in de rest van de wereld. Ik dring er bij de Europese Commissie op aan om onmiddellijk te handelen op basis van dit verslag en tegemoet te komen aan de verzoeken van dit democratisch gekozen Parlement om passende maatregelen voor te stellen.</p>
    </intervention>
    <intervention id="3-110-000" speaker_id="96706" name="João Ferreira" is_mep="True" mode="written">
      <p sl="pt">Laten we naar het huidige meerjarig financieel kader (MFK) kijken. De uitbreiding van de EU met twaalf nieuwe landen, over het algemeen met een ontwikkelingsniveau beneden het gemiddelde niveau van de vijftien landen die tot dan toe de EU vormden, bracht onmiskenbare uitdagingen en eisen met zich mee voor de effectiviteit van het beginsel van economische en sociaal cohesie. Wat we echter hebben gezien is een vermindering van de structuurfondsen 0,42 procent naar 0,37 procent van het bruto nationaal inkomen (bni) van de EU. Met andere woorden: er is in gesneden in relatieve zin op het moment dat deze middelen het meest nodig waren. De resultaten zijn duidelijk te zien: in plaats van de beloofde convergentie hebben we een zichtbare divergentie, die is verergerd door de effecten van de economische en sociale crisis en door het functioneren en ontwikkelen van instrumenten zoals de interne markt, die voordelig is voor sommigen en duidelijk nadelig is voor anderen. Dit is het MFK dat nu dienst doet als ijkstok voor het debat over de financiële vooruitzichten 2013-2020, met in essentie de bedoeling</p>
      <p sl="pt">om het te handhaven. De toename met 5 procent zal de EU-begroting niet substantieel doen stijgen boven 1 procent van het bni van de Unie. Nogmaals, dit bedreigt het bejubelde principe van cohesie. Dit wordt nog verergerd door het feit dat beschikbare bronnen nu gekanaliseerd worden naar andere doelen – die echter wel inbegrepen zijn in de Verdragen: militarisme en overzeese interventie, onder andere – die dit beginsel nog meer secundair van aard maken.</p>
    </intervention>
    <intervention id="3-111-000" speaker_id="28377" name="Lidia Joanna Geringer de Oedenberg" is_mep="True" mode="written">
      <p sl="pl">Hoewel er voldoende reden is om in tijden van economische crisis de EU-uitgaven te bevriezen, mogen we nu, bij het overwegen van het meerjarig financieel kader, niet dezelfde argumenten gebruiken als twee jaar geleden. In plaats daarvan moeten we ons afvragen volgens welk principe we de EU in de komende zeven jaar willen laten functioneren. Wordt het een solidaire EU die haar verbintenissen nakomt en in overeenstemming met het Verdrag van Lissabon een innovatieve economie en een gemeenschappelijk extern beleid ontwikkelt? Of wordt het een EU die weliswaar ambitieuze doelstellingen heeft geformuleerd in het Verdrag, maar waarvan iedereen weet dat zij slechts deed alsof? Ik ben een groot voorstander van het eerste model en sta daarom achter het advies van de rapporteur dat het noodzakelijk is om in het komende meerjarig financieel kader de middelen ten opzichte van het niveau van 2013 met 5 procent te verhogen. Deze verhoging brengt verwezenlijking van de ambitieuze doelstellingen uit het Verdrag dichterbij. Een stijging van 5 procent betekent slechts een minimale stijging van de uitgaven, omdat de inflatie momenteel 3,2 procent bedraagt. Bovendien is deze lichte stijging van het EU-budget gunstig voor de armste regio's. Zij profiteren het meest van de EU-steun om hun ontwikkelingsachterstanden weg te werken. Ik reken erop dat het komende Poolse voorzitterschap prioriteit geeft aan de verzoening van de standpunten van de zogenoemde nettobetalers, namelijk Duitsland, Frankrijk en het Verenigd Koninkrijk, met het standpunt van het Parlement dat is verwoord in het ambitieuze verslag van de heer Garriga Polledo.</p>
    </intervention>
    <intervention id="3-112-000" speaker_id="96714" name="Jiří Havel" is_mep="True" mode="written">
      <p sl="cs">Leden van het Europees Parlement hadden in het verleden slechts beperkte invloed op de behandeling van het meerjarig financieel kader van de Europese Unie. Maar met het Verdrag van Lissabon is er een fundamentele verandering gekomen ten aanzien van deze meerjarige programmering van de begroting. De begroting dient voortaan te worden vastgesteld door de Raad na goedkeuring door het Europees Parlement. Dat is ook de reden voor de oprichting van de Bijzondere Commissie beleidsuitdagingen en begrotingsmiddelen voor een duurzame Europese Unie na 2013 (SURE). Zij heeft voorafgaand aan de opening van de onderhandelingen over het volgende meerjarige financiële kader voor na 2013 in haar verslag de politieke prioriteiten van het Europees Parlement uiteengezet. Uit het verslag van de heer Garriga Polledo komt duidelijk naar voren dat de EU, wil zij haar ambitieuze doelstellingen van de Europa 2020-strategie waarmaken, een passend financieel EU-beleid tot stand moet brengen. Zonder voldoende nieuwe middelen na 2013 zal de EU noch haar huidige politieke prioriteiten, noch de nieuwe taken en doelstellingen voortvloeiend uit de Europa 2020-strategie kunnen waarmaken. Gezien het feit dat de traditionele eigen middelen van de EU ontoereikend zijn, is in de commissie SURE een deskundige discussie opgestart over nieuwe eigen middelen voor de EU-begroting. We hebben in het volgende financiële kader een ongelooflijke kans om de Europese burgers te laten zien dat de EU oog heeft voor hun langetermijnbelangen en in staat is dienovereenkomstig te handelen, door doeltreffend te zorgen voor interne solidariteit en een solide groei. Daarom ben ik het absoluut eens met de hoofdconstatering van de rapporteur dat de in de volgende programmaperiode voor het gemeenschappelijk landbouwbeleid en het cohesiebeleid uit te trekken middelen niet lager mogen zijn dan in de huidige periode.</p>
    </intervention>
    <intervention id="3-113-000" speaker_id="28155" name="Edit Herczog" is_mep="True" mode="written">
      <p sl="hu">Het ontwerpverslag, dat door acht commissies is gesteund, gaat uit van uitdagingen waarop ook het nieuwe meerjarige financiële kader antwoord moet geven. De huidige crisis is de laatste waarschuwing aan Europa om te reageren op de veranderende wereldorde. Zoals dit altijd bij veranderingen gebeurt, zal ook de orde die nu ontstaat winnaars en verliezers kennen. Europa zal niet bij de verliezers horen. Jean Monnet heeft destijds gewaarschuwd, dat "Europa nooit heeft bestaan, het moet door ons gecreëerd worden". De vader van de Europese integratie beschouwde deze opdracht niet als een eenmalige handeling, maar als een continu werk. Wij moeten daarom de concrete en te verwachten omstandigheden beoordelen en vaststellen wat we moeten doen om het bestaan van Europa veilig te stellen en te voorkomen dat het in het kamp van de verliezers terechtkomt. De Commissie heeft vorig jaar de Europa 2020-strategie ingediend. De hierin geformuleerde doelen zijn: herstellen van de crisis en de economie van Europa voorbereiden op het volgende decennium. De drie sleutelgebieden die de economische groei zullen stimuleren, zijn: kennis, innovatie en onderwijs, of: "slimme groei" die de digitale maatschappij in het middelpunt plaatst, "duurzame groei" die effectiever gebruik van hulpbronnen stimuleert en het concurrentievermogen vergroot, alsmede "inclusieve groei" die de deelneming aan de arbeidsmarkt vergroot. Het meerjarige financiële kader van de Europese Unie moet op communautair niveau worden vastgesteld, en de nationale ontwikkelingsprogramma's moeten zo op elkaar worden aangepast dat ze leiden tot optimale uitvoering van de 2020-strategie door het creëren van de nodige synergiëen.</p>
    </intervention>
    <intervention id="3-114-000" speaker_id="28314" name="Anneli Jäätteenmäki" is_mep="True" mode="written">
      <p sl="fi">In economisch moeilijke tijden verwachten de burgers meer dan ooit concrete resultaten van de Europese Unie. We hebben betere en eenvoudigere wetgeving nodig die de belangen van de Europeanen behartigt. Er mag niet te veel regelgeving zijn en er is geen reden om Europese regelgeving op te stellen, tenzij er concrete behoefte aan is. De komende Europese begroting moet meer oplossingen bieden voor de dagelijkse problemen van de burgers. De begroting moet groei en nieuwe banen bevorderen, maar bovenal Europese meerwaarde creëren.</p>
      <p sl="fi">Eind deze maand zal de Commissie haar voorstellen voor de Europese begroting na 2014 publiceren. Met de economische crisis hebben de lidstaten van de Europese Unie lastige besluiten moeten nemen met betrekking tot hun eigen begrotingen. In tijden van crisis mag ook de Europese begroting niet groeien. Er moet juist op worden bezuinigd.</p>
      <p sl="fi">Ik hoop dat we ons uiteindelijk ontdoen van de vele onzinnigheden met betrekking tot de Europese begroting. De maandelijkse trek van het Europees Parlement tussen Brussel en Straatsburg kost de Europese belastingbetalers ruim tweehonderd miljoen euro per jaar. Dat geld kan beter worden gebruikt. De verschillende kortingen die worden verleend aan Groot-Brittannië, Zweden, Oostenrijk, Nederland en Duitsland moeten helemaal worden afgeschaft. Dit jaar krijgt alleen Groot-Brittannië al een restitutie van ongeveer drie miljard euro op basis van een korting op de bijdragen waarover in 1984 is onderhandeld.</p>
      <p sl="fi">Het wordt tijd om de Europese Unie en haar begroting te hervormen. Het geld van de Europese belastingbetalers moet efficiënter worden gebruikt en concrete Europese meerwaarde voor de lidstaten opleveren. Meer administratie, bureaucratie en onnodige EU-wetgeving doen dat niet.</p>
    </intervention>
    <intervention id="3-114-500" speaker_id="28280" name="Filip Kaczmarek" is_mep="True" mode="written">
      <p sl="pl">Het nieuwe meerjarig financieel kader is bijzonder belangrijk, omdat het in grote mate de toekomst van de Europese Unie bepaalt. Het debat over de financiële vooruitzichten is geen gemakkelijk debat, omdat in veel lidstaten de gevolgen van de economische crisis worden gevoeld. Hun weerstand tegen verhoging van de EU-begroting is daarom goed te begrijpen. Desondanks zouden de financiële sceptici zich moeten realiseren dat de interne markt veel voordelen oplevert voor de economieën van de verschillende lidstaten. De Europese integratie heeft een positieve en stimulerende invloed op de economie. Bovendien wil het Europees Parlement dat het nieuwe financiële kader zodanig wordt geconstrueerd dat het concurrentievermogen toeneemt en de sociale integratie wordt bevorderd. Uit de EU-begroting worden maatregelen gefinancierd die buitengewoon belangrijk zijn voor de burgers van alle lidstaten. Dit is geen abstracte uitspraak: het cohesiebeleid en het gemeenschappelijk landbouwbeleid beïnvloeden het dagelijks leven van miljoenen burgers en het staat buiten kijf dat een deel van de taken die de EU nu uitvoert nooit met behulp van andere bronnen gerealiseerd zou kunnen worden. Het is de moeite waard om steun te geven aan doelen als het vergroten van de sociale, economische en infrastructurele cohesie en het creëren van gelijke kansen in de agrarische sector en om er Europees geld aan uit te geven. Het is voor de Europese Unie ondoenlijk om met een kleinere begroting meer taken uit te voeren in een groter aantal lidstaten. Juist daarom hebben we een ruimere en ambitieuze begroting nodig.</p>
    </intervention>
    <intervention id="3-115-000" speaker_id="96771" name="Jarosław Kalinowski" is_mep="True" mode="written">
      <p sl="pl">Zoals de rapporteur schrijft, is steun van de Europese Unie voor de lidstaten noodzakelijk om toekomstige uitdagingen het hoofd te kunnen bieden. De Europa 2020-strategie geeft aan op welke gebieden de steun moet worden geconcentreerd en schetst het visioen van een sterk, stabiel en modern Europa; een Europa dat lering trekt uit de recente economische problemen en een Europa dat haar burgers verzekert van arbeidsplaatsen, energiezekerheid en gezonde voeding. Begrotingsplannen moeten rekening houden met de belangrijkste doelstellingen van duurzame ontwikkeling en moeten tegelijkertijd flexibel zijn en zich richten op concrete maatregelen. Dat de middelen op transparante wijze en gemotiveerd moeten worden uitgegeven, spreekt natuurlijk vanzelf. Publieke acceptatie en begrip maken tegenwoordig integraal deel uit van het beleid en vormen de basis voor het functioneren van de EU.</p>
    </intervention>
    <intervention id="3-116-000" speaker_id="28424" name="Tunne Kelam" is_mep="True" mode="written">
      <p sl="en">Om de doelstellingen voor 2020 te verwezenlijken, is een Europese aanpak nodig. Tegelijkertijd dient men zich te realiseren dat méér Europa niet haalbaar is met minder geld. Bevriezing van de middelen door de lidstaten is geen houdbare optie. Als de lidstaten eenmaal de pan-Europese strategische politieke verbintenissen voor de lange termijn hebben geaccepteerd, kan financiering hen niet geweigerd worden. Dat zal alleen maar de geloofwaardigheid van de EU in de ogen van miljoenen burgers ondermijnen. In de praktijk is er een veel betere coördinatie van de programma's nodig, met een focus op hun onderlinge complementariteit. Zo lang het huidige middelenniveau gehandhaafd blijft, is de financiering van de nieuwe prioriteiten – R&amp;D, innovatie en energie- en vervoersnetwerken – niet realistisch. De echte internationale uitdaging voor de EU is om de oudere EU-15 en de jongere EU-12 aan het einde van het volgend financieel kader bij elkaar te laten komen. Het doorgaan met oude programma's en het opzetten van nieuwe programma's moet grondig worden onderzocht. De gecommitteerdheid aan de EU-beginselen van gelijkheid en solidariteit zou een einde moeten maken aan het bestaan van uiteenlopende normen, evenals aan vooroordelen in de besluitvorming. De EU kan slagen als alle lidstaten volgens dezelfde normen worden behandeld. Echte financiële vooruitzichten moeten zelfs een langere periode dan zeven jaar bestrijken. Desondanks steun ik flexibele mechanismen voor de noodzakelijke aanpassingen.</p>
    </intervention>
    <intervention id="3-117-500" speaker_id="96785" name="Lena Kolarska-Bobińska" is_mep="True" mode="written">
      <p sl="pl">De armste EU-regio's maken op dit moment een snelle ontwikkeling door, onder andere dankzij de Europese fondsen. Ondanks de bouw van veel nieuwe wegen, de reparatie van bestaande wegen en de aanleg van internetverbindingen is nog lang niet voorzien in alle behoeften, omdat het gat met de meest ontwikkelde regio's nog steeds erg groot is. Toen Polen en de andere nieuwe lidstaten toetraden tot de Europese Unie, bestond de angst dat zij onvoldoende gebruik zouden maken van de kansen die het lidmaatschap te bieden had en dat zij de Europese middelen op ondoordachte wijze zouden spenderen. Ook was men bang voor corruptie, want de gelegenheid – namelijk veel geld – maakt de dief. Ondertussen blijkt uit analysen dat Polen de Europese middelen verstandig uitgeeft en dat niets wijst op oneerlijke praktijken. Gezien het gat dat we proberen te overbruggen en de uitdagingen waar de EU zich voor gesteld ziet, kan er geen sprake zijn van verlaging van de EU-begroting of de middelen voor de uitvoering van het cohesiebeleid. Ik hoop dat het Europees Parlement een verhoging van de Europese begroting steunt. Desondanks is het nu belangrijk om ook de individuele lidstaten ervan te overtuigen dat zij het politieke standpunt van het Parlement moeten steunen.</p>
    </intervention>
    <intervention id="3-117-000" speaker_id="101954" name="Jan Kozłowski" is_mep="True" mode="written">
      <p sl="pl">Ik wil de heer Garriga Polledo oprecht feliciteren met het allesomvattende verslag dat hij heeft voorbereid en de imponerende hoeveelheid werk die hij heeft gestoken in het opstellen van compromisamendementen. Ik ben het met de rapporteur eens dat het cohesiebeleid, dat zijn effectiviteit al heeft bewezen, een plaats moet krijgen in het meerjarig financieel kader die past bij zijn betekenis. We moeten echter wel streven naar betere coördinatie en complementariteit van de verschillende fondsen en vereenvoudiging van de procedures. De wijziging van de controle- en beheerssystemen van de fondsen, die gericht is op verhoging van de efficiëntie van de maatregelen, moet gebaseerd zijn op een grondige analyse van hun huidige functioneren. Ook steun ik de opvatting dat de niet-bestede bedragen van het Cohesiefonds in de EU-begroting moeten blijven en niet moeten worden terugbetaald aan de lidstaten. Ik vind het verder absoluut noodzakelijk dat de mogelijke gevolgen van het onderbrengen van het Europees Ontwikkelingsfonds in de EU-begroting grondig worden geanalyseerd, vooral in het licht van de EU-verplichtingen aan derde landen.</p>
    </intervention>
    <intervention id="3-118-000" speaker_id="28192" name="Vladimír Maňka" is_mep="True" mode="written">
      <p sl="sk">Europa beleeft een crisis. De autonome regio's hebben ten opzichte van de periode van voor de crisis een tekort aan belastinginkomsten van meer dan 20 procent van de begroting en dat is een onhoudbare situatie. Steden en gemeentes hebben vergelijkbare tekorten. Ze kunnen hun basisactiviteiten niet meer financieren, moeten mensen ontslaan en steken zich in de schulden.</p>
      <p sl="sk">In een dergelijke situatie moeten we niet verbaasd zijn dat ze niet begrijpen waarom het Europees Parlement om meer financiële middelen vraagt.</p>
      <p sl="sk">Als staten hun beleid en financiering op het gebied van prioriteiten echter zouden coördineren, zouden ze betere resultaten boeken en meer besparen dan het bedrag waarmee we de gemeenschappelijke begroting van de EU willen vergroten. Er bestaat dan ook geen beter alternatief dan waarover we vandaag spreken.</p>
      <p sl="sk">We moeten het verder bespreken en beargumenteren. Niet alleen in het Europees Parlement, maar vooral met de ministers in de Raad, met de afgevaardigden in de nationale parlementen, maar ook in de regio's. Zodat ze begrijpen dat een gemeenschappelijke oplossing niet alleen het beste voor onze burgers is, maar dat er daardoor ook nog eens op de nationale begrotingen bespaard kan worden.</p>
    </intervention>
    <intervention id="3-119-000" speaker_id="28255" name="Andreas Mölzer" is_mep="True" mode="written">
      <p sl="de">Sinds het debacle met het reddingsplan voor de euro betalen de nettobetalers niet alleen via de reusachtige herverdelingsmachine van de EU-begroting, maar dubbel en drievoudig. In de komende jaren wordt in plaats van garanties echt contant geld in deze reddingsplannen gepompt. En dat geld moeten de nettobetalers, dat wil zeggen de vlijtige Duitse, Franse, Italiaanse, Nederlandse en Oostenrijkse burgers, uit hun nationale begrotingen opbrengen, waarop nu al flink wordt bezuinigd. De mensen in de economisch sterke lidstaten zijn kwaad dat zij voor de PIIG-landen moeten bezuinigen – minstens net zo kwaad als de demonstranten in Athene. Het getuigt van wereldvreemdheid en het is ongehoord dat in deze gespannen situatie om een verhoging van de begroting wordt gevraagd. We hebben geen behoefte aan een opgeblazen EU-begroting, die misschien wel tien keer zo groot wordt, en al helemaal geen begroting die uit EU-belastingen wordt gefinancierd, want dit zal ertoe leiden dat elke prikkel om zuinig met de middelen om te springen verdwijnt, de Brusselse bureaucratie nog verder uitdijt en de nettobetaler compleet wordt uitgekleed. In plaats daarvan moet het potentieel voor besparingen consequent worden benut. De landbouwsubsidies, als grootste en meest omstreden begrotingspost, moeten worden gerenationaliseerd. Dat ontlast de EU-begroting, en de lidstaten kunnen beter ingaan op de bijzondere kenmerken van hun eigen landbouw. Als we in plaats van grootgrondbezitters, landbouwbedrijven die op industriële schaal produceren, grote concerns, monarchen en golfclubs met miljoenen aan belastinggeld te sponsoren het geld aan de kleine en middelgrote boeren geven, voorkomen we misschien ook eindelijk dat steeds meer boeren hun bedrijf moeten opdoeken.</p>
    </intervention>
    <intervention id="3-119-003" speaker_id="96746" name="Marie-Thérèse Sanchez-Schmid" is_mep="True" mode="written">
      <p sl="fr">De aanneming van het verslag van de heer Garriga Polledo is een belangrijke stap voor dit Huis: het vormt een duidelijk, pragmatisch en realistisch statement van de begrotingsambities voor na 2013 van het Europees Parlement. Om te beginnen wil ik het hebben over het cohesiebeleid, dat zo belangrijk is voor de regionale ontwikkeling. Ik ben ervan overtuigd dat we het budget hiervoor moeten behouden en een systeem moeten opzetten waarmee eerlijke steun kan worden gegeven aan alle regio's met een middelhoog inkomen, opdat toekomstige EU-investeringen in de regio's transparant en fair zijn. De stijging van de begroting met 5 procent is redelijk. Dat is niet, zoals de eurosceptici beweren, een voorbeeld van Europese spilzucht, maar eerder een dappere erkenning dat we geïsoleerd en onmachtig zullen blijven als we onszelf niet de middelen geven om Europa samen op te bouwen. Teneinde de acties die verband houden met de nieuwe bevoegdheden van de EU uit hoofde van het Verdrag van Lissabon te kunnen financieren, steun ik het verzoek om de kwestie van de eigen middelen en nieuwe Gemeenschapsinkomsten te bestuderen, waardoor de nationale begrotingen zouden worden ontlast en er wordt afgestapt van het beginsel van 'billijke tegenprestatie', dat economisch gezien onjuist en in politiek opzicht schadelijk is.</p>
    </intervention>
    <intervention id="3-119-002" speaker_id="39721" name="Theodor Dumitru Stolojan" is_mep="True" mode="written">
      <p sl="ro">Voor het eerst presenteert het Europees Parlement de Europese Commissie en de Raad haar visie op de prioriteiten van de Europese Unie voor de periode 2014-2020. Nu is het de beurt van de Europese Commissie om in haar wetgevingsvoorstel rekening te houden met het standpunt van het Europees Parlement. Ik onderstreep in het bijzonder – als prioriteit voor de komende periode – het behoud van de ontwikkeling van een competitieve landbouw en sociaaleconomische cohesie. Daarnaast hebben de leden van het Parlement de nodige aandacht besteed aan de Europese inspanning op onderzoeksgebied. De gehele visie van het Europees Parlement is verankerd in de Europa 2020-strategie.</p>
    </intervention>
    <intervention id="3-120-000" speaker_id="23808" name="Csaba Sándor Tabajdi" is_mep="True" mode="written">
      <p sl="hu">Bij het vaststellen van het volgende begrotingskader moeten we ons in de eerste plaats afvragen of we meer of minder Europa willen. Ik ben van mening dat het Parlement met betrekking tot deze vraag al een standpunt heeft ingenomen. Reeds door de ambitieuze doelen van de Europa 2020-strategie te accepteren hebben wij uitgesproken dat we meer Europa nodig hebben. Nu moeten we hardop en eenduidig uitspreken dat deze doelen alleen verwezenlijkt kunnen worden als we aan deze doelen een passende begroting toewijzen. Nu meerdere landen van de Europese Unie onder het "mediterrane dilemma" lijden, wat wil zeggen dat ze budgettaire expansie nodig hebben om hun economische groei te stimuleren, hetgeen niet mogelijk is omdat de schulden van het land zouden leiden tot eindeloze bezuinigingen, kan ons antwoord niet zijn dat we de begroting van de EU, die in beginsel is gericht op ontwikkeling, verlagen of goedkeuren. We kunnen dit niet doen, omdat we hiermee de achterblijvende regio's de enige kans ontnemen om hun economie in een groeitraject te krijgen.</p>
    </intervention>
    <intervention id="3-120-002" speaker_id="96773" name="Rafał Trzaskowski" is_mep="True" mode="written">
      <p sl="pl">De creatie van zogenaamde tussengebieden, zoals het verslag voorstelt, betekent dat de relatief rijkere gebieden in de armere lidstaten voorlopig steun blijven ontvangen en in staat zullen zijn zich stapsgewijs voor te bereiden op het moment dat zij deze extra steun kwijtraken. De mogelijkheid om een groep van dergelijke gebieden te vormen, is zeker voor de belangrijkste begunstigden van het cohesiebeleid een welkome ontwikkeling, omdat zij op de lange termijn moeten denken. Het aannemen van dit voorstel door het Parlement levert een bijzonder belangrijke bijdrage aan het debat over de toekomstige vorm van het cohesiebeleid.</p>
    </intervention>
    <intervention id="3-120-003" speaker_id="96803" name="Zbigniew Ziobro" is_mep="True" mode="written">
      <p sl="pl">In het verslag van de heer Garriga Polledo wordt veel aandacht besteed aan het Europa 2020-programma. Ik denk dat het reserveren van aanzienlijke bedragen voor de doelstellingen van dit programma kan leiden tot een daling van de middelen voor belangrijke programma's voor de Europese cohesie en ontwikkeling zoals het Cohesiefonds. De resultaten wijzen erop dat dit fonds het meest effectieve instrument is om de doelen uit het Verdrag betreffende de Europese Unie en het Verdrag van Lissabon te verwezenlijken. Daarom is het belangrijk dat het meer middelen krijgt toegewezen. De economische crisis heeft in veel Europese landen diepe sporen achtergelaten. Voor deze landen is het Cohesiefonds de hefboom voor actieve bestrijding van de werkloosheid en activering van de regio's. Anderzijds is het belangrijk dat de EU financiële steun geeft aan energie- en innovatieprojecten, omdat deze twee investeringsterreinen cruciaal zijn voor een snelle ontwikkeling van de Europese Unie. Op dit moment wordt twee derde van de energiebronnen geïmporteerd uit landen van buiten de EU, hoofdzakelijk uit Rusland, waardoor een aanzienlijke kapitaaluitstroom plaatsvindt. We moeten daarom meer middelen reserveren voor steun aan investeringen in infrastructuur, zodat diversifiëring van de leveringen mogelijk wordt en de prijs omlaag kan. Dit betreft onder andere het belangrijkste project op dit gebied, de Nabucco-pijpleiding. In het verslag ontbreken verder duidelijke richtlijnen voor steun aan de exploratie van schaliegas in de nabije toekomst. De EU mag niet vergeten dat een wijze investering in energiebronnen vandaag, morgen een kapitaalbesparing oplevert.</p>
    </intervention>
    <intervention id="3-122-000" speaker_id="2278" name="Paul Rübig" is_mep="True" mode="spoken">
      <p sl="de">Mijnheer de Voorzitter, ik wil alleen maar melden dat de microfoon bij mijn zitplaats 759 het niet doet. Ik heb gisteren al gevraagd of deze kon worden gerepareerd. Kunt u een monteur sturen? Dank u.</p>
    </intervention>
    <intervention id="3-123-000" speaker_id="1405" name="De Voorzitter" is_mep="True" mode="spoken">
      <p sl="nl">Collega's, zoals u weet zijn de stemming en de stemverklaringen gisteren uitgesteld vanwege de brandoefening, dus die komen vandaag aan de beurt als onderdeel van de stemming. Ze zijn ingevoegd in de volgorde van uw stemlijst.</p>
    </intervention>
  </section>
  <section id="creitem6" title="6. Stemmingen">
    <intervention id="3-125-000" speaker_id="1405" name="De Voorzitter" is_mep="True" mode="spoken">
      <p sl="nl">Wij gaan nu over tot de stemming.</p>
      <a text="(Uitslagen en nadere bijzonderheden betreffende de stemmingen: zie notulen)"/>
    </intervention>
  </section>
  <section id="creitem7" title="6.1. Toepassing van het Schengenacquis in Bulgarije en Roemenië (A7-0185/2011&#10; - Carlos Coelho) (stemming)"/>
  <section id="creitem8" title="6.2. ste zitting van de Algemene Vergadering van de Verenigde Naties (A7-0189/2011&#10; - Alexander Graf Lambsdorff) (stemming)"/>
  <section id="creitem9" title="6.3. Zevende kaderprogramma van de Europese Unie voor activiteiten op het gebied van onderzoek, technologische ontwikkeling en demonstratie (A7-0160/2011&#10; - Jean-Pierre Audy) (stemming)"/>
  <section id="creitem10" title="6.4. Handelsbetrekkingen EU-Canada (B7-0344/2011&#10;) (stemming)">
    <intervention id="3-131-000" speaker_id="28170" name="Peter Šťastný" is_mep="True" mode="spoken">
      <p sl="en">Mijnheer de Voorzitter, in amendement 9 wordt gesproken over de vrijwaring van communautaire beleidslijnen met betrekking tot landen en gebieden overzee, maar er wordt in het bijzonder gesproken over de archipel van Saint-Pierre en Miquelon. Mijn mondelinge amendement, evenals mijn fractie, heeft als doel om namens alle landen en gebieden overzee te spreken en hen eerlijke en gelijke bescherming te bieden, en niet om specifiek over de archipel van Saint-Pierre en Miquelon te spreken. Het luidt dus:</p>
      <p sl="en">"verlangt dat de Commissie ter wille van de coherentie van de communautaire beleidslijnen, in het bijzonder naar de LGO toe, erop toeziet dat de belangen van de LGO wat hun strategische producten betreft in de toekomstige overeenkomst tussen de EU en Canada worden gevrijwaard".</p>
    </intervention>
  </section>
  <section id="creitem11" title="6.5. Kredietratingbureaus (A7-0081/2011&#10; - Wolf Klinz) (stemming)"/>
  <section id="creitem12" title="6.6. Externe dimensie van het sociale beleid, ter bevordering van arbeids- en sociale normen en de sociale verantwoordelijkheid van Europese ondernemingen (A7-0172/2011&#10; - Richard Falbr) (stemming)"/>
  <section id="creitem13" title="6.7. Samenwerking op het gebied van beroepsonderwijs en –opleiding ter ondersteuning van de Europa 2020-strategie (A7-0082/2011&#10; - Nadja Hirsch) (stemming)">
    <intervention id="3-137-000" speaker_id="96703" name="Emilie Turunen" is_mep="True" mode="spoken">
      <p sl="en">Mijnheer de Voorzitter, inderdaad, het is een zeer eenvoudig mondeling amendement waarin het woord "harmonisatie" wordt vervangen door "samenwerking", omdat dit meer van toepassing en nauwkeuriger is aangezien we het over beroepsonderwijs hebben.</p>
      <a text="(De Voorzitter heeft de spreekster verzocht de gehele tekst van het amendement voor te lezen)"/>
      <p sl="en">En dit luidt dus als volgt: "is van mening dat behoefte bestaat aan een betere samenwerking tussen de verschillende opleidingsstelsels van de lidstaten - waarbij de verschillen worden overbrugd en voor wederzijdse erkenning van certificaten en diploma's wordt gezorgd - om de grensoverschrijdende samenwerking te vergroten en een bijdrage aan de mobiliteit te leveren".</p>
    </intervention>
  </section>
  <section id="creitem14" title="6.8. Financieringsinstrument voor ontwikkelingssamenwerking (A7-0187/2011&#10; - Gay Mitchell) (stemming)"/>
  <section id="creitem15" title="6.9. Garanderen van onafhankelijke effectbeoordelingen (A7-0159/2011&#10; - Angelika Niebler) (stemming)"/>
  <section id="creitem16" title="6.10. Beleidsopties voor de ontwikkeling van een Europees contractenrecht voor consumenten en ondernemingen (A7-0164/2011&#10; - Diana Wallis) (stemming)"/>
  <section id="creitem17" title="6.11. Het BBP en verder - Meting van de vooruitgang in een veranderende wereld (A7-0175/2011&#10; - Anna Rosbach) (stemming)"/>
  <section id="creitem18" title="6.12. Europese satellietnavigatieprogramma's (A7-0165/2011&#10; - Vladimír Remek) (stemming)"/>
  <section id="creitem19" title="6.13. Investeren in de toekomst: een nieuw meerjarig financieel kader (MFK) voor een concurrerend, duurzaam en integratiegericht Europa (A7-0193/2011&#10; - Salvador Garriga Polledo) (stemming)"/>
  <section id="creitem20" title="7. Stemverklaringen">
    <intervention id="3-149-000" speaker_id="97020" name="Guido Milana" is_mep="True" mode="spoken">
      <p sl="it">Mijnheer de Voorzitter, in het geheel genomen ben ik tevreden met het verslag van de heer El Khadraoui.</p>
      <p sl="it">Het verslag is naar mijn mening een stap voorwaarts in de bescherming van de consument en van het milieu, ook met betrekking tot de standpunten van de individuele lidstaten, die zich soms beklagen over vertragingen. Europa heeft met de aanneming van deze maatregel aangetoond verder te zijn dan vele van de lidstaten, die zich nu in korte tijd aan deze situatie zullen moeten aanpassen.</p>
      <p sl="it">De regering van mijn land heeft pas laat interesse in deze richtlijn getoond. Daarom hoop ik dat dit besluit van het Parlement nuttig zal blijken en als stimulans kan fungeren voor een aanzienlijke verbetering van de houding en de aandacht voor dit onderwerp in de nabije toekomst.</p>
    </intervention>
    <intervention id="3-150-000" speaker_id="1073" name="Cristiana Muscardini" is_mep="True" mode="spoken">
      <p sl="it">Mijnheer de Voorzitter, het 'de vervuiler betaalt'-beginsel is, zonder twijfel, van cruciaal belang voor het oplossen van de milieuproblemen die de industriële ontwikkeling van Europa heeft veroorzaakt. Maatregelen die slechts één categorie treffen zijn echter niet altijd verstandig. We moeten ook achter het beginsel staan dat niet alleen de wegvervoerders betalen, maar ook iedereen in Europa die zich niet genoeg inspant voor een alternatief vervoerssysteem.</p>
      <p sl="it">Er zijn in Europa nog steeds te weinig programma’s voor een herstructurering van de transportsector naar een milieuvriendelijker alternatief, en er is ook een gebrek aan middelen voor de verbetering van de efficiëntie en de milieuprestaties. Daarom moeten we wederom niet vergeten dat we de verkeerslast niet kunnen verlagen. Integendeel, er moeten juist meer reizen en meer vervoer komen, en wegvervoerders mogen dus niet als enige opdraaien voor de milieuproblemen die door anderen worden veroorzaakt.</p>
    </intervention>
    <intervention id="3-151-000" speaker_id="28313" name="Ville Itälä" is_mep="True" mode="spoken">
      <p sl="fi">Mijnheer de Voorzitter, we mogen de rapporteur, de Commissie vervoer en toerisme en natuurlijk het hele Parlement complimenteren met deze uitstekende wetgeving. Dit is het resultaat van compromissen en werd van harte gesteund. Ik vind het uitermate belangrijk dat er rekening wordt gehouden met zware vrachtvoertuigen wanneer we het hebben over klimaatverandering en duurzame ontwikkeling. Op die manier kunnen we de burgers laten zien dat we ons grote zorgen maken over de problemen die de emissies van zware vrachtvoertuigen vooral in de spits en op dichtgeslibde wegen veroorzaken.</p>
      <p sl="fi">Een ding dat ik omwille van het compromis heb aanvaard, is dat het geld dat van het zware vrachtvervoer wordt geïnd, kan worden gebruikt voor het spoorwegvervoer of de scheepvaart. Dat kan in bepaalde gevallen mogelijk zijn, maar ik hoop dat men bij het uitvoeren van deze besluiten op nationaal niveau beseft dat het zware vrachtvervoer deze kosten betaalt. Dit geld kan ook worden gebruikt voor het verbeteren, repareren en bouwen van wegen en op die manier profiteren ook zware vrachtvoertuigen ervan.</p>
    </intervention>
    <intervention id="3-152-000" speaker_id="2125" name="Pat the Cope Gallagher" is_mep="True" mode="spoken">
      <p sl="en">Mijnheer de Voorzitter, het belasten van zware vrachtvoertuigen is tamelijk ernstig wat Ierland betreft. Wij bevinden ons aan de rand van Europa, door twee zeepassages gescheiden van het vasteland van Europa, waar al deze extra heffingen voor weggebruik en vervuiling gaan gelden. Van de vereniging van exporteurs in Ierland heb ik begrepen dat de kosten voor vervoer vanuit Ierland, dat in hoge mate afhankelijk is van dit type vervoer alsook van export, per enkele reis hiermee met 150 euro zouden toenemen, ofwel met 300 euro voor een retour. Dat zal betekenen dat we minder concurrerend worden.</p>
      <p sl="en">Ik denk dat de Commissie en de Raad hiernaar moeten kijken en rekening moeten houden met perifere regio’s. Voor de lidstaten op het vasteland van Europa is dit niet zo belangrijk, maar dat is het absoluut wél voor Ierland en andere perifeer gelegen landen.</p>
    </intervention>
    <intervention id="3-153-000" speaker_id="96784" name="Janusz Władysław Zemke" is_mep="True" mode="spoken">
      <p sl="pl">Mijnheer de Voorzitter, ik wil graag duidelijk stellen dat de aanbevelingen die vandaag door het Parlement zijn aangenomen in de Poolse situatie niet zo eenduidig zijn. Ze leiden namelijk tot een stijging van de transportkosten en vervoerders die oudere voertuigen bezitten, zijn overduidelijk in het nadeel. Aan de andere kant is het positief dat er extra middelen ter beschikking komen voor investeringen in duurzaam transport en vooral dat de mogelijkheid ontstaat om hogesnelheidstreinverbindingen en het vervoer over water uit te breiden. Ik sluit me echter aan bij de vorige sprekers die hebben gezegd dat de aanbevelingen ook negatieve aspecten bevatten. Bijzonder veel vervoerders in mijn land krijgen door deze aanbevelingen te maken met een lange reeks complicaties.</p>
    </intervention>
    <intervention id="3-154-000" speaker_id="96772" name="Peter Jahr" is_mep="True" mode="spoken">
      <p sl="de">Mijnheer de Voorzitter, ik heb twee opmerkingen over het zogenoemde eurovignet. Ten eerste had ik in zoverre op een duidelijker formulering gehoopt dat de financiële middelen die worden geïnd ook daadwerkelijk worden ingezet voor de aanleg van wegen.</p>
      <p sl="de">Ten tweede ga ik er absoluut van uit dat de regeling volgens welke landen een uitzondering op de infrastructuurkostenrichtlijn kunnen maken voor bestelauto’s tussen 3,5 en 12 ton ook door de lidstaten wordt gerespecteerd. Want juist in deze categorie – 3,5 tot 12 ton – zijn veel middenstanders onderweg. Zij kunnen hogere kosten meestal niet meer dragen. En zij zijn in onze plattelandsgebieden vaak de ruggengraat van het banen- en ondernemingspotentieel.</p>
    </intervention>
    <intervention id="3-155-000" speaker_id="28117" name="Jim Higgins" is_mep="True" mode="spoken">
      <p sl="en">Mijnheer de Voorzitter, het eurovignetvoorstel is goedbedoeld. Het heeft een groot aantal prijzenswaardige aspecten. Het verlagen van de koolstofemissies van voertuigen is zeer prijzenswaardig, het verminderen van de files van zware vrachtvoertuigen is zeer prijzenswaardig en het besteden van 15 procent van de tolheffingen aan infrastructuur is zeer prijzenswaardig.</p>
      <p sl="en">Ik had met name graag deze maatregel willen ondersteunen, maar ik heb tegen moeten stemmen omdat, zoals mijn collega Pat the Cope Gallagher reeds heeft gezegd, de economie van Ierland sterk afhankelijk is van export. De eurovignetmaatregelen zouden, als ze in ons land zouden worden aangenomen, rampzalige gevolgen hebben. Nog meer heffingen op Ierse vervoerondernemers zouden zeer nadelige gevolgen voor onze export hebben. Ik denk dat ik word gesteund door de Spanjaarden, de Portugezen en de Italianen. Wij zijn perifere naties. Wij zijn volledig afhankelijk van onze internationale markten. Door de hoge dieselkosten staan onze vervoerondernemers al aan de rand van de afgrond. Daarom heb ik tot mijn spijt tegen de maatregel moeten stemmen.</p>
    </intervention>
    <intervention id="3-156-000" speaker_id="96890" name="Mario Pirillo" is_mep="True" mode="spoken">
      <p sl="it">Mijnheer de Voorzitter, de stemming van vandaag is een belangrijke stap voorwaarts naar de invoering van het 'de vervuiler betaalt'-beginsel, ook in de sector van goederenvervoer over de weg, die verantwoordelijk is voor aanzienlijk deel van de luchtverontreiniging en geluidhinder. Ondanks de kritiek van de organisaties uit de sector ben ik van mening dat het standpunt van de Raad op dit moment het best mogelijke compromis is, ook al hoop ik dat er in de toekomst nog verbeteringen kunnen worden aangebracht.</p>
      <p sl="it">Ik heb voor gestemd. Ik wil echter wel aangeven dat we de inkomsten op een betere manier moeten gebruiken, door de lidstaten te verplichten deze middelen te investeren in het verbeteren van het trans-Europees vervoersnetwerk (TEN-T) en van de infrastructuren, om vervuiling tegen te gaan. Alleen op die manier zal in de toekomst blijken dat het besluit van vandaag positief heeft uitgepakt.</p>
    </intervention>
    <intervention id="3-158-000" speaker_id="97193" name="Antonello Antinoro" is_mep="True" mode="spoken">
      <p sl="it">Mijnheer de Voorzitter, dankzij het Verdrag van Amsterdam zijn het milieubeleid en het duurzaamheidsbeleid belangrijker geworden en is de aandacht gevestigd op de integratie van het economische- en het milieubeleid, en op het meenemen van het milieu in het beleid van andere sectoren.</p>
      <p sl="it">Enkele van de sleutelsectoren zijn klimaatsverandering, duurzaam vervoer, natuur, biodiversiteit, gezondheid en het milieu, het gebruik van hulpbronnen, afvalbeheer en de internationale dimensie van duurzame ontwikkeling. In zijn conclusies van juni 2006 roept de Raad de Unie en haar lidstaten op voortaan ook kernaspecten van duurzame ontwikkeling in de nationale rekeningen op te nemen. De nationale rekeningen moeten dus worden gecompleteerd door geïntegreerde milieu-economische rekeningen, met geheel coherente gegevens.</p>
      <p sl="it">Ik heb voor dit voorstel voor een verordening gestemd omdat het ons de mogelijkheid geeft om de gegevens van de nationale rekeningen, van de milieustatistieken en van andere statistieken op een nieuwe manier te gebruiken.</p>
    </intervention>
    <intervention id="3-159-000" speaker_id="1930" name="Horst Schnellhardt" is_mep="True" mode="spoken">
      <p sl="de">Mijnheer de Voorzitter, dames en heren, ik heb voor het verslag-Leinen gestemd omdat ik ervan overtuigd ben dat we veel meer te weten komen over de situatie in de lidstaten door deze gegevens in de afzonderlijke landen te verzamelen. Ik heb echter nogmaals het woord genomen omdat in enkele betogen in dit debat werd gezegd dat we het alleen over deze rekeningen zouden moeten hebben en het bbp compleet moeten negeren.</p>
      <p sl="de">Hiervoor wil ik waarschuwen. Dat is een erg gevaarlijke ontwikkeling. Het bruto binnenlands product is een indicator voor de economische ontwikkeling en de welvaart. En als we dit helemaal niet meer willen meten of alleen nog maar aan de hand van sociale en ecologische criteria willen meten, heeft dat desastreuze gevolgen. Alles kan alleen als aanvulling op het bbp dienen. Het bbp moet centraal blijven staan, zoals we in het verslag-Rosbach hebben besloten. Mijns inziens moet dat hiervoor ook gelden. Daar wilde ik nogmaals op wijzen.</p>
    </intervention>
    <intervention id="3-161-000" speaker_id="96710" name="Jens Rohde" is_mep="True" mode="spoken">
      <p sl="en">Mijnheer de Voorzitter, pardon, kunt u me vertellen over welk onderwerp we het nu hebben? Ik heb het niet verstaan.</p>
      <a text="(De Voorzitter: 'Over Coelho')"/>
      <p sl="en">Het Roemenië/Bulgarije-acquis? Dank u.</p>
      <p sl="da">Mijnheer de Voorzitter, we hebben vandaag in het Parlement bij stemming een besluit aangenomen waarin we erkennen dat Roemenië en Bulgarije klaar zijn om deel te nemen aan de Schengensamenwerking. Ik twijfel er niet aan dat deze landen er in zuiver technisch opzicht klaar voor zijn en dat ze enorme inspanningen hebben geleverd om zich voor te bereiden op deelname aan de Schengensamenwerking. Ik ben echter van mening dat er een aantal redenen zijn om serieus in te gaan op de bezorgdheid die onder de Europese bevolkingen leeft met betrekking tot de toenemende corruptie in vele lidstaten en de toenemende grensoverschrijdende criminaliteit. We zouden daarom van deze situatie gebruik moeten maken om onze politiële samenwerking en de strijd tegen corruptie te versterken, voordat we een begin maken met de uitbreiding van de Schengensamenwerking. Dit is geen kwestie van het uitoefenen van kritiek op deze twee landen, maar een kwestie van het benutten van de situatie teneinde, vóór de uitbreiding van de Schengensamenwerking, te verzoeken om een aantal ter zake doende antwoorden op de zorgen van burgers die getuige zijn van deze toenemende criminaliteit in Europa.</p>
    </intervention>
    <intervention id="3-163-000" speaker_id="4462" name="Clemente Mastella" is_mep="True" mode="spoken">
      <p sl="it">Mijnheer de Voorzitter, Roemenië en Bulgarije hebben het Schengenacquis bij hun toetreding tot de Europese Unie in 2007 overgenomen. De twee landen voeren nog steeds grenscontroles uit, omdat de bepalingen van het acquis maar gedeeltelijk worden toegepast. Uit grondige evaluaties en bezoeken door teams van deskundigen blijkt dat de twee landen hebben aangetoond zich in te spannen voor de uitvoering van het acquis, en daarin aanzienlijke vorderingen hebben gemaakt, maar dat er desondanks nog enkele tekortkomingen in de uitvoering bestaan, zoals op het gebied van uitrusting, uitvoering van grenscontroles en trainingen.</p>
      <p sl="it">We zijn echter van mening dat we onze steun kunnen bevestigen voor de volledige toetreding van de landen tot het akkoord, ook al achten we het noodzakelijk dat de twee landen ons binnen zes maanden schriftelijk op de hoogte brengen van de uitvoering van aanvullende maatregelen om de genoemde tekortkomingen te verhelpen. We mogen niet vergeten dat de regio Bulgarije-Turkije-Griekenland een van de meest gevoelige gebieden is voor het grensbeleid van de EU met betrekking tot illegale immigratie.</p>
    </intervention>
    <intervention id="3-164-000" speaker_id="34254" name="Dimitar Stoyanov" is_mep="True" mode="spoken">
      <p sl="bg">Mijnheer de Voorzitter, het belangrijkste deel van dit zeer goede verslag van de heer Coelho staat aan het eind. Daar wordt zeer duidelijk melding gemaakt van het gevaar van de emigratiegolf die Europa vanuit Turkije en via Turkije, vanuit de landen in het Midden-Oosten en Noord-Afrika, kan overspoelen.</p>
      <p sl="bg">Tot een kwart eeuw geleden werd Europa om twee redenen tegen dergelijke emigratiegolven beschermd: het IJzeren Gordijn en de totalitaire regimes in Noord-Afrika. Beide totalitaire systemen hielden hun burgers onderworpen en ze gaven hun eerder niet dan wel toestemming om het land te verlaten, maar deze hindernissen bestaan nu niet meer.</p>
      <p sl="bg">Daarom heb ik voor dit verslag gestemd. Ik juich het feit toe dat de heer Coelho heeft vermeld hoe groot de emigratiedruk vanuit Turkije op Bulgarije en Griekenland is. Ik wil echter zeggen dat het niet genoeg is dat deze uitspraken louter woorden op papier blijven. Er zijn middelen en programma’s nodig, die gebruikt zullen worden om de Unie tegen deze emigratiegolf te beschermen.</p>
    </intervention>
    <intervention id="3-165-000" speaker_id="28316" name="Hannu Takkula" is_mep="True" mode="spoken">
      <p sl="fi">Mijnheer de Voorzitter, het is natuurlijk heel belangrijk dat in de Europese Unie dezelfde beginselen op alle EU-lidstaten worden toegepast. In dit verband is het Schengenacquis een stap in de richting van dergelijke nauwere samenwerking, namelijk een vrijer verkeer, maar we moeten natuurlijk beseffen dat vrij verkeer ook een zekere verantwoordelijkheid met zich meebrengt. Nu moeten we hopen dat, wanneer Roemenië en Bulgarije deel gaan uitmaken van het Schengengebied, de problemen die zich aan hun grenzen voordoen daadwerkelijk worden aangepakt en dat er voldoende geld heen gaat om ervoor te zorgen dat illegale migratie en andere problemen kunnen worden voorkomen.</p>
      <p sl="fi">Het uitgangspunt is natuurlijk dat er in de Europese Unie geen sprake mag zijn van een tweedeling en dat dezelfde regels voor iedereen moeten gelden. Op die manier moeten we er ook voor zorgen dat in deze landen dezelfde formaliteiten worden nageleefd als elders. Er zijn toereikende middelen nodig, omdat we de problemen en gevaren daar kennen.</p>
    </intervention>
    <intervention id="3-166-000" speaker_id="4516" name="Roger Helmer" is_mep="True" mode="spoken">
      <p sl="en">Mijnheer de Voorzitter, zoals u ongetwijfeld weet nemen Britse Conservatieven normaal gesproken het standpunt in dat we ons onthouden bij kwesties die de euro of Schengen betreffen, omdat wij aan geen van beiden deelnemen. Daarmee zijn het duidelijk onze zaken niet. Maar dat is het nu wel, denk ik. We weten dat Bulgarije en Roemenië ernstige problemen hebben met misdaad en corruptie en ik denk niet dat hun grenscontroles net zo goed zijn als de controles die in andere Schengenlanden gelden.</p>
      <p sl="en">Dat biedt illegale immigranten een route en een kanaal naar de Europese Unie en zij kunnen vervolgens binnen de Schengenzone vrijelijk naar Calais reizen. Dat zou beslist tot een toename van de illegale immigratie naar het Verenigd Koninkrijk leiden. Om die reden heb ik tegen het verslag gestemd.</p>
    </intervention>
    <intervention id="3-168-000" speaker_id="96887" name="Francesco De Angelis" is_mep="True" mode="spoken">
      <p sl="it">Mijnheer de Voorzitter, het verslag over de tussentijdse evaluatie van het zevende kaderprogramma is van buitengewoon belang.</p>
      <p sl="it">Ik heb voor het verslag gestemd om vier, in mijn ogen belangrijke, redenen: 1) het vereenvoudigen en gestroomlijnder maken van de procedures voor een gemakkelijkere toegang tot financieringen; 2) de betrokkenheid van de kleine en middelgrote ondernemingen, die van cruciaal belang zijn voor ontwikkeling en werkgelegenheid; 3) innovatie voor een concurrentiekrachtigere productieve sector, die in staat is de uitdagingen van de markt aan te gaan; en 4) de risicofinancieringsfaciliteit, waarmee tot op heden zeer goede resultaten zijn behaald.</p>
      <p sl="it">Tot slot wil ik u eraan herinneren dat we alleen met een concrete inspanning voor onderzoeksbeleid in Europa de driehoek van kennis-onderwijs-onderzoek, waar de toekomst van het cohesiebeleid op rust, kunnen consolideren.</p>
    </intervention>
    <intervention id="3-169-000" speaker_id="96710" name="Jens Rohde" is_mep="True" mode="spoken">
      <p sl="da">Mijnheer de Voorzitter, in het Parlement heerst een brede consensus over de noodzaak om ons onderzoeksprogramma te hervormen. Niettemin moet ik me erover beklagen dat de Commissie zo zwak en onambitieus is geweest in haar tussentijdse evaluatie. Deze zou in feite veel beter uitgevoerd kunnen worden en er zou op dit moment al veel meer gedaan kunnen worden. De Commissie zou de aanvraagtermijnen kunnen inkorten, middelen zeker kunnen stellen voor demonstratiefaciliteiten en internationale boekhoudkundige normen kunnen toepassen in plaats van haar eigen normen uit te vinden. Dit alles leidt tot een zinloze bureaucratie, die het bedrijfsleven afschrikt. Dit verhindert Europa om ideeën om te zetten in facturen. Daarom moeten we in de toekomst de wirwar aan programma’s en de bureaucratie verminderen en ons concentreren op de grote uitdagingen: klimaatverandering, energie en voedsel – kort gezegd, we moeten ons onderzoek gebruiken om banen te creëren. Het Parlement heeft vandaag zijn bereidheid om dit te doen getoond. Nu is het aan de Commissie om de weg te wijzen.</p>
    </intervention>
    <intervention id="3-170-000" speaker_id="96890" name="Mario Pirillo" is_mep="True" mode="spoken">
      <p sl="it">Mijnheer de Voorzitter, onderzoek en innovatie spelen een centrale rol bij de ontwikkeling en de concurrentiekracht van de Europese Unie, en zijn van cruciaal belang voor het behalen van de doelstellingen van de Europa 2020-strategie. Het zevende kaderprogramma is het belangrijkste middel dat Europa heeft voor de financiering van onderzoek – dit komt duidelijk naar voren in het verslag waarover we vandaag hebben gestemd – maar de buitensporige administratieve lastendruk voor de kleine en middelgrote ondernemingen blijft voor problemen zorgen.</p>
      <p sl="it">In zijn resolutie van 11 november 2010 vroeg het Europees Parlement de Europese Commissie om maatregelen voor procedurele, administratieve en financiële vereenvoudigingen van het huidige beheer van het zevende kaderprogramma. Deze maatregelen moeten nog steeds worden genomen. Ik spoor de Commissie aan om de opmerkingen van het Parlement ter harte te nemen en om oplossingen te vinden om de toegang van de kleine en middelgrote ondernemingen aan het zevende en achtste kaderprogramma voor onderzoek te vereenvoudigen.</p>
    </intervention>
    <intervention id="3-171-000" speaker_id="28313" name="Ville Itälä" is_mep="True" mode="spoken">
      <p sl="fi">Mijnheer de Voorzitter, ik heb van harte voor dit verslag gestemd en bedank mijn collega, de heer Audy, die hiervoor goed werk heeft verricht. Ik wil twee zaken aan de orde stellen. Financiering is uitermate belangrijk en in plaats van hier te zeggen dat dit niveau geloofwaardig en nodig is, mogen we wel iets ambitieuzer zijn. We moeten de financiering vergroten om de noodzakelijke groei in Europa te bereiken.</p>
      <p sl="fi">Enige tijd geleden luisterde ik naar een Finse onderzoeksgroep die financiering uit dit programma ontving. Ze doen celonderzoek en zijn dicht bij een doorbraak om een medicijn tegen kanker te kunnen ontwikkelen. Ze hebben echter geen informatie over de voortzetting van de financiering en weten dus niet waar ze aan toe zijn. Naar mijn mening moet deze financiering doorgaan en toereikend zijn.</p>
      <p sl="fi">De andere kwestie waar we veel respons op krijgen is dat een groot deel van de werktijd opgaat aan bureaucratie. Die moet minder worden, zodat de belangrijkste zaken voorrang kunnen krijgen.</p>
    </intervention>
    <intervention id="3-172-000" speaker_id="96695" name="Radvilė Morkūnaitė-Mikulėnienė" is_mep="True" mode="spoken">
      <p sl="lt">Mijnheer de Voorzitter, ik ben blij dat wij hier vandaag de tussentijdse evaluatie van het zevende kaderprogramma bespreken. Het verslag bevat tal van rake opmerkingen, met name voor wat betreft jonge onderzoekers en het verzoek om een grotere participatie van de industrie in de projecten die onder het kaderprogramma vallen. Een van de zorgpunten die in het document aan bod komen, is de tamelijk lage participatiegraad van bepaalde lidstaten. Ik zou uw aandacht willen vestigen op het feit dat hiervoor een objectieve verklaring bestaat. Immers, de thans van toepassing zijnde financiële regelingen bevoordelen in zekere zin de oude lidstaten van de Europese Unie, zoals ook blijkt uit de statistieken. Projectdeelnemers uit de nieuwe lidstaten ontvangen slechts de helft van het bedrag dat deelnemers uit de oude lidstaten ontvangen. Deze situatie leidt tot het ontstaan van een kloof in de Gemeenschap, aangezien nieuwe lidstaten worden uitgesloten. Dat lijkt mij volkomen fout. Ik ben dan ook van oordeel dat de financiële regelingen herzien moeten worden en dat tijdens het KP8 moet worden gestreefd naar een volledige uitbanning van alle ongelijkheden en discriminatie, zodat wij op succesvolle wijze het hoofd kunnen bieden aan de uitdagingen die in de Europa 2020-strategie genoemd worden.</p>
    </intervention>
    <intervention id="3-173-000" speaker_id="96652" name="Alajos Mészáros" is_mep="True" mode="spoken">
      <p sl="hu">Mijnheer de Voorzitter, het lopende zevende kaderprogramma zorgt ervoor dat de Europese Unie haar onderzoeksbeleid op het vereiste niveau kan brengen. Met een begroting van 54 miljard euro voor de periode 2007-2013 kunnen we spreken van wereldwijd een van de breedste programma's voor steun aan onderzoek. Om ervoor te zorgen dat het zevende kaderprogramma aan de Europese verwachtingen blijft voldoen, moet er een op feitenmateriaal gebaseerde tussentijdse evaluatie worden uitgevoerd. Ik denk dat het vereenvoudigingsproces het belangrijkste is wat we met zo'n halfjaarlijkse evaluatie kunnen benadrukken. De ervaring leert ook dat de complexiteit en omslachtigheid van de administratieve procedures tot de grootste problemen van onze onderzoekers behoort. Voorts is de complexiteit en moeilijkheid van administratieve procedures een van de grootste struikelblokken gebleken voor onze onderzoekers. Een ander belangrijk punt is de het vergroten van de deelname van het MKB. Helaas moeten er wat dit betreft nog verdere inspanningen worden geleverd, zij het dat we op het gebied van samenwerkingsprogramma's enige verbetering hebben bereikt. We waren verheugd over de introductie van de financieringsfaciliteit met risicodeling. Dit moet voor het eind van het zevende kaderprogramma en in toekomstige programma's gehandhaafd en uitgebreid worden. Om deze redenen heb ik voor het verslag gestemd.</p>
    </intervention>
    <intervention id="3-174-000" speaker_id="96795" name="Jacek Olgierd Kurski" is_mep="True" mode="spoken">
      <p sl="pl">Mijnheer de Voorzitter, ik heb tegen het verslag van de heer Audy gestemd. Ik kan geen document accepteren dat het Indect-project een halt toeroept. Ik ben het niet eens met de bewering dat dit project, dat wordt uitgevoerd door de gerenommeerde AGH Universiteit voor Wetenschap en Technologie in Krakau, indruist tegen het Handvest van de grondrechten. Het project is immers opgezet om de doelstellingen uit de resoluties over de strijd tegen pedofilie, de wapenverkoop via internet, de strijd tegen drugshandel en mensenhandel te verwezenlijken, onderwerpen die al vele malen aan de orde zijn gesteld in dit Huis. Het is een innovatief project dat de gaten in de veiligheidssystemen van de EU-lidstaten opvult, vooral met betrekking tot internet. Het treft de wetsovertreders, zij hebben dus het meest te vrezen van dit project. Bovendien vormt het een goede basis voor een geïntegreerd beveiligingsnetwerk dat beschermt tegen cyberaanvallen. Rusland, de Verenigde Staten en China beschikken al over vergelijkbare systemen, en in de Europese Unie kijken we er al jaren ongeduldig naar uit. Ik begrijp daarom niet waarom de financiering van het hele project wordt opgeschort, vooral omdat dit het enige project is uit het verslag van de heer Audy dat op deze wijze wordt behandeld.</p>
    </intervention>
    <intervention id="3-175-000" speaker_id="23894" name="Anna Záborská" is_mep="True" mode="spoken">
      <p sl="sk">Mijnheer de Voorzitter, ik heb voor het verslag gestemd, maar er blijven zorgen over het financieren van onderzoek naar embryonale cellen met overheidsgeld. Volgens de advocaat-generaal van het Europees Hof van Justitie moeten embryonale cellen beschouwd worden als menselijke embryo's en dus als wezens, waaruit leven voortkomt. Omdat deze cellen het eerste stadium van het menselijk leven voorstellen, dat ze later zullen worden, moeten ze juridisch aangeduid worden als embryo's waarop het verboden moet zijn een octrooi aan te vragen. Op basis van deze constatering moet de Europese Commissie onmiddellijk de besluiten en conclusies van het Europees Hof van Justitie in overweging nemen en deze toepassen in het financieringsbeleid voor wetenschap en onderzoek.</p>
    </intervention>
    <intervention id="3-177-000" speaker_id="96710" name="Jens Rohde" is_mep="True" mode="spoken">
      <p sl="da">Mijnheer de Voorzitter, we hebben vandaag gestemd voor de laatste vrijhandelsovereenkomst in een lange reeks. Gelukkig geeft het Parlement in het algemeen nog steeds zijn steun aan vrijhandel en dit geldt ook voor de overeenkomst met Canada. De eis van sectorspecifieke analyses wordt echter keer op keer naar voren gebracht. De effectbeoordeling van de overeenkomst tussen de EU en Canada laat duidelijke voordelen voor beide partijen zien. Met sectorspecifieke analyses zoeken we alleen maar naar een reden om "nee" te zeggen, want de waarheid is dat er altijd zowel winnaars als verliezers zullen zijn. Het is onze verantwoordelijkheid om te doen wat het beste is voor de meerderheid. Vrijhandel zorgt voor grotere keus en lagere prijzen en is daarom het beste voor de consumenten. Het is ook het beste voor de bedrijven, omdat vrijhandel hun markt uitbreidt en groei en banen schept. Vrijhandel is de internationale arbeidsdeling die waarborgt dat wij allemaal doen waar wij het beste in zijn, terwijl alle anderen kunnen doen waar zij het beste in zijn.</p>
    </intervention>
    <intervention id="3-178-000" speaker_id="96772" name="Peter Jahr" is_mep="True" mode="spoken">
      <p sl="de">Mijnheer de Voorzitter, ik ben uiteraard altijd blij met elk economisch akkoord tussen twee landen of bedrijven, omdat de wereldhandel, mits goed georganiseerd, kan bijdragen aan verhoging van de levensstandaard en bijbehorende vooruitgang.</p>
      <p sl="de">Anderzijds maak ik mij telkens weer grote zorgen dat we door het grote aantal bilaterale akkoorden uiteindelijk het overzicht kwijtraken, dat we een lappendeken aan akkoorden krijgen, wat het uiteindelijk lastig maakt om een echt akkoord in het kader van de WTO tot stand te brengen.</p>
      <p sl="de">Voor mij zijn bilaterale akkoorden altijd de op een na beste oplossing. De beste oplossing zou zijn dat we in het kader van WTO-onderhandelingen overleg blijven voeren over de economie en die akkoorden sluiten waarop de wereldhandel zit te wachten en die de wereldhandel nodig heeft.</p>
    </intervention>
    <intervention id="3-180-000" speaker_id="97280" name="Claudio Morganti" is_mep="True" mode="spoken">
      <p sl="it">Mijnheer de Voorzitter, dames en heren, het valt niet te ontkennen dat ratingbureaus inmiddels enorme, oncontroleerbare macht hebben vergaard. In eerste instantie was hun functie het verschaffen van waardevolle informatie aan investeerders, maar inmiddels zijn ze veranderd in oncontroleerbare opperrechters van de internationale financiële markten.</p>
      <p sl="it">Ik vind het onacceptabel dat de ondernemingen, en zelfs de Europese landen, worden beoordeeld door drie grote Amerikaanse bedrijven, die niet altijd juiste beoordelingen geven en soms opzichtig blunderen, zoals recentelijk in het geval van Lehman Brothers.</p>
      <p sl="it">Grotere controles zijn dus van harte welkom, en ik hoop dat de nieuwe Europese autoriteit erin zal slagen optimaal te functioneren en daadwerkelijk zal mogen ingrijpen en zelfs sancties uitdelen als dat nodig is. Het lijkt me ook een goed idee om het beginsel van civielrechtelijke aansprakelijkheid in te voeren wanneer er duidelijk sprake is van nalatigheid. Er is behoefte aan grotere mededinging in de sector, we moeten de traditionele oligopolie doorbreken en nieuwe, onafhankelijke en mogelijk Europese organisaties introduceren, die dus goed op de hoogte zijn van de Europese situatie en het economische klimaat, dat fundamenteel verschilt van de Amerikaanse denkwijze.</p>
      <p sl="it">Om al deze redenen heb ik voor het verslag gestemd.</p>
    </intervention>
    <intervention id="3-182-000" speaker_id="96695" name="Radvilė Morkūnaitė-Mikulėnienė" is_mep="True" mode="spoken">
      <p sl="lt">Mijnheer de Voorzitter, ik ben opgelucht dat het verslag over het garanderen van onafhankelijke effectbeoordelingen vandaag is aangenomen. Onafhankelijke effectbeoordelingen vormen de basis van het wetgevingsproces. Ik ben van oordeel dat waarachtige onafhankelijkheid van de effectbeoordelingen een algemeen beginsel moet worden dat van toepassing is op alle soorten effectbeoordelingen, met name op milieueffectbeoordelingen. Bovendien moet een garantie dat dit beginsel van toepassing is, worden opgenomen in de richtlijn betreffende de milieueffectbeoordeling, die waarschijnlijk in de nabije toekomst herzien zal worden. Het verheugt mij dat de voorstellen van de Commissie milieubeheer, volksgezondheid en voedselveiligheid, waarvoor ik amendementen heb ingediend, betrekking hebben op milieueffectbeoordelingen, wat werkelijk van cruciaal belang is. Verder dient de Commissie een actieve rol te vervullen bij de behartiging van de belangen van de Europese Unie en alle lidstaten in gevallen waarin projecten van derde landen gevolgen kunnen hebben voor de Europese Unie of een of meer lidstaten. Ik ben van mening dat dit document een stap voorwaarts betekent op weg naar veiligheid voor iedereen.</p>
    </intervention>
    <intervention id="3-184-000" speaker_id="96710" name="Jens Rohde" is_mep="True" mode="spoken">
      <p sl="da">Mijnheer de Voorzitter, ik wil graag iets zeggen over dit onderwerp, omdat ik het een beetje absurd vind dat we bepalingen met betrekking tot SVO vaststellen. Het is prima dat we het er vermoedelijk allemaal over eens kunnen zijn dat we alleen vrijhandelsovereenkomsten en partnerschappen aangaan met landen die de mensenrechten eerbiedigen. Dit staat in feite ook al in het Verdrag. Echter, naar mijn mening zijn enkele politici vergeten waar SVO voor staat, namelijk voor de sociale verantwoordelijkheid van ondernemingen. Het gaat met andere woorden om de vraag wat de ondernemingen uit eigen beweging doen in aanvulling op wat ze moeten doen om de wetgeving na te leven. Dit wordt in het bedrijfsleven als een concurrentieparameter gebruikt, waardoor voor bedrijven een prikkel is ontstaan om zich op dit gebied steeds opnieuw te verbeteren. Als we dit wegnemen en in politieke wetgeving omzetten, zorgen we ervoor dat deze concurrentieparameter volledig verdwijnt en dat is, als ik het zo mag zeggen, een politieke stommiteit.</p>
    </intervention>
    <intervention id="3-185-000" speaker_id="4462" name="Clemente Mastella" is_mep="True" mode="spoken">
      <p sl="it">Mijnheer de Voorzitter, de externe dimensie van het sociale beleid omvat activiteiten en initiatieven van de EU die gericht zijn op bevordering van arbeids- en sociale normen in derde landen. Hoewel aan het sociaal beleid door het Verdrag van Lissabon en de Europa 2020-strategie meer nadruk dan ooit tevoren werd en wordt gegeven, zijn mededingingsvermogen en economische factoren nog steeds belangrijker dan sociale vraagstukken.</p>
      <p sl="it">Het wordt echter steeds duidelijker dat de beperkte gerichtheid op markten plaats moet maken voor de bredere belangstelling voor mensen, dat de nadruk dus moet komen te liggen op de rechten van werknemers en op de toepassing van de arbeidswetgeving. De Europese Unie moet van de garantie voor mannen en vrouwen van de kans op waardig en productief werk in een situatie van vrijheid, gelijkheid, veiligheid en waardigheid, een doelstelling voor de lange termijn maken. Voor de toekomst zal het Europees Parlement dus moeten samenwerken met internationale en Europese vakverenigingen en zijn eigen positieve en dringende aanbevelingen moeten inbrengen naast het initiatief waarover we vandaag hebben gestemd.</p>
    </intervention>
    <intervention id="3-186-000" speaker_id="96686" name="Mitro Repo" is_mep="True" mode="spoken">
      <p sl="fi">Mijnheer de Voorzitter, ik steunde het verslag, omdat Europese ondernemingen van zeer groot belang zijn in de internationale handel. We moeten altijd handelen volgens de Europese waarden en internationale sociale en arbeidsnormen, ook in derde landen.</p>
      <p sl="fi">De sociale verantwoordelijkheid van ondernemingen is als vrijwillig model alleen nuttig wanneer consumenten betrouwbare en juiste informatie krijgen over de activiteiten van ondernemingen, de oorsprong van producten en de omstandigheden waaronder goederen worden geproduceerd en verkocht. Certificaten, merken en normen zijn belangrijk voor consumenten, en imago en reputatie zijn direct verbonden aan het succes van een onderneming. In dit tijdperk van sociale media is het moeilijk de consumenten informatie te onthouden over de buitenlandse praktijken van ondernemingen.</p>
      <p sl="fi">Verantwoordelijk ondernemerschap is altijd de ruggengraat van mededingingsvermogen en succesvol ondernemerschap. De Europese Unie moet dan ook altijd een pionier zijn in het bevorderen van sociale normen. Naar mijn mening moet sociale verantwoordelijkheid worden opgenomen in al het communautair beleid en alle handelsverdragen.</p>
    </intervention>
    <intervention id="3-187-000" speaker_id="23894" name="Anna Záborská" is_mep="True" mode="spoken">
      <p sl="sk">Mijnheer de Voorzitter, het ondersteunen en stimuleren van maatschappelijke verantwoordelijkheid in de externe betrekkingen kan interessant zijn. Ik vind het jammer dat we in onze activiteiten nog niet zo ver gaan als we zouden kunnen. Maatschappelijke verantwoordelijkheid moet zich richten op de allerarmsten, op diegenen die zich in de periferie van de maatschappij bevinden, op diegenen die geen kwalificaties hebben en het meest vatbaar voor manipulatie zijn. Kortom, op diegenen die zich het verst van de arbeidsmarkt bevinden.</p>
      <p sl="sk">Het Franse programma voor samen leren en werken, een initiatief van de organisatie ATD Quart Monde en de Franse staat, is een goed voorbeeld van een solide onderneming die de authentieke maatschappelijke verantwoordelijkheid voor een partnerschap met de zwakste arbeiders behoudt. Op deze manier kan de Unie echt van toegevoegde waarde zijn voor dit beleid.</p>
    </intervention>
    <intervention id="3-189-000" speaker_id="4462" name="Clemente Mastella" is_mep="True" mode="spoken">
      <p sl="it">Mijnheer de Voorzitter, het jaar 2011 is een strategisch moment om lering te trekken uit vier jaar tenuitvoerlegging van de verordening tot invoering van een financieringsinstrument voor ontwikkelingssamenwerking. Sinds de inwerkingtreding is als voornaamste probleem naar voren gekomen dat men blijkbaar moeite heeft de specifieke rol van ontwikkelingssamenwerking in het kader van het externe beleid van de EU te begrijpen of te accepteren.</p>
      <p sl="it">Het moet daarom duidelijk worden gemaakt dat ontwikkelingssamenwerking, naast humanitaire hulp, het enige gebied van het externe beleid is dat niet is ontwikkeld om de belangen van de Europese Unie te dienen, maar de belangen van de meest gemarginaliseerde en kwetsbare bevolkingsgroepen op aarde.</p>
      <p sl="it">Met de stemming van vandaag benadrukken wij dat er behoefte is aan een afzonderlijk instrument voor ontwikkelingssamenwerking, dat specifiek en exclusief is gericht op ontwikkelingslanden en dat de in artikel 208 van het Verdrag betreffende de werking van de Europese Unie (VWEU) geformuleerde doelen nastreeft. Tot slot, mijnheer de Voorzitter, vragen wij dat met name besluiten over de algemene doelstellingen, prioriteitsgebieden, verwachte resultaten en de toewijzing van middelen die voldoen aan de criteria van artikel 290 van het VWEU, worden genomen door toepassing van de procedure voor gedelegeerde handelingen.</p>
    </intervention>
    <intervention id="3-191-000" speaker_id="23788" name="Adam Bielan" is_mep="True" mode="spoken">
      <p sl="pl">Mijnheer de Voorzitter, ondanks dat het Parlement herhaaldelijk de voordelen van een verbeterd kader inzake het contractenrecht voor de interne markt heeft erkend, stuit de invoering van een nieuw systeem voor het contractenrecht via een facultatief instrument op een reeks ernstige problemen die zowel inhoudelijk als procedureel van aard zijn. De gepresenteerde voorstellen zijn vooral een afspiegeling van het standpunt van de Commissie dat niet is gestoeld op een inhoudelijk openbaar debat. We weten dus niet welke standpunten de verschillende lidstaten innemen en hoe vertegenwoordigers van het bedrijfsleven en de consumenten erover denken. Sommige van de voorgestelde documenten die moeten dienen als basis voor de rechtspraak lijken onduidelijk, hetgeen kan leiden tot verschillen in juridische interpretaties.</p>
      <p sl="pl">Ten slotte zal de invoering van een facultatief instrument van grote economische invloed zijn op ondernemers en consumenten, omdat de scholingseisen, de vervanging van standaard contractformulieren en eventuele gerechtelijke procedures bijzonder hoge kosten met zich mee kunnen brengen. Het lijkt mij onverstandig om bedrijven in deze economisch gezien moeilijke tijden extra financiële lasten op te leggen. Daarom heb ik tegen het verslag gestemd.</p>
    </intervention>
    <intervention id="3-193-000" speaker_id="4462" name="Clemente Mastella" is_mep="True" mode="spoken">
      <p sl="it">Mijnheer de Voorzitter, de mogelijkheid en capaciteit om te leren en te werken in een internationale omgeving zijn belangrijke voorwaarden voor een succesvolle carrière in een sterk geglobaliseerde economie als de huidige. De in de Europa 2020-strategie genoemde sleutelelementen voor een slimme groei, duurzame groei en inclusieve groei moeten reeds in het beroepsonderwijs en de beroepsopleiding een impuls krijgen door middel van concrete maatregelen op het niveau van de Unie en de lidstaten. De prognoses wijzen erop dat de toenemende vraag naar vaardigheden blijvend is. De industriële en technologische transformatie gaat gepaard met een grotere behoefte aan hoog- en middelbaar opgeleide werknemers, wat beslist negatieve gevolgen heeft voor laagopgeleiden.</p>
      <p sl="it">Vooral bij jonge mensen moet dus snel worden gehandeld. De aanhoudende stijging van de jeugdwerkloosheid is een van de urgentste problemen in Europa. Deze doelstellingen kunnen volgens ons alleen worden verwezenlijkt wanneer constant hoge politieke en gemeenschappelijke prioriteit aan beroepsonderwijs en -opleiding wordt gegeven. De medewerking en betrokkenheid van alle belanghebbende partijen is onontbeerlijk om een en ander te kunnen realiseren. Daarvoor moet een beroep worden gedaan op de Europese instellingen en de lidstaten, alsook op lokale en regionale belanghebbenden.</p>
    </intervention>
    <intervention id="3-194-000" speaker_id="97344" name="Paul Murphy" is_mep="True" mode="spoken">
      <p sl="en">Mijnheer de Voorzitter, ik heb tegen het verslag-Hirsch gestemd, omdat het in wezen onderwijs niet als middel ziet waarmee mensen hun kennis en vaardigheden kunnen verbeteren, maar uitsluitend als een instrument om de winsten van grote ondernemingen te verhogen.</p>
      <p sl="en">Ik verwerp die benadering volledig. Het verslag claimt dat de verwezenlijking van de Europa 2020-doelstellingen een manier is om je van werk en een hogere levensstandaard te verzekeren. Dat is gewoon niet waar. De Europa 2020-strategie gaat noch voor banen, noch voor een hogere levensstandaard zorgen. Deze biedt meer neoliberaal beleid en een neerwaartse spiraal in lonen en voorwaarden.</p>
      <p sl="en">Dit verslag wil schandelijk genoeg dat werkgevers leerlingovereenkomsten moeten kunnen beëindigen als de leerlingen niet geschikt worden geacht voor het werk. Dat is een recept voor uitbuiting op grote schaal. Ik verwerp de wens particuliere instellingen voor hoger onderwijs meer te betrekken bij de uitbreiding van beroepsopleidingen en vraag in plaats daarvan om zinvolle opleidingsmogelijkheden door middel van grootscheepse overheidsinvesteringen.</p>
    </intervention>
    <intervention id="3-195-000" speaker_id="96686" name="Mitro Repo" is_mep="True" mode="spoken">
      <p sl="fi">Mijnheer de Voorzitter, ik steunde het verslag, omdat jeugdwerkloosheid in heel Europa een uitdaging is die de hele samenleving verstoort. Jeugdwerkloosheid speelt ook een rol bij de onlusten in de zuidelijke Middellandse Zeelanden. In de welvarende samenlevingen van de noordelijke landen komt jeugdwerkloosheid onder andere tot uiting in uitsluiting en toenemend drugsgebruik onder jongeren.</p>
      <p sl="fi">Mobiliteit en verandering van baan zijn normaal als je jong bent. Jeugdwerkloosheid is ernstig wanneer jongeren vanwege geringe opleiding of weinig werkervaring niet eens toegang tot de arbeidsmarkt hebben. Jongeren zonder enige opleiding of werkervaring staan niet sterk wanneer er om banen wordt gewedijverd. Daarom moeten we ons richten op het aanbieden van brede en hoogwaardige opleidingen, waarbij ook rekening wordt gehouden met gender, zodat de onderliggende redenen van jeugdwerkloosheid kunnen worden weggenomen. We mogen ook vervolgopleidingen niet vergeten, want juist daarmee wordt levenslang leren bevorderd en worden mensen voorbereid op veranderingen op de arbeidsmarkt.</p>
    </intervention>
    <intervention id="3-196-000" speaker_id="96917" name="Silvia Costa" is_mep="True" mode="spoken">
      <p sl="it">Mijnheer de Voorzitter, het is veelzeggend dat het Parlement dit verslag gebruikt om een duidelijk signaal af te geven aan zowel de lidstaten als de nieuwe generaties, en om een grotere inspanning te vragen voor Europese samenwerking op het gebied van beroepsonderwijs- en opleiding ter ondersteuning van de Europa 2020-strategie. We weten dat vroegtijdige werkloosheid blijvende gevolgen heeft voor armoede en sociale uitsluiting, net zoals de langdurige periode van onzekerheid waarin 40 procent van de Europese jongeren verkeert.</p>
      <p sl="it">We moeten een sterke impuls geven aan een mix van educatief beleid en een nieuw systeem van stimulansen voor ondernemingen die jongeren en vrouwen fulltime in dienst nemen. Het is van cruciaal belang dat de aangeleerde vaardigheden aansluiten bij de competenties die, behalve voor burgerschap, vereist zijn voor de nieuwe doelstellingen van duurzame en intelligente ontwikkeling, alsmede bij het beleid voor de overgang van school naar werk. Dit kan ook door een snellere erkenning van de beroepskwalificaties, diploma’s en studiepunten.</p>
      <p sl="it">Lidstaten die, zoals Italië, in tijden van crisis bezuinigen op de middelen voor onderwijs en onderzoek moeten beseffen dat zij daarmee de jongeren en de toekomst van Europa schaden.</p>
    </intervention>
    <intervention id="3-197-000" speaker_id="26829" name="Siiri Oviir" is_mep="True" mode="spoken">
      <p sl="et">Mijnheer de Voorzitter, ik heb het verslag helpen voorbereiden in de Commissie werkgelegenheid en sociale zaken. Europa heeft inderdaad te kampen met hoge werkloosheid, maar de werkloosheid onder jongeren is gemiddeld nog eens tweemaal zo hoog. Sommige lidstaten kennen zelfs nog een hoger cijfer, onder meer mijn land, waar het cijfer maar liefst driemaal zo hoog is. Ik ondersteun de initiatieven die in het verslag worden uiteengezet als praktische stappen om deze situatie om te keren en voor verbetering te zorgen. Wij zijn van oordeel dat het geen zin heeft om een groot aantal mensen op te leiden die hoger onderwijs genieten, maar daarmee niet terechtkunnen op de arbeidsmarkt. Wij moeten meer aandacht besteden aan beroepsopleiding en omscholing.</p>
      <p sl="et">Wat echter absoluut onaanvaardbaar is, is dat de Raad besnoeit op onderwijs. Dergelijke acties zijn bovendien ook onverenigbaar met de verwezenlijking van de reeds aangenomen Europa 2020-strategie. De Raad voegt de daad niet bij het woord. Ik heb voor het verslag gestemd. Hartelijk dank.</p>
    </intervention>
    <intervention id="3-198-000" speaker_id="96668" name="Seán Kelly" is_mep="True" mode="spoken">
      <p sl="ga">Mijnheer de Voorzitter, ook ik heb voor dit verslag gestemd, temeer omdat tussen nu en 2020 naar schatting vijftien miljoen banen beschikbaar zullen komen voor mensen die een tertiaire opleiding hebben afgesloten, terwijl er naar schatting twaalf miljoen banen minder zullen zijn voor slecht of niet opgeleide mensen. Wij moeten dus dringend actie ondernemen. Er bestaat een duidelijke behoefte aan meer onderwijs en meer opleiding. 21 procent van de Europese jongeren heeft geen werk. Daarom is het belangrijk dat zij onderwijs blijven genieten totdat zij een passende opleiding hebben afgesloten en dat de onderwijscentra en de bedrijfswereld samenwerken om te voorzien in passende opleidingen. Het is tevens belangrijk dat de opleidingen worden onderworpen aan een onafhankelijke evaluatie. Als wij aan al deze vereisten voldoen, zullen wij dit probleem in de toekomst kunnen verhelpen.</p>
    </intervention>
    <intervention id="3-200-000" speaker_id="96887" name="Francesco De Angelis" is_mep="True" mode="spoken">
      <p sl="it">Mijnheer de Voorzitter, het verslag van de heer Garriga Polledo is een belangrijk puzzelstukje dat ons in staat stelt een nieuw financieel kader te definiëren voor een concurrerend, duurzaam en integratiegericht Europa.</p>
      <p sl="it">We hebben een begroting nodig waarmee we de nieuwe uitdagingen aan kunnen gaan, en een sterk en innovatief antwoord op de nieuwe behoeften. De eerste doelstelling daarvan is onderzoek en innovatie voor de kleine en middelgrote ondernemingen, voor de ontwikkeling en voor de werkgelegenheid. De tweede doelstelling is de hervorming van het gemeenschappelijk landbouwbeleid om het concurrentievermogen van de Europese landbouw te bevorderen en te ondersteunen.</p>
      <p sl="it">Maar we moeten speciale aandacht besteden aan de toekomst van het cohesiebeleid, een instrument dat naar mijn mening uiterst belangrijk is voor de financiële ondersteuning van de investeringen ten behoeve van de economische groei, en vooral voor het scheppen van nieuwe werkgelegenheid. Op dit vlak wil ik de nadruk leggen op een voor mij buitengewoon belangrijk punt: de introductie van een nieuwe tussenliggende categorie. De introductie van een dergelijke tussenliggende categorie mag niet ten koste gaan van de middelen voor al bestaande categorieën, die een noodzakelijke voorwaarde zijn voor de bevordering van een evenwichtige, harmonische en duurzame ontwikkeling van onze gemeenschappen.</p>
    </intervention>
    <intervention id="3-201-000" speaker_id="28313" name="Ville Itälä" is_mep="True" mode="spoken">
      <p sl="fi">Mijnheer de Voorzitter, er is een uiterst belangrijk verslag aangenomen waarvan ik slechts enkele details naar voren wil brengen. Het eerste is amendement 18 van de Fractie Alliantie van Liberalen en Democraten voor Europa, waarin staat dat beperkte en gerichte bezuinigingen in het gemeenschappelijk landbouwbeleid mogelijk worden, afhankelijk van de huidige hervormingen. Ondanks deze handige formulering komt hierin duidelijk het standpunt van de ALDE-Fractie over het landbouwbeleid tot uiting. Er wordt hier duidelijk van uitgegaan dat als er moet worden bezuinigd, er juist op het landbouwbeleid moet worden bezuinigd.</p>
      <p sl="fi">Het andere belangrijke punt, waarop ik niet met mijn fractie mee stemde, is amendement 37 d, waarin oorspronkelijk staat dat het tot aanzienlijke besparingen zou kunnen leiden als het Europees Parlement slechts één zetel had. Hier valt niet over te twisten: dit leidt tot besparingen. Het maakt niet uit hoe we stemmen, want we weten dat dit tot besparingen zal leiden. Ik hoop dat men eindelijk begrijpt dat de burgers er genoeg van hebben dat er wel ten koste van hen wordt bezuinigd, maar niet ten koste van ons. Dit kunnen we de burgers niet uitleggen en er zal niets verbeteren door erover te stemmen. Dit zal tot besparingen leiden en wij moeten die besparingen doorvoeren.</p>
    </intervention>
    <intervention id="3-202-000" speaker_id="96866" name="Salvatore Caronna" is_mep="True" mode="spoken">
      <p sl="it">Mijnheer de Voorzitter, ik heb voor het verslag van de heer Garriga Polledo over de volgende financiële vooruitzichten van de Unie gestemd, omdat het, juist nu de zogeheten Europese geest in een diepe crisis verkeert, van doorslaggevend belang is aan te blijven dringen op de noodzaak van geloofwaardige instrumenten voor de Europese Unie, te beginnen bij een toereikende financiering.</p>
      <p sl="it">Daarom is het verzoek om een verhoging van 5 procent op de volgende begroting juist en noodzakelijk. Het zal misschien niet voldoende zijn, maar het is onmisbaar voor de antwoorden op de vragen die voor ons liggen. Deze middelen zijn nodig voor het oplossen van echte problemen: voor een grotere cohesie tussen de verschillende regio’s, een groter onderzoeks- en innovatievermogen, en om beter in staat te zijn groei te genereren en werkgelegenheid te creëren. Zonder toereikende middelen zal er van dit alles niets terechtkomen, te beginnen bij de introductie van een tussenliggende categorie in het cohesiebeleid, die alleen zin heeft als het niet ten koste gaat van de al bestaande categorieën.</p>
      <p sl="it">Daarom heb ik voor het verslag gestemd, en ik hoop dat de Commissie en de Raad de aanbevelingen zullen volgen.</p>
    </intervention>
    <intervention id="3-203-000" speaker_id="23788" name="Adam Bielan" is_mep="True" mode="spoken">
      <p sl="pl">Mijnheer de Voorzitter, de economische crisis, demografische problemen en de toenemende werkloosheid zijn van grote invloed op de begrotingsruimte van de lidstaten. Een Europese begroting die langetermijnplanning mogelijk maakt, moet daarom een instrument zijn dat de economische groei van de individuele lidstaten bevordert. De Europa 2020-strategie, die het creëren van arbeidsplaatsen stimuleert en de sociale integratie bevordert, lijkt mij een cruciaal middel om landen te helpen de crisis achter zich te laten. In dit verband is het buitengewoon belangrijk om ook kleine en middelgrote ondernemingen in de strategie op te nemen. Ik ben het daarom eens met het voorstel om meer steun bieden aan alle programma's en instrumenten ter ondersteuning van deze bedrijven, inclusief de programma's die het concurrentievermogen, de innovatie en de aanwending van de structuurfondsen bevorderen.</p>
      <p sl="pl">Handhaving van het concurrentievermogen, verhoging van de economische groei en werkloosheidsbestrijding zijn de grootste uitdagingen waarvoor de EU zich gesteld ziet. Ik wijs daarom op de dringende behoefte aan investeringen in de kenniseconomie om daarmee de groei te stimuleren. Versterking van de relatie tussen onderwijs, wetenschappelijk onderzoek en werkgelegenheid bevordert integratie, mobiliteit en specialisatie.</p>
    </intervention>
    <intervention id="3-204-000" speaker_id="96755" name="Sergio Paolo Francesco Silvestris" is_mep="True" mode="spoken">
      <p sl="it">Mijnheer de Voorzitter, ik wil graag mijn tevredenheid uiten en toelichten waarom ik heb gestemd voor het verslag van de heer Garriga Polledo, die erin is geslaagd serieuze en doeltreffende vooruitzichten op te stellen die zullen bijdragen aan het versterken van het cohesiebeleid.</p>
      <p sl="it">Ik heb nog wel enkele twijfels, die tot uitdrukking zijn gekomen in onze stem voor de aanneming van het amendement tot schrapping van de introductie van een tussenliggende categorie in het cohesiebeleid in de gebieden in Europa waar het bruto binnenlands product (bbp) tussen de 75 procent en de 90 procent van het Europese bbp ligt. Dit is een belangrijk punt voor ons. We vinden niet dat het bereik van het cohesiebeleid niet moet worden vergroot, maar we zijn van mening dat deze vergroting zonder extra middelen ten koste zou kunnen gaan van de middelen voor de gebieden die in doelstelling 1 (de convergentiedoelstelling) worden genoemd. Deze landen hebben net zo veel steun en aandacht van de Europese Unie nodig. Samenvattend ben ik tevreden met het verslag en met het werk dat is verricht, maar ik maak me zorgen over de aandacht die we hebben besteed aan een beleid dat een bevestiging had kunnen zijn van het zogeheten 'facing-out', dat we zo vaak zien.</p>
    </intervention>
    <intervention id="3-205-000" speaker_id="28178" name="Miroslav Mikolášik" is_mep="True" mode="spoken">
      <p sl="sk">Mijnheer de Voorzitter, uit de inhoud van het nieuwe meerjarig financieel kader moet een duidelijke visie op de toekomst van de Unie en diens onderdanen naar voren komen. De economische en maatschappelijke uitdagingen waar we momenteel voor staan, moeten niet alleen in indrukwekkende woorden weerklinken, maar vooral in concrete begrotingshoofdstukken.</p>
      <p sl="sk">Of we nu vanuit een regionaal of globaal perspectief naar de huidige moeilijkheden en ambities van de EU en haar regio's kijken, het energietekort, het trage tempo van de economische groei en de werkloosheid blijven de meest urgente vraagstukken. We moeten de ontwikkeling en innovatie van de Europese infrastructuur voor energievoorziening als prioriteitsgebieden blijven beschouwen die aanzienlijk meer financiering nodig hebben. Een terugkeer naar het verbranden van steenkool is in de huidige milieucontext volgens mij geen oplossing voor de toekomst, noch voor het creëren van een volwaardig trans-Europees vervoersnet. Daar deze twee gebieden een essentiële voorwaarde vormen voor het ontwikkelen van een goede concurrentiepositie voor de Europese Unie als geheel en voor het functioneren van de interne markt, verdienen ze bij het opstellen van de begroting extra aandacht.</p>
    </intervention>
    <intervention id="3-206-000" speaker_id="96668" name="Seán Kelly" is_mep="True" mode="spoken">
      <p sl="en">Mijnheer de Voorzitter, om te beginnen verwelkom ik het streven in het verslag om het GLB en het Cohesiefonds in de volgende vooruitzichten op de huidige niveaus te houden. Er was ook binnen onze fractie groot verschil van mening over de tussenliggende categorie en er werd besloten tot een vrije stemming. De gevolgen voor mijn collega’s in Ierland of voor onszelf zijn nihil, omdat we, ook al zitten we in het IMF – en zijn we blut als land –, ruim boven het Europese gemiddelde zitten in termen van bbp. Dus of er nu een tussenliggende categorie is of niet, het maakt voor ons niet uit.</p>
      <p sl="en">Maar we denken dat het noodzakelijk is om de voortzetting van het cohesiebeleid grondig te evalueren omdat dit, naarmate meer en meer regio’s boven de drempel van 75 procent uitkomen, overbodig of hervormd zal worden. Dat is wat er volgens ons gaat gebeuren.</p>
    </intervention>
    <intervention id="3-209-000" speaker_id="28246" name="Alexander Alvaro" is_mep="True" mode="written">
      <p sl="de">De FDP-delegatie in het Europees Parlement gaat ervan uit dat het vrije verkeer door de opname van Roemenië en Bulgarije in het Schengengebied verder wordt verbeterd. Nu beide lidstaten op alle punten in de Schengencontrole positief zijn beoordeeld, mogen geen nieuwe obstakels worden opgeworpen die een opname onnodig op de lange baan zouden schuiven. Het lijdt geen twijfel dat de technische beveiliging van grenzen deze niet automatisch waterdicht maakt zolang politie en justitie problemen hebben met de bestrijding van corruptie.</p>
      <p sl="de">Ook de lidstaten die al deel uitmaken van het Schengengebied kampen echter met deze uitdaging. Bij de evaluatie van het Schengenmechanisme moet naar mening van de FDP-delegatie daarom in de toekomst ook meer aandacht worden geschonken aan criteria zoals corruptiebestrijding en moet bij eventuele vergrijpen consequent tot sancties worden overgegaan.</p>
    </intervention>
    <intervention id="3-209-125" speaker_id="96976" name="Luís Paulo Alves" is_mep="True" mode="written">
      <p sl="pt">Ik stem voor dit verslag, gegeven de positieve resultaten van de evaluaties die ten aanzien van beide landen zijn uitgevoerd om vast te stellen of ze aan de eisen van het Schengenacquis voldoen. Aangezien zowel Roemenië als Bulgarije momenteel klaar zijn hun grenzen te openen, hoewel de Bulgaars-Griekse grens erg gevoelig is, moet Bulgarije aanvullende maatregelen nemen en dient er een gemeenschappelijke tripartiete aanpak te komen (Bulgarije-Griekenland-Turkije).</p>
    </intervention>
    <intervention id="3-209-250" speaker_id="28276" name="Laima Liucija Andrikienė" is_mep="True" mode="written">
      <p sl="lt">Ik heb voor deze belangrijke resolutie over de toepassing van het Schengenacquis in Bulgarije en Roemenië gestemd. Ik ben het met de rapporteur eens dat hoewel er nog enkele onopgeloste kwesties zijn waarover geregeld zal moeten worden gerapporteerd en die op enig moment in de toekomst een follow-up vereisen, deze kwesties geen obstakel vormen voor een volwaardig Schengenlidmaatschap voor de twee betrokken lidstaten. De toetreding van Bulgarije en Roemenië tot het Schengengebied is voor beide landen van uitzonderlijk belang met het oog op de economische groei en de investeringsontwikkeling. Ook de Europese Unie in haar geheel heeft er baat bij, omdat hiermee de integriteit en de solidariteit tussen de lidstaten worden versterkt.</p>
    </intervention>
    <intervention id="3-209-312" speaker_id="96862" name="Sophie Auconie" is_mep="True" mode="written">
      <p sl="fr">Ik stem voor dit verslag betreffende de toetreding van Roemenië en Bulgarije tot het Schengengebied. Het gaat hier om de tweede evaluatie van de toepassing van de bepalingen van het Schengenacquis door Roemenië en Bulgarije; de eerste vond plaats in 2010. Ik wijs erop dat Roemenië en Bulgarije het Schengenacquis (gegevensbescherming, Schengeninformatiesysteem (SIS), lucht-, land- en zeegrenzen, samenwerking van politie en visa) bij hun toetreding tot de Europese Unie in 2007 hebben overgenomen. Nu moeten alle lidstaten het echter eens zijn over de effectieve toetreding van deze landen tot het gebied zonder binnengrenzen. Het Europees Parlement is in dezen geraadpleegd.</p>
    </intervention>
    <intervention id="3-209-375" speaker_id="96680" name="Zigmantas Balčytis" is_mep="True" mode="written">
      <p sl="lt">De Schengensamenwerking is op 14 juni 1985 van start gegaan met het Schengenakkoord, dat de weg heeft vrijgemaakt voor de afschaffing van systematische grenscontroles aan de binnengrenzen van de ondertekenende lidstaten en de totstandbrenging van een gemeenschappelijke ruimte met vrij verkeer van personen. Op dit moment is het vrij verkeer verzekerd in een gebied dat wordt begrensd door 42 673 km externe zeegrenzen en 7 721 km landgrenzen en dat 25 landen en 400 miljoen burgers omvat. Bulgarije, Roemenië en Cyprus passen het Schengenacquis momenteel slechts gedeeltelijk toe en bijgevolg worden er aan de grenzen met deze drie lidstaten nog steeds controles uitgevoerd. Roemenië en Bulgarije hebben het Schengenacquis bij hun toetreding tot de Europese Unie in 2007 overgenomen. Gezien de resultaten van de evaluaties en de noodzakelijke follow-upbezoeken die werden uitgevoerd door teams van deskundigen hebben het Europees Parlement en de Raad geconcludeerd dat, hoewel er nog enkele onopgeloste kwesties zijn waarover geregeld zal moeten worden gerapporteerd en die op enig moment in de toekomst een follow-up vereisen, deze kwesties geen obstakel vormen voor een volwaardig Schengenlidmaatschap voor de twee betrokken lidstaten. Ik onderschrijf het voorstel om Bulgarije en Roemenië te verzoeken het Europees Parlement en de Raad binnen zes maanden schriftelijk op de hoogte te stellen van het gevolg dat is gegeven aan de in de evaluatierapporten opgenomen en in de vervolgverslagen genoemde aanbevelingen die nog op uitvoering wachten.</p>
    </intervention>
    <intervention id="3-209-500" speaker_id="5956" name="Regina Bastos" is_mep="True" mode="written">
      <p sl="pt">Het Schengenakkoord, dat in eerste instantie door vijf lidstaten werd ondertekend, is inmiddels uitgebreid tot 25 landen, waarvan er 22 lid zijn van de Europese Unie. Daarmee werd de weg vrijgemaakt voor de afschaffing van controles aan de binnengrenzen van de ondertekenende lidstaten en de totstandbrenging van één buitengrens, met gemeenschappelijke regels inzake de controle aan de buitengrens van het Schengengebied. Roemenië en Bulgarije hebben het Schengenacquis bij hun toetreding tot de Europese Unie, in 2007, overgenomen.</p>
      <p sl="pt">Gezien de resultaten van de evaluaties en de noodzakelijke follow-upbezoeken die werden uitgevoerd concludeert de rapporteur, de heer Coelho, dat de nieuwe lidstaten aan de noodzakelijke vereisten voor toepassing van alle onderdelen van het Schengenacquis voldoen: controle van de luchtgrenzen, landgrenzen en zeegrenzen, politiesamenwerking, visumbeleid, SIS en gegevensbescherming, en dat deze landen volledig lid van het Schengengebied dienen te worden. Dit is een belangrijke stap voor deze landen en ook een versterking van het Europees burgerschap. Daarom steun ik dit verslag en feliciteer ik de rapporteur.</p>
    </intervention>
    <intervention id="3-209-750" speaker_id="96922" name="Izaskun Bilbao Barandica" is_mep="True" mode="written">
      <p sl="es">Ik heb voor dit initiatief gestemd omdat Roemenië en Bulgarije het Schengenacquis hebben overgenomen bij hun toetreding tot de Europese Unie in 2007. Na de evaluaties door deskundigen, en hoewel er nog enkele onopgeloste kwesties zijn, hebben beide landen aangetoond dat zij voorbereid zijn om de bepalingen van het Schengenacquis toe te passen en kunnen zij daardoor volledig tot het akkoord toetreden.</p>
    </intervention>
    <intervention id="3-209-875" speaker_id="38610" name="Slavi Binev" is_mep="True" mode="written">
      <p sl="bg">Dit is een zeer belangrijk verslag over niet alleen mijn land, Bulgarije, maar ook over de Europese Unie als geheel. Ik heb er alle vertrouwen in dat onze inspanningen zeer binnenkort beloond zullen worden. Onze grenzen zijn al enige tijd klaar om de grenzen van Europa te verdedigen. Het besluit waar zo naar werd uitgekeken is echter nog steeds uitgebleven. Ik geloof dat het hier om een volledig politiek motief gaat. In het verslag wordt ook gesproken over de inspecties die aan onze grens met Turkije worden uitgevoerd, die aan de Schengeneisen voldoen en bewijzen dat we er klaar voor zijn. Ik hoop oprecht dat er op de volgende zitting van de Europese Raad over dit verslag wordt gestemd omdat het zo is dat hoe sneller we vorderen met deze kwestie, hoe meer we allemaal zullen winnen, in politiek, economisch en maatschappelijk opzicht.</p>
    </intervention>
    <intervention id="3-210-000" speaker_id="97198" name="Mara Bizzotto" is_mep="True" mode="written">
      <p sl="it">Ik heb gestemd tegen de volledige toepassing van de bepalingen van het Schengenacquis in Bulgarije en Roemenië. Ondanks het over het algemeen positieve oordeel van de vooruitgang die de twee landen hebben geboekt op het gebied van veiligheid, wordt in het verslag aangegeven dat verscheidene technische en administratieve tekortkomingen zijn geconstateerd binnen de instanties die belast zijn met de veiligheid van de grenzen van de landen, en meer bepaald in de instanties die verantwoordelijk zijn voor de controles en bewaking van de zee- en landgrenzen. Daarnaast wordt in het verslag erkend dat bij een toetreding van Roemenië en Bulgarije tot het Schengengebied, hun geografische ligging aan de grens van Turkije twee nieuwe routes zou creëren voor illegale immigranten, die nu alleen naar Griekenland gaan, dat op dit moment het enige Schengenland is in de Balkan.</p>
      <p sl="it">Bij toetreding van Roemenië en Bulgarije zou de zuidoostelijke achilleshiel van de EU dus aanzienlijk groeien, en de druk die daar nu op ligt verdrievoudigen. De ontwerpresolutie is dus in directe tegenspraak met de behoefte van de burgers aan bescherming – die altijd centraal heeft gestaan in het programma van de Lega Nord – en ik kan het daar niet mee eens zijn.</p>
    </intervention>
    <intervention id="3-211-000" speaker_id="39722" name="Sebastian Valentin Bodu" is_mep="True" mode="written">
      <p sl="ro">De beslissing om Roemenië en Bulgarije toe te laten tot het Schengengebied is nu een puur politieke geworden. Het verslag ten faveure van toelating van Roemenië, aangenomen door het Europees Parlement, bevestigt slechts de juistheid van de mening van de deskundigen: Roemenië heeft zijn werk gedaan, heeft zijn grenzen beveiligd en aan alle eisen voldaan. De mening van het Parlement in Brussel is raadgevend en nu ligt de beslissing zoals ook in het verleden in handen van de Raad. Het toepassen van dubbele standaarden, spreken over verplichte criteria die, zodra ze vervuld zijn, beschouwd worden als 'slechts technisch' past totaal niet bij de democratische en rechtvaardige Unie zoals wij die kennen. Daarom kunnen wij niet anders dan hopen dat de meningen van de deskundigen en die van de Europese wetgevende macht niet langer worden genegeerd door de politici in de lidstaten. Zich verschuilen achter woorden zonder de knoop door te hakken kan geen optie meer zijn, aangezien toelating tot het Schengengebied nooit een politieke maar een technische kwestie is geweest. Het oordeel van de onafhankelijke deskundigen, dat van het Parlement, dat met een overweldigende meerderheid voor toelating van Roemenië tot het Schengengebied heeft gestemd, zouden van beslissende invloed moeten zijn in de Europese Raad en daarmee zou de procedure moeten worden vlot getrokken.</p>
    </intervention>
    <intervention id="3-211-500" speaker_id="105624" name="Philippe Boulland" is_mep="True" mode="written">
      <p sl="fr">Het Schengengebied en met name het vrij verkeer van personen is een Gemeenschapsacquis dat onze burgers echt iets zegt. De heer Barroso heeft ons eraan herinnerd dat vrij verkeer voor Europa is wat funderingen zijn voor een gebouw. Het vrij verkeer is één van de grootste verworvenheden van de Unie. Het doet mij deugd dat het Parlement heeft ingestemd met de toetreding van Bulgarije en Roemenië tot het Schengengebied. Er zijn grote inspanningen geleverd om de beveiliging van de grenzen te waarborgen: hun grensbewakingssystemen van de vierde generatie zijn veel indrukwekkender dan de onze van de tweede generatie. Het vrij verkeer van werknemers wordt echter nog belemmerd: ten eerste door juridische en administratieve obstakels die alle aspecten van het leven van de burgers raken; ten tweede door sociale dumping aangezien, hoewel in artikel 45 van het Verdrag betreffende de werking van de Europese Unie de gelijke behandeling van werknemers wordt gegarandeerd, uit het werk van de Commissie verzoekschriften blijkt dat de werkelijkheid heel anders is; ten derde door het feit dat de sociale bescherming per land verschilt, hetgeen niet bevorderlijk is voor de mobiliteit. Ik stel dan ook een minimale, basale sociale bescherming voor de Unie voor. Sociale bescherming valt weliswaar onder de bevoegdheden van de lidstaten, maar de interne markt wordt duidelijk geschaad door dit gebrek aan harmonisatie.</p>
    </intervention>
    <intervention id="3-212-000" speaker_id="96798" name="John Bufton" is_mep="True" mode="written">
      <p sl="en">Ik heb tegen de uitbreiding van het Schengenacquis tot Bulgarije en Roemenië gestemd, omdat ik simpelweg niet geloof dat er voorzieningen zijn getroffen om te garanderen dat zij veilig en effectief tot de paspoortvrije zone toetreden. Corruptie en georganiseerde misdaad zijn nog altijd wijdverbreid in deze landen, die daarnaast als toegangspoorten voor illegale immigratie dienstdoen. Gedwongen prostitutie, kinderprostitutie, handel in kinderen en georganiseerde misdaadbenden zouden mogelijk kunnen floreren in een situatie van open grenzen en er is onvoldoende gedaan om deze misdrijven in deze lidstaten binnen de perken te houden.</p>
    </intervention>
    <intervention id="3-212-500" speaker_id="96849" name="Alain Cadec" is_mep="True" mode="written">
      <p sl="fr">Ik stem voor het verslag van de heer Coelho over de volledige toepassing van de bepalingen van het Schengenacquis in Bulgarije en Roemenië. Deze twee lidstaten moeten worden gecomplimenteerd met hun inspanningen. Beide landen hebben voldaan aan de vereisten voor toepassing van alle onderdelen van het Schengenacquis. In dit verslag wordt evenwel benadrukt dat de regio een van de meest gevoelige buitengrensregio's van de EU vormt, voor wat betreft illegale immigratie. Bulgarije dient enkele overgangsmaatregelen te nemen die op het moment van toetreding tot het Schengengebied in werking zullen treden. Opdat het systeem - dat een groot wederzijds vertrouwen tussen de lidstaten vergt - niet in gevaar wordt gebracht, moet er sprake zijn van volledige samenwerking van de kant van beide landen. Ik onderschrijf het standpunt van de rapporteur.</p>
    </intervention>
    <intervention id="3-212-750" speaker_id="96867" name="Maria Da Graça Carvalho" is_mep="True" mode="written">
      <p sl="pt">Gezien het feit dat Bulgarije en Roemenië voldoen aan de vereisten voor toetreding tot het Schengengebied, wil ik hier aangeven dat ik ingenomen ben met de uitbreiding van dat gebied. Ik vind echter de aanvullende maatregelen en de oplossingen voor nog bestaande tekortkomingen van groot belang, met name wat betreft de illegale immigratie waarvan in Bulgarije sprake is, en die samenhangt met het feit dat dit land deel uitmaakt van de buitengrensregio’s. Het goed functioneren van het vrije verkeer van personen, producten, diensten en werk hangt af van de betrouwbaarheid en harmonisatie van het beleid op het gebied van de buitengrenzen, omdat alleen op die manier sociale vrede en economische stabiliteit in de Unie gewaarborgd kunnen worden.</p>
    </intervention>
    <intervention id="3-213-000" speaker_id="28148" name="Françoise Castex" is_mep="True" mode="written">
      <p sl="fr">Ik heb voor dit verslag gestemd. Een aantal lidstaten, waaronder Frankrijk, Duitsland en Nederland, wil de spelregels veranderen. Het is echter niet redelijk om andere criteria toe te voegen zoals een evaluatie van het beleid ter bestrijding van corruptie en criminaliteit. Dit zijn weliswaar belangrijke zaken, maar het voorstel is louter politiek gemotiveerd. De toevoeging van nieuwe criteria zou resulteren in een tweesnelhedensysteem voor de lidstaten.</p>
    </intervention>
    <intervention id="3-214-000" speaker_id="96603" name="Nessa Childers" is_mep="True" mode="written">
      <p sl="en">Ik heb voor dit verslag gestemd vanwege het feit dat dergelijke stappen belangrijk zijn om de Europese solidariteit opnieuw te bevestigen in een tijd waarin deze ernstig op de proef wordt gesteld.</p>
    </intervention>
    <intervention id="3-215-000" speaker_id="96873" name="Jürgen Creutzmann" is_mep="True" mode="written">
      <p sl="de">De FDP-delegatie in het Europees Parlement gaat ervan uit dat het vrije verkeer door de opname van Roemenië en Bulgarije in het Schengengebied verder wordt verbeterd. Nu beide lidstaten op alle punten in de Schengencontrole positief zijn beoordeeld, mogen geen nieuwe obstakels worden opgeworpen die een opname onnodig op de lange baan zouden schuiven. Het lijdt geen twijfel dat de technische beveiliging van grenzen deze niet automatisch waterdicht maakt zolang politie en justitie problemen hebben met de bestrijding van corruptie.</p>
      <p sl="de">Ook de lidstaten die al deel uitmaken van het Schengengebied kampen echter met deze uitdaging. Bij de evaluatie van het Schengenmechanisme moet naar mening van de FDP-delegatie daarom in de toekomst ook meer aandacht worden geschonken aan criteria zoals corruptiebestrijding en moet bij eventuele vergrijpen consequent tot sancties worden overgegaan.</p>
    </intervention>
    <intervention id="3-215-250" speaker_id="96856" name="George Sabin Cutaş" is_mep="True" mode="written">
      <p sl="ro">De stemming van vandaag in het Europees Parlement heeft laten zien dat Roemenië klaar is om het Schengenacquis toe te passen. Volgens de rapporteur, de heer Coelho, zijn alle in het verleden geconstateerde tekortkomingen door de Roemeense autoriteiten verholpen. Roemenië is in staat om daadwerkelijke beveiliging van de lucht-, zee- en landgrenzen te bieden. Daarom betreur ik het dat er nog twijfels over bestaan of wij er wel klaar voor zijn om het acquis toe te passen en dat sommige lidstaten doorgaan met het beschermen van de zogenaamde 'nationale veiligheid' door ongerechtvaardigde blokkades op te werpen voor een lidstaat die het recht heeft verworven om op gelijke wijze zonder discriminatie behandeld te worden. Het Europees Parlement heeft vandaag met één stem gesproken over correctheid. Hoe lang zal de Raad ons standpunt blijven negeren?</p>
    </intervention>
    <intervention id="3-215-500" speaker_id="72775" name="Rachida Dati" is_mep="True" mode="written">
      <p sl="fr">Gezien de resultaten van de evaluaties en de follow-upbezoeken die werden uitgevoerd door teams van deskundigen, is gebleken dat Bulgarije en Roemenië er klaar voor zijn om toe te treden tot het Schengengebied. Daarom heb ik voor het verslag van mijn collega, de heer Coelho, gestemd.</p>
    </intervention>
    <intervention id="3-216-000" speaker_id="96977" name="Diogo Feio" is_mep="True" mode="written">
      <p sl="pt">De rapporteur, die zich al enkele zittingsperioden met dit onderwerp bezighoudt in het Europees Parlement, concludeert dat, hoewel er nog enkele onopgeloste kwesties zijn die in de toekomst een follow-up vereisen, deze kwesties geen obstakel vormen voor een volwaardig Schengenlidmaatschap voor Bulgarije en Roemenië. Gezien zijn ervaring op dit gebied heb ik het volste vertrouwen in zijn oordeel en sta ik achter zijn eisen ten aanzien van de beveiliging van de buitengrenzen. De openstelling van de grenzen voor deze lidstaten betekent een verbetering van het vrije verkeer en in de praktijk zullen de Bulgaren en Roemenen zich meer deel gaan voelen van de Unie, waarvan zij volwaardig lid worden.</p>
      <p sl="pt">Ik hoop dat de symboliek van het moment zich ook zal vertalen in een soepeler verlopende handel tussen de landen en in een meer geïntegreerde aanpak van vraagstukken op het gebied van immigratie en veiligheid. De rapporteur wijst er ook op dat de regio Bulgarije–Turkije-Griekenland een van de meest gevoelige regio´s vormt, voor wat betreft illegale immigratie. Ik ondersteun de opvatting van de rapporteur dat Bulgarije enkele aanvullende maatregelen dient te nemen, waaronder de opstelling van een speciaal plan met maatregelen die op het moment van toetreding tot het Schengengebied in werking zullen treden, evenals de ontwikkeling van een gemeenschappelijke benadering (van Griekenland, Turkije en Bulgarije) om de mogelijk sterke toename van de migratiedruk het hoofd te kunnen bieden.</p>
    </intervention>
    <intervention id="3-216-250" speaker_id="96899" name="José Manuel Fernandes" is_mep="True" mode="written">
      <p sl="pt">Dit verslag van de heer Coelho gaat over het ontwerpbesluit van de Raad betreffende de volledige toepassing van de bepalingen van het Schengenacquis in de Republiek Bulgarije en Roemenië. De Schengensamenwerking is op 14 juni 1985 van start gegaan met het Schengenakkoord, dat de weg heeft vrijgemaakt voor de afschaffing van grenscontroles aan de binnengrenzen van de ondertekenende lidstaten, en een gemeenschappelijke ruimte met vrij verkeer van personen binnen de hele EU tot stand heeft gebracht. Gezien het feit dat Roemenië en Bulgarije het Schengenacquis in 2007 hebben overgenomen; dat uit de documenten gebleken is dat zowel Bulgarije als Roemenië voldoende voorbereid zijn voor toetreding tot de EU; dat alle hoofdstukken van de toetreding in maart 2011 zijn afgerond; en dat de vertraging bij de goedkeuring van het nieuwe Schengenevaluatiesysteem om bestaande problemen (zoals angst voor toename van de onveiligheid) terug te dringen, geen reden mag zijn om de werkelijke opname van deze landen in de EU tegen te houden, stem ik voor dit verslag. Tot slot wil ik nog de rapporteur feliciteren met het uitstekende werk dat hij geleverd heeft, ondanks de problemen die vanuit de Raad opgeworpen werden bij het raadplegen van documentatie die van essentieel belang was om dit verslag tot stand te brengen.</p>
    </intervention>
    <intervention id="3-216-500" speaker_id="96706" name="João Ferreira" is_mep="True" mode="written">
      <p sl="pt">Nieuwe lidstaten moeten voldoen aan de noodzakelijke vereisten voor toepassing van alle onderdelen van het Schengenacquis, en deze voorwaarde moet vervuld zijn voordat de Raad kan besluiten, na raadpleging van het Europees Parlement, om de controle aan de binnengrenzen met deze lidstaten op te heffen.</p>
      <p sl="pt">In het verslag wordt geconcludeerd dat voldaan is aan alle voorwaarden om de controle aan de grenzen met Bulgarije en Roemenië op te heffen. Het besluit om beide landen, die in 2007 zijn toegetreden tot de EU, toe te laten tot het Schengengebied, wordt door de Raad genomen, met eenparigheid van stemmen van alle regeringen van de landen die reeds tot het Schengengebied behoren. In het verslag wordt ook aangegeven dat Bulgarije enkele aanvullende maatregelen dient te nemen aan de grens van de regio Bulgarije-Turkije–Griekenland, een van de meest gevoelige buitengrensregio´s van de EU voor wat betreft illegale immigratie. Ook verzoekt de Schengenevaluatiecommissie Bulgarije om aanvullende maatregelen te nemen met het oog op de immigratiestromen uit Turkije.</p>
      <p sl="pt">Vanwege de druk die met dit alles op deze landen wordt uitgeoefend, en gezien de doelstellingen van deze druk, hebben wij ons van stemming onthouden. Daarnaast vinden wij dat met betrekking tot de volledige toepassing van de bepalingen van het Schengenacquis door deze of andere landen, onze standpunten en overwegingen ten aanzien van de uitbreiding en toelating van nieuwe landen tot de EU onverkort van toepassing zijn.</p>
    </intervention>
    <intervention id="3-217-000" speaker_id="4466" name="Ilda Figueiredo" is_mep="True" mode="written">
      <p sl="pt">De rapporteur is van mening dat voldaan is aan de voorwaarden die moeten worden vervuld voordat de interne grenscontroles met deze twee landen kunnen worden opgeheven, maar wil dat het Europees Parlement geïnformeerd wordt over de uitvoering van aanvullende maatregelen die genomen moeten worden aan de buitengrens van de regio Bulgarije-Turkije–Griekenland, een van de meest gevoelige buitengrensregio´s van de EU voor wat betreft illegale immigratie.</p>
      <p sl="pt">Nieuwe lidstaten moeten voldoen aan de noodzakelijke vereisten voor toepassing van alle onderdelen van het Schengenacquis, en deze voorwaarde moet vervuld zijn voordat de Raad kan besluiten, na raadpleging van het Europees Parlement, om de controle aan de binnengrenzen met deze lidstaten op te heffen.</p>
      <p sl="pt">Maar de Schengenevaluatiecommissie verzoekt Bulgarije om aanvullende maatregelen te nemen, waaronder de opstelling van een speciaal plan met maatregelen die op het moment van toetreding tot het Schengengebied in werking zullen treden, met name met het oog op de immigratiestromen uit Turkije.</p>
      <p sl="pt">Het besluit om beide landen, die in 2007 zijn toegetreden tot de EU, toe te laten tot het Schengengebied, wordt door de Raad genomen, met eenparigheid van stemmen van alle regeringen van de landen die reeds tot het Schengengebied behoren. Dit onderwerp staat op de agenda van de Raad Justitie en Binnenlandse Zaken van 9 en 10 juni.</p>
      <p sl="pt">Gezien ons standpunt ten aanzien van de toetreding van deze landen hebben wij ons van stemming onthouden, ook in het licht van de druk die nog steeds op deze landen uitgeoefend wordt.</p>
    </intervention>
    <intervention id="3-218-000" speaker_id="23868" name="Monika Flašíková Beňová" is_mep="True" mode="written">
      <p sl="sk">Roemenië en Bulgarije hebben bij toetreding tot de EU in 2007 het Schengenacquis overgenomen. De belangrijkste voorwaarde op basis waarvan de Raad besluit om de controles aan de binnengrenzen met deze lidstaten op te heffen, is de vaststelling, in het kader van de evaluatieprocedures, of de nieuwe lidstaten aan de vereiste voorwaarde hebben voldaan wat betreft het toepassen van alle delen van het Schengenacquis (gegevensbescherming, SIS, luchtgrenzen, landgrenzen, zeegrenzen, politiesamenwerking en visa). Het Europees Parlement kan alle elementen die nodig zijn om een standpunt in te nemen met betrekking tot de vraag of deze twee landen aan alle voorwaarden hebben voldaan voor toetreding tot het Schengengebied, pas goed beoordelen als het volledige toegang heeft tot de evaluatierapporten van deskundigen over de stand van de voorbereidingen van deze twee landen. Ik ben echter van mening dat Roemenië en Bulgarije hebben aangetoond dat ze voldoende voorbereid zijn om alle bepalingen van het Schengenacquis op een bevredigende wijze te implementeren. Tegelijkertijd moeten we de situatie echter niet onderschatten en nadenken hoe we de situatie onder controle gaan houden als de landen volledig tot het Schengengebied zijn toegetreden.</p>
    </intervention>
    <intervention id="3-219-000" speaker_id="1164" name="Bruno Gollnisch" is_mep="True" mode="written">
      <p sl="fr">Ik heb niets tegen onze vrienden, collega's en buren in Bulgarije en Roemenië. Wel heb ik diverse grieven tegen de Schengenbepalingen. Dit schandelijke akkoord werd in het geheim ondertekend en vervolgens geratificeerd in een augustusmaand in de jaren tachtig. Het heeft alleen maar ellende veroorzaakt. Met het opheffen van de binnengrenzen wordt geen vrij verkeer voor de Europese burgers gewaarborgd; wel worden er onveiligheid en onbeheersbare demografische en migratietrends binnen de EU mee gecreëerd, zowel in de landen van herkomst als die van bestemming. Ook worden hiermee uitgelezen kansen geboden aan illegale immigranten, die weten dat ongeacht waar zij Europa binnenkomen, ze zich overal kunnen vestigen, waarbij de keuze heel vaak op Frankrijk valt. De in dit Huis veelvuldig genoemde problemen van de Roma en van Lampedusa zijn slechts enkele voorbeelden van deze problematiek. Ik wil geen Schengen voor mijn land en dus ook niet voor de andere landen. De lidstaten moeten volledige controle houden over al hun grenzen en zo nodig samenwerken om de buitengrenzen te versterken.</p>
    </intervention>
    <intervention id="3-219-250" speaker_id="28208" name="Nathalie Griesbeck" is_mep="True" mode="written">
      <p sl="fr">Ik sta volledig achter de aanneming van dit verslag, waarin wordt ingestemd met de toetreding van Bulgarije en Roemenië tot het Schengengebied. Beide landen hebben hard gewerkt om de grenscontroles te verbeteren en met succes, zoals wordt bevestigd door de positieve conclusies van de door de Groep Schengenevaluatie van de Raad georganiseerde evaluaties en deskundigenbezoeken. Beide landen hebben voldaan aan alle door de Europese Unie vastgestelde technische criteria. Ik kan mij dan ook helemaal vinden in hun volledige toetreding tot het Schengengebied. Lidstaten kunnen geen nieuwe criteria toevoegen (zoals een evaluatie van het beleid ter bestrijding van corruptie en criminaliteit) of de regels halverwege de procedure veranderen. Het Schengenakkoord bestaat deze week 26 jaar - het is een van de grootste verworvenheden van de EU en moet worden beschermd, net als het grondrecht van de EU-burgers op vrij verkeer.</p>
    </intervention>
    <intervention id="3-219-500" speaker_id="96952" name="Sylvie Guillaume" is_mep="True" mode="written">
      <p sl="fr">Ik ben een voorstander van de toetreding van Roemenië en Bulgarije tot het Schengengebied. Er heeft een minutieuze en objectieve evaluatie van de tenuitvoerlegging van het Schengenacquis door deze twee landen plaatsgevonden. Beide landen voldoen aan alle criteria. Het is dan ook onredelijk om andere voorwaarden toe te voegen zoals een evaluatie van het beleid ter bestrijding van corruptie en criminaliteit. Dit zijn weliswaar belangrijke zaken, maar het voorstel is louter politiek gemotiveerd. De toevoeging van nieuwe criteria zou resulteren in een tweesnelhedensysteem voor de lidstaten. Deze visie van een Europa met twee snelheden, met verschillende regels voor oude en nieuwe lidstaten, is eenvoudigweg onaanvaardbaar.</p>
    </intervention>
    <intervention id="3-220-000" speaker_id="96872" name="Nadja Hirsch" is_mep="True" mode="written">
      <p sl="de">De FDP-delegatie in het Europees Parlement gaat ervan uit dat het vrije verkeer door de opname van Roemenië en Bulgarije in het Schengengebied verder wordt verbeterd. Nu beide lidstaten op alle punten in de Schengencontrole positief zijn beoordeeld, mogen geen nieuwe obstakels worden opgeworpen die een opname onnodig op de lange baan zouden schuiven. Het lijdt geen twijfel dat de technische beveiliging van grenzen deze niet automatisch waterdicht maakt zolang politie en justitie problemen hebben met de bestrijding van corruptie.</p>
      <p sl="de">Ook de lidstaten die al deel uitmaken van het Schengengebied kampen echter met deze uitdaging. Bij de evaluatie van het Schengenmechanisme moet naar mening van de FDP-delegatie daarom in de toekomst ook meer aandacht worden geschonken aan criteria zoals corruptiebestrijding en moet bij eventuele vergrijpen consequent tot sancties worden overgegaan.</p>
    </intervention>
    <intervention id="3-220-250" speaker_id="96693" name="Juozas Imbrasas" is_mep="True" mode="written">
      <p sl="lt">Roemenië en Bulgarije hebben het Schengenacquis bij hun toetreding tot de Europese Unie in 2007 overgenomen. Overeenkomstig de toetredingsakte is verificatie, aan de hand van evaluatieprocedures, dat de nieuwe lidstaten aan de noodzakelijke vereisten voor toepassing van alle onderdelen van het Schengenacquis voldoen (gegevensbescherming, het SIS, luchtgrenzen, landgrenzen, zeegrenzen, politiesamenwerking en visumbeleid) een voorwaarde die vervuld moet zijn voordat de Raad kan besluiten om de controle aan de binnengrenzen met deze lidstaten op te heffen. Ik heb dit verslag niet gesteund omdat de bevoegde commissie, gezien de resultaten van de evaluaties en de noodzakelijke follow-upbezoeken die werden uitgevoerd door teams van deskundigen, heeft geconcludeerd dat er nog enkele onopgeloste kwesties zijn waarover geregeld zal moeten worden gerapporteerd en die op enig moment in de toekomst een follow-up vereisen. Bovendien dient rekening te worden gehouden met het feit dat de regio Bulgarije-Turkije-Griekenland een van de meest gevoelige buitengrensregio´s van de Europese Unie vormt voor wat betreft illegale immigratie. Bijgevolg dient Bulgarije enkele aanvullende maatregelen te nemen, waaronder de opstelling van een speciaal plan met maatregelen die op het moment van toetreding tot het Schengengebied in werking zullen treden, evenals de ontwikkeling van een gemeenschappelijke benadering (van Griekenland, Turkije en Bulgarije) teneinde de mogelijk sterke toename van de migratiedruk het hoofd te kunnen bieden. Ik ben van oordeel dat wij de betrokken lidstaten moeten verzoeken het Europees Parlement en de Raad in de loop van een periode van zes maanden die ingaat op de datum dat dit besluit van kracht wordt, schriftelijk te informeren over de uitvoering van deze aanvullende maatregelen en over nog bestaande tekortkomingen.</p>
    </intervention>
    <intervention id="3-220-500" speaker_id="96816" name="Giovanni La Via" is_mep="True" mode="written">
      <p sl="it">Ik heb gestemd voor het verslag van de heer Coelho over de toepassing van de bepalingen van het Schengenacquis in Bulgarije en Roemenië. Roemenië en Bulgarije hebben het Schengenacquis bij hun toetreding tot de Europese Unie in 2007 overgenomen. Overeenkomstig artikel 4, lid 2, van de toetredingsakte is verificatie dat de nieuwe lidstaten aan de noodzakelijke vereisten voor toepassing van alle onderdelen van het Schengenacquis voldoen een voorwaarde die vervuld moet zijn voordat de Raad kan besluiten om de controle aan de binnengrenzen met deze lidstaten op te heffen. Uit de resultaten van de evaluaties blijkt dat zowel Roemenië als Bulgarije hebben aangetoond voldoende voorbereid te zijn om alle bepalingen van het Schengenacquis op een bevredigende manier toe te passen. Ik sta daarom achter het verzoek van de rapporteur. We mogen echter niet vergeten dat het gebied in kwestie een van de meest gevoelige buitengrensregio´s van de EU vormt, voor wat betreft illegale immigratie. Dit maakt enkele aanvullende maatregelen noodzakelijk, omdat de opheffing van grenscontroles aan de binnengrenzen, zoals we weten, een groot wederzijds vertrouwen tussen de lidstaten vergt met betrekking tot het bestaan van doeltreffende controles aan de buitengrenzen, aangezien de veiligheid van het Schengengebied afhangt van de precisie en de doeltreffendheid waarmee iedere lidstaat de controles aan zijn buitengrenzen uitvoert.</p>
    </intervention>
    <intervention id="3-221-000" speaker_id="96791" name="Elżbieta Katarzyna Łukacijewska" is_mep="True" mode="written">
      <p sl="pl">Vandaag hebben we in het Europees Parlement gestemd over het verslag van de heer Coelho betreffende de volledige toepassing van de bepalingen van het Schengenacquis in de Republiek Bulgarije en Roemenië. Opgemerkt dient te worden dat de afsluiting van de voorbereiding op de toetreding van deze landen tot het Schengengebied samenvalt met het debat over het EU-migratiebeleid en de groeiende weerstand van een deel van de landen uit het Schengengebied tegen de onderhavige uitbreiding. Ik wil hierbij benadrukken dat Roemenië en Bulgarije aan vrijwel alle hun opgelegde eisen voldoen, in het bijzonder voor wat betreft de grenscontroles aan de land-, lucht- en zeegrenzen, het visumbeleid, politiesamenwerking en gegevensbescherming. We mogen ook niet vergeten dat deze landen aan de buitengrens van de EU liggen en worstelen met het probleem van de toestroom van illegale immigranten. Sofia en Boekarest hebben het lidmaatschap gezamenlijk aangevraagd en de huidige stand van de voorbereidingen in beide landen is positief beoordeeld, daarom heb ik voor het verslag gestemd.</p>
    </intervention>
    <intervention id="3-221-500" speaker_id="96824" name="Monica Luisa Macovei" is_mep="True" mode="written">
      <p sl="ro">Natuurlijk heb ik gestemd voor toetreding van Roemenië en Bulgarije tot het Schengengebied. Net als alle Roemenen en Europeanen wil ik dat de hervormingen op justitiegebied doorgaan in mijn land, dat corruptie en fraude worden teruggedrongen, dat zaken eerlijk en sneller worden berecht en dat schuldigen streng worden gestraft. Wij zijn lid geworden van de Europese Unie omdat we haar interne regels wilden overnemen en het lijkt mij vanzelfsprekend dat wij deze respecteren en ons houden aan de bij de toetreding gedane beloften. Wij danken de Unie en de lidstaten die ons helpen om onomkeerbare hervormingen door te voeren in justitie en corruptiebestrijding. Dat willen de Roemenen namelijk ook.</p>
    </intervention>
    <intervention id="3-222-000" speaker_id="1403" name="David Martin" is_mep="True" mode="written">
      <p sl="en">Ik heb voor dit verslag gestemd op basis van de rapporten van deskundigen, die stellen dat zowel Roemenië als Bulgarije op dit moment hebben aangetoond voldoende voorbereid te zijn om alle bepalingen van het Schengenacquis op een bevredigende manier toe te passen.</p>
    </intervention>
    <intervention id="3-223-000" speaker_id="96906" name="Kyriakos Mavronikolas" is_mep="True" mode="written">
      <p sl="el">Bulgarije en Roemenië hebben aan de noodzakelijke voorwaarden voor toetreding tot het Schengengebied voldaan, zoals blijkt uit de evaluatie van hun vorderingen en uit de rapporten die zijn opgesteld door de deskundigen van de teams die follow-upbezoeken hebben uitgevoerd. Het Europees Parlement moet worden geïnformeerd over de aanvullende maatregelen die worden genomen in het gebied tussen Bulgarije, Turkije en Griekenland om het hoofd te kunnen bieden aan een eventuele toename van de migratiestromen.</p>
    </intervention>
    <intervention id="3-224-000" speaker_id="96742" name="Jean-Luc Mélenchon" is_mep="True" mode="written">
      <p sl="fr">Bulgarije en Roemenië hebben alles gedaan wat Fort Europa van hen verlangde opdat het vrij verkeer van hun burgers in het Schengengebied is gewaarborgd. In dit verslag wordt echter nog meer van hen gevraagd. Er wordt toe opgeroepen samen met Griekenland een aanpak te ontwikkelen om migratie uit Arabische landen het hoofd te kunnen bieden. Dit verzoek is onaanvaardbaar. Ik onthoud mij van stemming opdat ik niet tegen het vrij verkeer binnen de Unie stem.</p>
    </intervention>
    <intervention id="3-224-500" speaker_id="96978" name="Nuno Melo" is_mep="True" mode="written">
      <p sl="pt">Er heeft een beoordeling plaatsgevonden van de volledige toepassing van de bepalingen van het Schengenacquis in Bulgarije en Roemenië: controle van landgrenzen, zeegrenzen en luchtgrenzen, politiesamenwerking, visumbeleid, gegevensbescherming en invoering van het Schengeninformatiesysteem (SIS). Deze voorwaarde moet vervuld zijn voordat de Raad van ministers van de EU kan besluiten, na raadpleging van het Europees Parlement, om de controle aan de binnengrenzen met deze lidstaten op te heffen. Op basis van de positieve resultaten van de evaluaties en de noodzakelijke follow-upbezoeken die werden uitgevoerd door teams van deskundigen, concludeert de rapporteur dat, hoewel er nog enkele onopgeloste kwesties zijn waarover geregeld zal moeten worden gerapporteerd en die op enig moment in de toekomst een follow-up vereisen, deze kwesties geen obstakel vormen voor een volwaardig Schengenlidmaatschap voor Bulgarije en Roemenië. We mogen echter niet over het hoofd zien dat de regio Bulgarije-Turkije-Griekenland één van de meest gevoelige buitengrensregio´s van de EU is voor wat betreft illegale immigratie. De bestaande maatregelen moeten worden versterkt en we moeten het hoofd kunnen bieden aan een mogelijk sterke toename van de migratiedruk. Daarom dient Bulgarije enkele aanvullende maatregelen te nemen, waaronder de opstelling van een speciaal plan met maatregelen die op het moment van toetreding tot het Schengengebied in werking zullen treden.</p>
    </intervention>
    <intervention id="3-225-000" speaker_id="96670" name="Louis Michel" is_mep="True" mode="written">
      <p sl="fr">Het recht op vrij verkeer is een van de fundamenteelste en zichtbaarste rechten van de EU-burgers. In het Schengengebied is er nu sprake van vrij verkeer zonder grenscontroles. Wat een verschil met het tijdperk waarin Europa was bezaaid met grensposten waarbij - soms pietluttige - controles de regel waren, om het nog maar niet te hebben over de onmogelijkheid voor burgers in het Oosten om zonder gevaar voor eigen leven het IJzeren Gordijn te passeren!</p>
      <p sl="fr">Dit gebied omvat momenteel 25 Schengenlidstaten. Roemenië en Bulgarije zouden hier snel bij moeten komen - dat hoop ik althans. Deze twee landen hebben het Schengenacquis bij hun toetreding tot de Europese Unie in 2007 overgenomen. Gezien de resultaten van de evaluaties en de follow-upbezoeken die werden uitgevoerd door teams van deskundigen, kan ik mij helemaal vinden in een volwaardig Schengenlidmaatschap voor de twee betrokken lidstaten, hoewel er nog enkele onopgeloste kwesties zijn die een follow-up vereisen. Ik voeg hier echter aan toe dat het jammer zou zijn als er middenin de procedure nieuwe voorwaarden werden gesteld, die niet bekend waren ten tijde van de aanvraag en de evaluatie.</p>
    </intervention>
    <intervention id="3-225-500" speaker_id="96999" name="Alexander Mirsky" is_mep="True" mode="written">
      <p sl="en">Het lijkt erop dat Roemenië en Bulgarije hebben aangetoond dat zij in voldoende mate gereed zijn om aan het Schengenacquis te voldoen. Er is een groot aantal onopgeloste kwesties in het verslag over de uitbreiding van de Schengenzone, dat door Carlos Coelho is opgesteld. Vanuit de veronderstellingen in verslagen van evaluatiemissies en de resultaten van herhaalde evaluatiebezoeken ben ik tot de conclusie gekomen dat er afzonderlijke gebieden zijn die voortdurende follow-up behoeven. Het verslag, dat nog niet is aangenomen, is de conclusie van een herhaald bezoek door de evaluatiemissie betreffende de buitengrens van Bulgarije. Het is daarom duidelijk dat de driehoek Bulgarije-Roemenië-Griekenland een van de gevoeligste regio’s vanuit het oogpunt van illegale migratie is en dat vereist van Bulgarije dat het aanvullende maatregelen neemt om de migratiedruk het hoofd te bieden. Ik denk dat het verslag zou moeten worden aangenomen. Ik heb voor gestemd.</p>
    </intervention>
    <intervention id="3-226-000" speaker_id="39714" name="Rareş-Lucian Niculescu" is_mep="True" mode="written">
      <p sl="ro">Ik heb voor het verslag-Coelho gestemd over toepassing van het Schengenacquis in Roemenië en Bulgarije, en ik verwelkom het realisme en het goede vertrouwen van de collega’s die ook voor dit verslag hebben gestemd.</p>
      <p sl="ro">Roemenië en Bulgarije hebben voldaan aan de technische voorwaarden voor toetreding tot het Schengengebied. Dit zou het enige criterium moeten zijn voor het te nemen besluit. Roemenië en Bulgarije hebben laten zien dat ze in staat waren de nodige interne wetgeving aan te nemen en de grenzen te beveiligen. Daarnaast is er belangrijke vooruitgang geboekt in de corruptiebestrijding – een thema dat vaak abusievelijk en op overdreven wijze in verband wordt gebracht met de toetreding tot het Schengengebied.</p>
    </intervention>
    <intervention id="3-226-125" speaker_id="96783" name="Wojciech Michał Olejniczak" is_mep="True" mode="written">
      <p sl="pl">Vandaag heeft het Europees Parlement de resolutie aangenomen betreffende de volledige toepassing van de bepalingen van het Schengenacquis in de Republiek Bulgarije en Roemenië. Toen deze landen in 2007 toetraden tot de Europese Unie hebben zij slechts een deel van de bepalingen over het Schengengebied overgenomen. Dit beperkte deel passen zij tot op heden nog steeds toe. Daarom worden aan hun grenzen nog steeds grenscontroles uitgevoerd.</p>
      <p sl="pl">Deze landen waren op het moment van toetreding tot de EU nog niet klaar om het gehele Schengenacquis over te nemen en daarom moesten zij hun beleid op het gebied van grenscontroles herzien en aanvullen. De regio Bulgarije-Turkije-Griekenland vormt bovendien een van de meest gevoelige buitengrensregio´s van de EU voor wat betreft illegale immigratie. Sinds de toetreding van Bulgarije en Roemenië tot de EU hebben deze landen talloze maatregelen genomen om hun grenzen op de juiste manier voor te bereiden en te beschermen. De Groep Schengenevaluatie heeft gedurende deze hele periode systematisch inspecties en controles uitgevoerd, die op dit moment laten zien dat beide landen voldoende gereed zijn om de bepalingen van het Schengenacquis op bevredigende wijze toe te passen.</p>
    </intervention>
    <intervention id="3-226-187" speaker_id="96694" name="Rolandas Paksas" is_mep="True" mode="written">
      <p sl="lt">De afschaffing van de grenscontroles aan de binnengrenzen is bijzonder belangrijk, zowel voor de Europese Unie in haar geheel als voor elke lidstaat afzonderlijk. Om te waarborgen dat het Schengengebied op efficiënte wijze functioneert en dat de beoogde doelstellingen worden verwezenlijkt, dient te worden gewaarborgd dat de afschaffing van de grenscontroles geen negatieve gevolgen heeft, met name voor de illegale immigratie. Elk land dat tot het Schengengebied wenst toe te treden, moet zonder uitzondering voldoen aan alle bepalingen van het Schengenacquis inzake gegevensbescherming, het Schengeninformatiesysteem, luchtgrenzen, landgrenzen, zeegrenzen, politiesamenwerking en visumbeleid. Bovendien is het bijzonder belangrijk dat elke lidstaat strenge en doeltreffende controles aan de buitengrenzen uitvoert. Ik ben van oordeel dat Roemenië en Bulgarije spoedig als volwaardige leden zullen kunnen toetreden en in staat zullen zijn om alle bepalingen van het Schengenacquis toe te passen. Op dit moment verdient Bulgarije bijzondere aandacht omdat het land – net zoals Turkije en Griekenland – aan de buitengrenzen van de Europese Unie ligt. Het is de meest gevoelige en broze plek van de Unie. Daarom is het van cruciaal belang dat Bulgarije en Roemenië, op het moment dat zij als volwaardig lid toetreden, voldoende voorbereid zijn om het hoofd te kunnen bieden aan een toename van de migratiestromen, om maatregelen ten uitvoer te leggen voor een passende en doeltreffende bestrijding van illegale immigratie en om te waarborgen dat de controlemechanismen aan de buitengrenzen naar behoren functioneren.</p>
    </intervention>
    <intervention id="3-226-250" speaker_id="28279" name="Justas Vincas Paleckis" is_mep="True" mode="written">
      <p sl="lt">Ik heb voor de toetreding van Roemenië en Bulgarije tot het Schengengebied gestemd. Na een zorgvuldig onderzoek heeft de bevoegde EU-commissie erkend dat deze landen voldoen aan alle criteria voor een volwaardig Schengenlidmaatschap: zij bieden voldoende garanties voor wat betreft de beveiliging van de nationale land- en zeegrenzen, zij beheersen het Schengeninformatiesysteem voor gegevensuitwisseling en zij voorzien in een betrouwbare gegevensbescherming. Mijn fractie is van mening dat het niet opgaat om in deze fase nieuwe criteria voor volwaardig lidmaatschap in te voeren, want dat zou betekenen dat wij voor deze landen andere normen hanteren. De moeilijkheden waarmee Roemenië en Bulgarije nog steeds kampen – georganiseerde misdaad en corruptie – vormen ongetwijfeld een ernstige beschuldiging aan het adres van de regeringen van deze landen, die deze verschijnselen doeltreffender zouden moeten bestrijden. Volgens mij mag het sluiten van de Schengenhekken voor Roemenië en Bulgarije niet tot gevolg hebben dat eerzame burgers gestraft worden, want uiteindelijk zijn het de burgers die de meeste nadelen ondervinden als zij niet de kans krijgen om vrij door Europa te reizen.</p>
    </intervention>
    <intervention id="3-226-375" speaker_id="97197" name="Alfredo Pallone" is_mep="True" mode="written">
      <p sl="it">Voor wat betreft het vrije verkeer van Europese burgers binnen de Europese Unie beschouw ik de volledige aansluiting van Bulgarije en Roemenië bij het Schengenacquis als een uitstekende stap voorwaarts. Daarom heb ik gestemd voor de toepassing van de respectievelijke bepalingen. Ik ben verder van mening dat hoewel de twee landen zich hebben ingespannen voor het vrije verkeer van hun burgers in Europa, ze toch door moeten blijven gaan om hun controles en regelgeving in overeenstemming te brengen met de Europese normen, gezien de gevoelige aard van de Europese buitengrenzen in het Balkangebied.</p>
    </intervention>
    <intervention id="3-226-500" speaker_id="96900" name="Georgios Papanikolaou" is_mep="True" mode="written">
      <p sl="el">Ik heb vandaag voor het advies van het Europees Parlement over de volledige toepassing van de bepalingen van het Schengenacquis in de Republiek Bulgarije en Roemenië gestemd. Het advies geeft een evenwichtige benadering. Daarin wordt immers erkend dat beide landen vooruitgang hebben geboekt bij de naleving van de criteria waaraan moet worden voldaan om toe te kunnen treden tot het Schengengebied (controle aan de lucht-, land- en zeegrenzen, visa, politiesamenwerking, gereedheid wat betreft de verbinding met en het gebruik van het Schengeninformatiesysteem en gegevensbescherming), maar wordt ook aangedrongen op regelmatige verslaglegging over de gang van zaken bij een aantal vraagstukken die als hangend worden beschouwd. Aldus zet het Parlement het licht op groen voor de toetreding van deze twee landen tot het Schengengebied en voor gelijke behandeling van hun burgers, die tot nu toe geen recht op vrij verkeer hadden. De boodschap van het Europees Parlement zal naar wij hopen de leidraad vormen voor het bereiken van unanimiteit tijdens de eindstemming in de Raad.</p>
    </intervention>
    <intervention id="3-226-625" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Ik wil de heer Coelho feliciteren met zijn uitstekende verslag over het ontwerpbesluit van de Raad betreffende de volledige toepassing van de bepalingen van het Schengenacquis in de Republiek Bulgarije en Roemenië. Roemenië en Bulgarije hebben het Schengenacquis bij hun toetreding tot de Europese Unie in 2007 overgenomen. Volgens het verslag is vastgesteld dat de nieuwe lidstaten aan de noodzakelijke vereisten voor toepassing van het Schengenacquis voldoen (gegevensbescherming, het SIS, luchtgrenzen, landgrenzen, zeegrenzen, politiesamenwerking en visumbeleid), en is ter plekke de voortgang vastgesteld bij de uitvoering van de maatregelen die erop gericht zijn om de controle aan de binnengrenzen met deze lidstaten op te heffen. Volgens de rapporteur en de schaduwrapporteurs die bij dit proces betrokken waren, vormen de onopgeloste kwesties, waarover geregeld zal moeten worden gerapporteerd en die op enig moment in de toekomst een follow-up vereisen, geen obstakel voor een volwaardig Schengenlidmaatschap voor de twee betrokken lidstaten. Om deze redenen steun ik de beslissing om de grenzen voor deze lidstaten open te stellen. Ik stem dan ook voor dit verslag en ik ben verheugd over de toetreding van Bulgarije en Roemenië tot het Schengengebied.</p>
    </intervention>
    <intervention id="3-226-750" speaker_id="28166" name="Vincent Peillon" is_mep="True" mode="written">
      <p sl="fr">Ik stem voor het verslag van de heer Coelho over de toetreding van Bulgarije en Roemenië tot het Schengengebied. Dit gebied is een van de grootste verworvenheden van het Europese integratieproces. Om te kunnen toetreden moet een nieuwe staat voldoen aan alle Schengenvoorwaarden. In het geval van Bulgarije en Roemenië heeft de Commissie burgerlijke vrijheden, justitie en binnenlandse zaken van het Europees Parlement - net als de Europese Commissie - na evaluatie geconcludeerd dat deze twee landen geheel voldoen aan de gestelde voorwaarden. Er is dan ook geen enkele reden meer waarom zij niet zouden kunnen toetreden tot deze ruimte met vrij verkeer. Ik zou het onaanvaardbaar vinden als bepaalde lidstaten, onder valse voorwendselen en door interne politieke berekening, zich hiertegen zouden blijven verzetten. Het Gemeenschapsacquis mag niet worden beschouwd als een à-la-cartesysteem waarbij lidstaten bepalingen naargelang de omstandigheden kunnen aanpassen of intrekken. Ik roep de Raad er dan ook plechtig toe op de door Bulgarije en Roemenië geboekte vooruitgang te erkennen en hen toe te laten tot het Schengengebied.</p>
    </intervention>
    <intervention id="3-227-000" speaker_id="38595" name="Rovana Plumb" is_mep="True" mode="written">
      <p sl="ro">Uit de beoordelingen en de aanvullende bezoeken van teams van deskundigen blijkt dat Roemenië nu in de positie is om het Schengenacquis volledig ten uitvoer te leggen, aangezien alle kwesties die aandacht of herziening behoefden zijn verholpen (verbetering van de risicobeoordeling, van de veiligheid van gebouwen, van het aanvraag- en verwerkingssysteem voor visa, enz.), terwijl enkele aspecten momenteel als een voorbeeld van beste praktijk kunnen worden beschouwd.</p>
      <p sl="ro">Volgens de evaluatieverslagen heeft Roemenië in het algemeen aangetoond voldoende gereed te zijn om zowel de niet aan het SIS gerelateerde bepalingen als de SIS-gerelateerde bepalingen van het Schengenacquis op bevredigende wijze toe te passen. Er is voldaan aan de voorwaarden die moeten worden vervuld voordat de Raad het in artikel 4, lid 2, van de toetredingsakte van 2005, vermelde besluit kan nemen om de interne grenscontroles aan de lucht-, land- en zeegrenzen op te heffen. Zodoende vergt de opheffing van grenscontroles aan de binnengrenzen een groot wederzijds vertrouwen tussen de lidstaten met betrekking tot het bestaan van doeltreffende controles aan de buitengrenzen, aangezien de veiligheid van het Schengengebied afhangt van de precisie en de doeltreffendheid waarmee iedere lidstaat de controles aan zijn buitengrenzen uitvoert.</p>
    </intervention>
    <intervention id="3-227-500" speaker_id="28406" name="Miguel Portas" is_mep="True" mode="written">
      <p sl="pt">Ik heb voor dit verslag gestemd omdat de volledige toepassing van de bepalingen van het Schengenacquis in Bulgarije en Roemenië betekent dat de grenscontrole met deze landen zal worden afgeschaft. Nu sommige regeringen durven te opperen dat er weer controles moeten plaatsvinden aan de binnengrenzen, is het des te belangrijker dat we deze uitbreiding steunen van wat op dit moment een van de belangrijkste verworvenheden van de Europese Unie is. De volledige toepassing van het acquis in deze lidstaten is bovendien een kwestie van gelijke behandeling en non-discriminatie binnen Europa, want uitsluiting van deze twee landen zou een bijzonder negatief signaal zijn aan de bevolkingen van die landen, die er erg op gebrand zijn deel te gaan uitmaken van deze ruimte van vrij verkeer. Daarom is het belangrijk dat deze stap breed gesteund wordt.</p>
    </intervention>
    <intervention id="3-228-000" speaker_id="96994" name="Fiorello Provera" is_mep="True" mode="written">
      <p sl="it">Het Balkangebied is een van de meest gevoelige buitengrensregio’s van de EU, voor wat betreft illegale immigratie. Dit is een belangrijk verschijnsel dat van invloed is op het dagelijks leven van vele van onze burgers, en hun veiligheid in gevaar brengt. Voordat we een eventuele toetreding van Bulgarije en Roemenië tot het Schengengebied kunnen overwegen moeten we speciale, gedetailleerde plannen maken om de migratiedruk te beperken. Daarnaast moeten we verbeterde controles aan de buitengrenzen combineren met het bestrijden van corruptie bij de plaatselijke autoriteiten. Om deze redenen, en om de Europese burgers beter te beschermen tegen illegale immigratie, heb ik tegen deze maatregel gestemd.</p>
    </intervention>
    <intervention id="3-228-500" speaker_id="96903" name="Paulo Rangel" is_mep="True" mode="written">
      <p sl="pt">Voor toetreding tot het Schengengebied moeten er verschillende beoordelingsprocedures worden uitgevoerd, omdat kandidaat-landen moeten voldoen aan een aantal voorwaarden om te kunnen worden toegelaten tot de ruimte van vrij verkeer, een gebied dat momenteel 25 landen en 400 miljoen burgers omvat. In dit verslag wordt de stand van zaken opgemaakt voor Bulgarije en Roemenië, waarbij wordt aangegeven dat Bulgarije op verschillende gebieden de beste praktijken toepast en dat Roemenië grote inspanningen heeft geleverd om de geconstateerde tekortkomingen op te heffen. Concluderend wordt de handelwijze van beide landen positief beoordeeld, waarbij wel wordt aangetekend dat enkele kwesties nog moeten worden aangepakt.</p>
    </intervention>
    <intervention id="3-229-000" speaker_id="96875" name="Britta Reimers" is_mep="True" mode="written">
      <p sl="de">De FDP-delegatie in het Europees Parlement gaat ervan uit dat het vrije verkeer door de opname van Roemenië en Bulgarije in het Schengengebied verder wordt verbeterd. Nu beide lidstaten op alle punten in de Schengencontrole positief zijn beoordeeld, mogen geen nieuwe obstakels worden opgeworpen die een opname onnodig op de lange baan zouden schuiven. Het lijdt geen twijfel dat de technische beveiliging van grenzen deze niet automatisch waterdicht maakt zolang politie en justitie problemen hebben met de bestrijding van corruptie.</p>
      <p sl="de">Ook de lidstaten die al deel uitmaken van het Schengengebied kampen echter met deze uitdaging. Bij de evaluatie van het Schengenmechanisme moet naar mening van de FDP-delegatie daarom in de toekomst ook meer aandacht worden geschonken aan criteria zoals corruptiebestrijding en moet bij eventuele vergrijpen consequent tot sancties worden overgegaan.</p>
    </intervention>
    <intervention id="3-230-000" speaker_id="28409" name="Raül Romeva i Rueda" is_mep="True" mode="written">
      <p sl="en">Wij ondersteunen de toetreding van Bulgarije en Roemenië, mits aan alle noodzakelijke voorwaarden is voldaan (wat naar de mening van de deskundigen het geval is).</p>
    </intervention>
    <intervention id="3-231-000" speaker_id="96819" name="Licia Ronzulli" is_mep="True" mode="written">
      <p sl="it">Overeenkomstig artikel 4, lid 2, van de toetredingsakte is verificatie dat de nieuwe lidstaten aan de noodzakelijke vereisten voor toepassing van alle onderdelen van het Schengenacquis voldoen een voorwaarde die vervuld moet zijn voordat de controle aan de binnengrenzen met deze lidstaten kan worden opgeheven. Aangezien Roemenië en Bulgarije hebben aangetoond voldoende gereed te zijn de bepalingen van het acquis op bevredigende wijze toe te passen, zouden beide landen volwaardig lid van het Schengengebied moeten worden. Ik wil echter benadrukken hoe belangrijk strenge controles aan de buitengrenzen zijn voor de interne veiligheid van de Unie. Aangezien Bulgarije in een gevoelig gebied ligt voor wat betreft illegale immigratie, moet het land aanvullende maatregelen nemen gezien de mogelijke toename van de migratiedruk aan de grenzen.</p>
    </intervention>
    <intervention id="3-232-000" speaker_id="97196" name="Oreste Rossi" is_mep="True" mode="written">
      <p sl="it">De regio Bulgarije-Turkije-Griekenland vormt een van de meest gevoelige buitengrensregio’s van de EU, voor wat betreft illegale immigratie. Ik ben het niet eens met de rapporteur, de heer Coelho, omdat de toetreding van de Republiek Bulgarije en Roemenië tot het Schengengebied op korte termijn naar mijn mening niet mogelijk is vanwege tekortkomingen met betrekking tot de uitrusting, de uitvoering van grenscontroles, training van het personeel en de verplichting om gegevens door te geven.</p>
    </intervention>
    <intervention id="3-232-125" speaker_id="99416" name="Nikolaos Salavrakos" is_mep="True" mode="written">
      <p sl="el">Toen Roemenië en Bulgarije in 2007 toetraden tot de EU hebben zij het Schengenacquis overgenomen. Wij kunnen instemmen met de opneming van Roemenië en Bulgarije in het Schengenakkoord omdat deze landen hebben voldaan aan de specifieke technische vereisten die in de desbetreffende procedure worden genoemd. Zoals de rapporteur terecht opmerkt moet de toetreding van Bulgarije tot het Schengenakkoord gevolgd worden door een speciaal plan voor de bestrijding van illegale immigratie. Er moet worden samengewerkt bij het beheer van de landgrenzen. In 2010 zijn 47 000 illegale immigranten gearresteerd toen zij probeerden de Grieks-Turkse grens over te steken bij de rivier de Evros, die de grens vormt tussen Griekenland en Turkije. Dit aantal is 90 procent van het Europees totaal in dat jaar. Daarom juich ik het voorstel van de rapporteur toe om op het moment van toetreding van Bulgarije tot Schengen een speciaal plan op te stellen met maatregelen in voornoemde richting en een gemeenschappelijke benadering van Griekenland, Turkije en Bulgarije te ontwikkelen teneinde de mogelijk sterke toename van de migratiedruk het hoofd te kunnen bieden.</p>
    </intervention>
    <intervention id="3-232-250" speaker_id="37676" name="Søren Bo Søndergaard" is_mep="True" mode="written">
      <p sl="da">Ik heb tegen het voorstel gestemd om Bulgarije en Roemenië op dit moment volledig lid te laten worden van de Schengensamenwerking. De kwestie waarbij Bulgarije zijn militaire politie toegang gaf tot informatie uit de Schengenregisters laat zien dat er problemen zijn met de delen van Schengen waar deze landen reeds bij betrokken zijn. Daarnaast zijn er problemen met corruptie en georganiseerde criminaliteit. Europol wijst erop dat de volledige deelname van Bulgarije en Roemenië aan de Schengensamenwerking criminele groepen uit de Balkan en de voormalige Sovjet-Unie een gemakkelijkere toegang tot de EU geeft. Zolang deze problemen niet zijn opgelost, zal een volledige deelname van Bulgarije en Roemenië aan de Schengensamenwerking enerzijds leiden tot meer grensoverschrijdende corruptie en criminaliteit en anderzijds bepaalde krachten de langverwachte gelegenheid geven om intensifiëring van de bewaking te eisen en de rechtszekerheid te ondermijnen.</p>
    </intervention>
    <intervention id="3-232-500" speaker_id="28299" name="Bogusław Sonik" is_mep="True" mode="written">
      <p sl="pl">Op een moment dat steeds vaker gesproken wordt over de vertrouwenscrisis in de Europese Unie, moeten we de overweldigende meerderheid van afgevaardigden die het advies van de Commissie burgerlijke vrijheden, justitie en binnenlandse zaken steunen, zien als een signaal dat het concept van de Europese integratie nog onveranderd actueel is. Het feit dat Bulgarije en Roemenië Europese buitengrenzen hebben, mag niet worden gezien als hindernis voor toetreding tot het Schengengebied. De toetredingscriteria zijn vastgesteld om een zo hoog mogelijk veiligheidsniveau te garanderen. Expertisen bevestigen dat de juiste technische standaarden zijn ingevoerd. De landen voldoen in zodanige mate aan de hen opgelegde vereisten dat de grenscontroles met de overige EU-landen kunnen worden opgeheven. Ik wil benadrukken dat, net als in het geval van mijn land, toetreding tot het Schengengebied niet betekent dat Roemenië en Bulgarije al klaar zijn met de volledige tenuitvoerlegging van dit samenwerkingsinstrument. Beide landen hebben nog veel werk voor de boeg om tot goede praktijken te komen.</p>
      <p sl="pl">Het voorbeeld van Polen laat duidelijk zien dat nieuwe lidstaten in staat zijn om op efficiënte wijze te voldoen aan de Schengenvereisten. Naar de mening van de Commissie burgerlijke vrijheden, justitie en binnenlandse zaken kunnen we de volgende fase van het politieke project van de ruimte van vrijheid, veiligheid en rechtvaardigheid verwezenlijken, mits de Europese instellingen op de juiste wijze toezicht houden. Het Europees Parlement vervult in dit proces een sleutelrol en moet doorlopend op de hoogte worden gehouden van de situatie in Bulgarije en Roemenië.</p>
    </intervention>
    <intervention id="3-233-000" speaker_id="4545" name="Catherine Stihler" is_mep="True" mode="written">
      <p sl="en">Ik verwelkom dit verslag, dat voorstelt de bepalingen van het Schengenacquis met betrekking tot het Schengeninformatiesysteem toe te passen op Bulgarije en Roemenië. Ik ben eveneens verheugd dat het verslag waarborgen voor gegevensbescherming bevat.</p>
    </intervention>
    <intervention id="3-233-500" speaker_id="96860" name="Michèle Striffler" is_mep="True" mode="written">
      <p sl="fr">Het Parlement heeft vandaag het verslag van de heer Coelho aangenomen over de volledige toepassing van de bepalingen van het Schengenacquis in Bulgarije en Roemenië. Dit verslag volgt op de evaluaties die hebben plaatsgevonden onder auspiciën van de Groep Schengenevaluatie (SCH-EVAL) van de Raad.</p>
      <p sl="fr">Tijdens de evaluaties zijn er geen obstakels gevonden voor de toetreding van Roemenië en Bulgarije tot het Schengengebied. De openstelling van de grenzen is een van de grootste verworvenheden van de Europese Unie. Ik ben derhalve bijzonder verheugd dat het Parlement vóór de toetreding tot het Schengengebied van deze twee nieuwe staten heeft gestemd. De Raad moet nu blijk geven van realisme en solidariteit door unaniem zijn goedkeuring te verlenen.</p>
    </intervention>
    <intervention id="3-234-000" speaker_id="96974" name="Nuno Teixeira" is_mep="True" mode="written">
      <p sl="pt">In 1985 is van start gegaan met het tot stand brengen van het Schengengebied, dat momenteel een gebied beslaat dat begrensd wordt door 42 673 km externe zeegrenzen en 7 721 km landgrenzen, en dat 400 miljoen burgers omvat. Het Schengenakkoord is ondertekend door 25 lidstaten, die een gemeenschappelijke ruimte vormen van vrij verkeer van personen, met één buitengrens, waarin de systematische controles aan de binnengrenzen zijn opgeheven. Voor de uitvoering van dit akkoord zijn gemeenschappelijke regels ingesteld inzake de controle aan de buitengrenzen, een gemeenschappelijk visumbeleid en samenwerking van politie en justitie, en is het Schengeninformatiesysteem ontwikkeld. Dit verslag gaat over de toetreding van Bulgarije en Roemenië tot het Schengengebied, en op basis van de evaluatiebezoeken en een eindrapport wordt geconcludeerd dat beide landen klaar zijn om volwaardig lid te worden. Er zijn echter nog enkele onopgeloste kwesties. Met name moet er een plan worden opgesteld met maatregelen om het hoofd te kunnen bieden aan de mogelijk sterke toename van de druk van illegale immigratie. Daarom ben ik met de rapporteur van mening dat de betrokken lidstaten het Europees Parlement en de Raad in de loop van een periode van zes maanden die ingaat op de datum dat dit besluit van kracht wordt, schriftelijk moeten informeren over de uitvoering van deze aanvullende maatregelen en over nog bestaande tekortkomingen.</p>
    </intervention>
    <intervention id="3-234-125" speaker_id="96874" name="Alexandra Thein" is_mep="True" mode="written">
      <p sl="de">De FDP-delegatie in het Europees Parlement gaat ervan uit dat het vrije verkeer door de opname van Roemenië en Bulgarije in het Schengengebied verder wordt verbeterd. Nu beide lidstaten op alle punten in de Schengencontrole positief zijn beoordeeld, mogen geen nieuwe obstakels worden opgeworpen die een opname onnodig op de lange baan zou schuiven. Het lijdt geen twijfel dat de technische beveiliging van grenzen deze niet automatisch waterdicht maakt zolang politie en justitie problemen hebben met de bestrijding van corruptie. Ook de lidstaten die al deel uitmaken van het Schengengebied kampen echter met deze uitdaging. Bij de evaluatie van het Schengenmechanisme moet naar mening van de FDP-delegatie daarom in de toekomst ook meer aandacht worden geschonken aan criteria zoals corruptiebestrijding en moet bij eventuele vergrijpen consequent tot sancties worden overgegaan.</p>
    </intervention>
    <intervention id="3-234-250" speaker_id="36281" name="Silvia-Adriana Ţicău" is_mep="True" mode="written">
      <p sl="ro">Roemenië en Bulgarije hebben het Schengenacquis bij hun toetreding tot de Europese Unie in 2007 overgenomen. Overeenkomstig artikel 4, lid 2, van de toetredingsakte is verificatie, aan de hand van evaluatieprocedures, dat de nieuwe lidstaten aan de noodzakelijke vereisten voor toepassing van alle onderdelen van het Schengenacquis voldoen (gegevensbescherming, het SIS, luchtgrenzen, landgrenzen, zeegrenzen, politiesamenwerking en visumbeleid) een voorwaarde die vervuld moet zijn voordat de Raad kan besluiten om de controle aan de binnengrenzen met deze lidstaten op te heffen. Volgens de evaluatieverslagen van de deskundigen hebben zowel Roemenië als Bulgarije aangetoond voldoende voorbereid te zijn om alle bepalingen van het Schengenacquis op een bevredigende manier toe te passen. Zodoende vragen wij de Raad om de toetreding van Roemenië en Bulgarije tot het Schengengebied goed te keuren. De Unie moet dezelfde criteria toepassen op alle lidstaten, ook als het gaat om toetreding tot het Schengengebied. Het samenwerkings- en toetsingsmechanisme op justitiegebied vormt geen criterium voor toetreding tot het Schengengebied en kan niet worden gebruikt in de context van toetreding van Roemenië en Bulgarije tot dat gebied. Aangezien Roemenië en Bulgarije voldoen aan de technische voorwaarden voor toetreding vragen wij de Raad namens de Roemenen en Bulgaren, Europese burgers, de toetreding van Roemenië en Bulgarije tot het Schengengebied goed te keuren.</p>
    </intervention>
    <intervention id="3-234-375" speaker_id="96773" name="Rafał Trzaskowski" is_mep="True" mode="written">
      <p sl="pl">Bulgarije en Roemenië moeten toetreden tot het Schengengebied, omdat beide landen er klaar voor zijn en de bezwaren van sommige lidstaten ongegrond zijn.</p>
    </intervention>
    <intervention id="3-234-500" speaker_id="96660" name="Niki Tzavela" is_mep="True" mode="written">
      <p sl="el">Ik heb voor het verslag over de toetreding van Roemenië en Bulgarije tot het Schengengebied gestemd omdat beide landen hebben voldaan aan de vereiste technische criteria. Dat neemt niet weg dat Bulgarije in samenwerking met Griekenland en Turkije aanvullende maatregelen moet nemen om het probleem van de illegale immigratie het hoofd te kunnen bieden.</p>
    </intervention>
    <intervention id="3-235-000" speaker_id="4513" name="Geoffrey Van Orden" is_mep="True" mode="written">
      <p sl="en">Als een weliswaar kritische vriend van Bulgarije wil ik al het mogelijk doen om een bijdrage te leveren aan de vooruitgang in dat land, maar niet ten koste van het welzijn van mijn eigen land. Ik heb me daarom van stemming onthouden. Bij de toetreding van Bulgarije tot de EU op 1 januari 2007 bleven er zwakke punten bestaan op het gebied van juridische hervormingen en de strijd tegen corruptie en georganiseerde misdaad. De Bulgaarse autoriteiten verplichtten zich tot radicale verbeteringen. De EU stelde een mechanisme voor samenwerking en toetsing in om Bulgarije te assisteren en om de voortgang te meten ten opzichte van zes ijkpunten. De verbeteringen gaan teleurstellend langzaam. In haar meest recente verslag over deze zaken (februari 2011) stelde de Commissie dat Bulgarije verdere verbeteringen moest doorvoeren voor wat betreft de manier waarop de rechterlijke macht, de politie en andere onderzoeksinstanties zijn vormgegeven, worden beheerd en samenwerken. Desalniettemin concludeerden de 27 regeringen in de Raad, misschien verbazingwekkend, dat Bulgarije aan de voorwaarden heeft voldaan voor Schengen, een systeem dat op dit moment zelf ter discussie staat. Het Verenigd Koninkrijk blijft uiteraard buiten de Schengenzone.</p>
    </intervention>
    <intervention id="3-236-000" speaker_id="39725" name="Iuliu Winkler" is_mep="True" mode="written">
      <p sl="ro">Ik verwelkom de meerderheid van meer dan 80 procent waarmee het Europees Parlement heeft gestemd voor aanneming van het verslag met betrekking tot het voldoen aan het Schengenacquis door Roemenië en Bulgarije. Deze stemming is een krachtig politiek signaal. Het Parlement is van mening dat Roemenië en Bulgarije klaar zijn om tot het Schengengebied toe te treden.</p>
      <p sl="ro">De UDMR (Democratische Unie van Hongaren in Roemenië) is van mening dat Roemenië en Bulgarije in 2011 een concreet perspectief moeten krijgen voor toetreding tot het gebied van vrij verkeer. Ik ben van mening dat de regels tijdens de wedstrijd niet moeten worden gewijzigd en dat de beslissing over toetreding tot het Schengengebied gebaseerd moet zijn op overeenstemming met de bepalingen in het Schengenakkoord en niet op politieke beoordelingen. De situatie die rondom de toetreding van Roemenië en Bulgarije tot het Schengengebied is gecreëerd, laat zien dat de solidariteit binnen de EU verzwakt is.</p>
      <p sl="ro">Het feit dat bepaalde lidstaten bereid zijn om af te zien van een van de fundamentele vrijheden van de Europese integratie, de vrijheid van verkeer, is een alarmsignaal en bovendien een verkeerd antwoord op de spanningen die de economische crisis met haar sociale gevolgen heeft veroorzaakt. De UDMR is van mening dat we een sterk Europa nodig hebben, dat bewerkstelligd kan worden door middel van meer solidariteit en door een krachtige afwijzing van intern protectionisme en populisme.</p>
    </intervention>
    <intervention id="3-237-000" speaker_id="41007" name="Iva Zanicchi" is_mep="True" mode="written">
      <p sl="it">Hoewel ik mijn twijfels heb bij het overdreven grote toepassingsgebied van de tekst – die binnen de Europa 2020-strategie valt – ben ik het eens met de doelstellingen van de resolutie. Daarom heb ik gestemd voor het verslag van de heer Coelho, over verificatie van de noodzakelijke vereisten voor toepassing van alle onderdelen van het Schengenacquis als voorwaarde die vervuld moet zijn voordat de controle aan de binnengrenzen met Bulgarije en Roemenië kan worden opgeheven.</p>
    </intervention>
    <intervention id="3-238-250" speaker_id="96976" name="Luís Paulo Alves" is_mep="True" mode="written">
      <p sl="pt">Ondanks de controverse in de werkgroep van de Fractie van de Progressieve Alliantie van Socialisten en Democraten in het Europees Parlement over het amendement inzake het nucleaire vraagstuk en het amendement van de Fractie van de Europese Volkspartij (Christendemocraten) waarmee de kwestie van nieuwe permanente leden in de VN-Veiligheidsraad geschrapt wordt, zal dit verslag worden aangenomen. Er moet een ware transformatie plaatsvinden in de internationale orde, wil de EU in staat zijn de uitdagingen waar zij voor staat het hoofd te bieden met een gecoördineerde internationale respons. Ik wil er nog op wijzen dat de EU er overeenkomstig artikel 21 VEU formeel toe gehouden is zich in te zetten voor een werkzaam multilateralisme met een sterke VN als kern.</p>
    </intervention>
    <intervention id="3-238-500" speaker_id="28276" name="Laima Liucija Andrikienė" is_mep="True" mode="written">
      <p sl="en">Ik heb voor deze resolutie gestemd, niet alleen vanwege het belang van de komende 66ste zitting van de Algemene Vergadering van de Verenigde Naties, maar ook omdat het van essentieel belang is dat de EU eindelijk de samenwerking en coördinatie in dit VN-orgaan en alle andere VN-organen intensiveert. Artikel 34 van het Verdrag betreffende de Europese Unie bepaalt duidelijk dat de lidstaten hun optreden in internationale organisaties moeten coördineren, dat de lidstaten die tevens lid zijn van de Veiligheidsraad van de Verenigde Naties moeten samenwerken en dat ze bij de uitoefening van hun functies de standpunten en belangen van de Unie moeten verdedigen. Tot nu toe is de samenwerking in de Algemene Vergadering van de Verenigde Naties niet voorbeeldig geweest, en ook niet in de Veiligheidsraad van de Verenigde Naties. We weten allemaal heel goed dat de lidstaten die zitting hebben in de Veiligheidsraad (Frankrijk, het Verenigd Koninkrijk en Duitsland) er met betrekking tot militair ingrijpen in Libië niet in zijn geslaagd onderling samen te werken en een unaniem standpunt naar voren te brengen, met name bij de stemming over Resolutie 1973 van de Veiligheidsraad. Daarom zou ik er bij de EU-lidstaten op willen aandringen naar een gemeenschappelijk standpunt te streven bij kwesties die van essentieel belang zijn voor de internationale vrede en veiligheid, vooral op gebieden waarop internationaal al brede overeenstemming bestaat.</p>
    </intervention>
    <intervention id="3-239-000" speaker_id="96702" name="Elena Oana Antonescu" is_mep="True" mode="written">
      <p sl="ro">De EU ziet zich in deze snel veranderende wereld voor tal van uitdagingen gesteld die om een gecoördineerde internationale respons vragen. Al deze belangrijke transformaties dagen de Europese Unie uit zich actief op te stellen naast haar partners in het bevorderen van doeltreffende oplossingen voor problemen van Europeanen en van de gehele wereld. De EU is de grootste donor op het gebied van ontwikkelingshulp en is tevens een belangrijke partner van de VN bij alle inspanningen die deze organisatie verricht. De EU moet een proactieve rol spelen in de totstandbrenging van een VN die doeltreffend kan bijdragen aan mondiale oplossingen, vrede, veiligheid, democratie en een internationale orde die gebaseerd is op de beginselen van de rechtsstaat. De EU is er overeenkomstig artikel 21 VEU formeel toe gehouden zich in te zetten voor een werkzaam multilateralisme met een sterke VN als kern, dat essentieel is in de aanpak van mondiale uitdagingen.</p>
    </intervention>
    <intervention id="3-240-000" speaker_id="28422" name="Alfredo Antoniozzi" is_mep="True" mode="written">
      <p sl="it">Op dit moment voltrekt zich een belangrijke transformatie, en de Europese Unie kan daarbij niet langer slechts toeschouwer zijn. De Europese Unie moet er inspiratie uit putten en zich actiever opstellen in haar betrekkingen met bestaande en opkomende wereldmachten, om de reputatie van 'politieke dwerg' op het gebied van internationaal beleid zo voor eens en voor altijd van zich af te schudden. In die geest ben ik het eens met de heer Lambsdorff wanneer hij in het verslag stelt dat het met betrekking tot de hervorming van de Veiligheidsraad nodig is dat de lidstaten zich inspannen voor een permanente zetel voor de Europese Unie. Door het versterken van de rol van de Unie in de Verenigde Naties verzekeren we de Europese Unie van een rol als regionale- en wereldspeler. Anders zal het constante gebrek aan coördinatie van de belangen van de lidstaten op internationaal niveau ons parten blijven spelen.</p>
    </intervention>
    <intervention id="3-241-000" speaker_id="97228" name="Pino Arlacchi" is_mep="True" mode="written">
      <p sl="en">Ik ondersteun de hoofdlijnen van dit verslag. Het verslag roept op tot een sterkere rol van de EU binnen het VN-stelsel, rekening houdende met de institutionele wijzigingen die het Verdrag van Lissabon met zich heeft meegebracht. De stemming vandaag volgt op een ter zake doend succes voor de EU in de VN, namelijk de aanneming van een reeks uitvoeringsbepalingen die de EU-delegatie in de Algemene Vergadering van de Verenigde Naties het recht geeft het woord te voeren, evenals het recht op weerwoord en de mogelijkheid mondelinge voorstellen en amendementen in te dienen.</p>
      <p sl="en">Deze verbeteringen weerspiegelen een duidelijk feit: de EU en haar lidstaten leveren de grootste financiële bijdrage aan het VN-stelsel; de EU-fondsen beslaan 38 procent van de reguliere begroting van de VN, ruim twee vijfde van de VN-vredesoperaties en bijna de helft van de bijdragen aan de VN-fondsen en -programma's. Ondanks al haar beperkingen is de EU bovendien een belangrijke speler op het wereldtoneel en haar belang verdient op elk niveau passende erkenning.</p>
    </intervention>
    <intervention id="3-241-500" speaker_id="96862" name="Sophie Auconie" is_mep="True" mode="written">
      <p sl="fr">Ik steun het verslag van de heer Graf Lambsdorff omdat ik denk dat we moeten zorgen voor meer samenhang tussen de standpunten van de lidstaten en erop moeten toezien dat de EU kan onderhandelen met andere regionale groepen. Ook moet er worden bijgedragen tot verbetering van de efficiëntie en transparantie van de Verenigde Naties en tot versterking van het beheer over de financiële middelen van de VN. Ik ben ervan overtuigd dat een hervorming van de werkmethoden en samenstelling van de VN-Veiligheidsraad op middellange termijn noodzakelijk is.</p>
    </intervention>
    <intervention id="3-241-750" speaker_id="96680" name="Zigmantas Balčytis" is_mep="True" mode="written">
      <p sl="lt">Momenteel voltrekt zich een belangrijke transformatie van de internationale orde, die de Europese Unie uitdaagt zich actiever op te stellen in haar betrekkingen met bestaande en opkomende wereldmachten en met bilaterale en multilaterale partners, teneinde aan te sturen op effectieve oplossingen voor problemen die zowel Europese burgers als de wereld in zijn geheel treffen. Overeenkomstig artikel 21 van het Verdrag betreffende de Europese Unie is de Europese Unie er formeel toe gehouden zich in te zetten voor een werkzaam multilateralisme met een sterke VN als kern, dat essentieel is in de aanpak van mondiale uitdagingen, zoals klimaatverandering en aantasting van het milieu, de universaliteit en ondeelbaarheid van de mensenrechten, armoedebestrijding en ontwikkeling voor iedereen, de consequenties van demografische veranderingen en migratie, en de internationale georganiseerde misdaad. Ik onderschrijf dat de Europese Unie een proactieve rol zou moeten spelen in de totstandbrenging van een VN die doeltreffend kan bijdragen aan mondiale oplossingen, vrede, veiligheid, democratie en een internationale orde die gebaseerd is op de beginselen van de rechtsstaat.</p>
    </intervention>
    <intervention id="3-242-000" speaker_id="96814" name="Elena Băsescu" is_mep="True" mode="written">
      <p sl="ro">Ik heb voor het verslag van collega Lambsdorff gestemd omdat ik van mening ben dat de EU momenteel een nieuwe identiteit opbouwt op het internationale toneel. Ik breng de langdurige samenwerking in herinnering tussen deze twee internationale organisaties en ook de betrokkenheid van de EU bij vele VN-projecten. Daarbij wil ik ook de toezeggingen noemen van de Europese leiders voor het bereiken van de millenniumdoelstellingen voor ontwikkeling. Uitbanning van armoede wereldwijd is nu een van de prioriteiten van het buitenlands beleid van de EU. Ik verwelkom het initiatief om een intensiever samenwerking aan te gaan op het gebied van stabilisatie in crisisgebieden en nieuwe veiligheidsnormen voor kerncentrales. De gebeurtenissen in Japan laten de noodzaak van een dergelijk partnerschap zien. Voor wat betreft de sociale bewegingen rond de Middellandse Zee ben ik van mening dat een gecoördineerd optreden van de EU en de VN een vreedzame, democratische transitie zou waarborgen. Zodoende is de intensivering van de relaties met de regionale organisaties welkom.</p>
    </intervention>
    <intervention id="3-243-000" speaker_id="97198" name="Mara Bizzotto" is_mep="True" mode="written">
      <p sl="it">Ik stem voor deze ontwerpaanbeveling van het Europees Parlement aan de Raad betreffende de volgende zitting van de Algemene Vergadering van de Verenigde Naties. In de aanbeveling wordt benadrukt dat de Europese Unie en de Verenigde Naties zich beide inspannen voor de bevordering van democratie, eerbiediging van de mensenrechten en vrede binnen de internationale gemeenschap. Ook wordt gesteld dat de toetreding van de EU tot de Veiligheidsraad van de Verenigde Naties van cruciaal belang is voor het doeltreffend nastreven van de hierboven beschreven doelstellingen. In de aanbeveling wordt het verzoek van Duitsland om de eventuele nieuwe zetel van de EU in de Verenigde Naties permanent in te nemen afgewezen, en wordt het voorstel van Italië om alle lidstaten afwisselend de zetel te laten bezetten zodat het beginsel van gelijkheid tussen de lidstaten wordt beschermd, verwelkomd.</p>
      <p sl="it">Het verzoek van Duitsland werd gezien als een poging om de politieke autoriteit van Duitsland en van het Duits-Engels-Franse blok binnen en buiten de EU op te leggen, maar de aanneming van het Italiaanse standpunt door middel van deze aanbeveling bevestigt dat een mogelijke uitbreiding van de Veiligheidsraad Italië ervan zou verzekeren ook haar stem te kunnen laten horen over cruciale internationale onderwerpen buiten de EU. Ik heb daarom voor gestemd.</p>
    </intervention>
    <intervention id="3-244-000" speaker_id="96603" name="Nessa Childers" is_mep="True" mode="written">
      <p sl="en">Het is belangrijk dat Europa op dit moment zijn betrokkenheid bij en samenwerking met internationale bewegingen zoals de VN opnieuw bevestigt. De aandacht die het Europees Parlement aan de Verenigde Naties schenkt is van het grootste belang.</p>
    </intervention>
    <intervention id="3-245-000" speaker_id="96977" name="Diogo Feio" is_mep="True" mode="written">
      <p sl="pt">In de huidige tijd wordt het belang van goede afstemming tussen de lidstaten en de Europese Unie in tal van situaties en op tal van terreinen steeds duidelijker. Deze coördinatie is ook in het kader van de Verenigde Naties van uitermate groot belang. Ik zou zelfs zeggen dat deze essentieel is om de Europese waarden en belangen zeker te stellen binnen deze internationale organisatie, die de meest omvangrijke en invloedrijke van alle organisaties is.</p>
      <p sl="pt">Afgezien van toekomstige veranderingen inzake de wijze waarop de Unie binnen die organisatie vertegenwoordigd is, met name in de Veiligheidsraad – een discussie die nog niet is afgerond – is het steeds dringender noodzakelijk de krachten van de Europese landen te bundelen, om samen met de externe vertegenwoordigers van de Unie de collectieve capaciteit voor interventie en beïnvloeding te versterken. Regelmatig overleg tussen de ambassadeurs van de lidstaten en de EU-ambassadeurs vormt een belangrijke stap in die richting. De Unie dient daarom bij te dragen aan verbetering van de efficiëntie en transparantie van de VN en aan versterking van het beheer van de financiële middelen van de VN. De oprichting van een parlementaire vergadering van de Verenigde Naties binnen het VN-bestel is een interessant voorstel, dat het waard is om bestudeerd en besproken te worden.</p>
    </intervention>
    <intervention id="3-245-250" speaker_id="96899" name="José Manuel Fernandes" is_mep="True" mode="written">
      <p sl="pt">Dit verslag van de hand van de heer Graf Lambsdorff gaat over een ontwerpaanbeveling van het Europees Parlement aan de Raad betreffende de 66ste zitting van de Algemene Vergadering van de Verenigde Naties. Vanwege de transformatie van de internationale orde die zich momenteel wereldwijd voltrekt, met conflicten in verschillende delen van de wereld, en het zelfbeschikkingsrecht van vele volkeren die tientallen jaren, soms zelfs eeuwenlang, onderdrukt zijn geweest, is de komende zitting van de Algemene Vergadering van de VN van ongekend groot belang. Gelet op artikel 21 en 41 van het Verdrag betreffende de werking van de Europese Unie kon het Europees Parlement deze kans niet voorbij laten gaan om zijn standpunten over een aantal onderwerpen naar voren te brengen. Daarbij gaat het met name om de rol van de Europese Unie binnen de Verenigde Naties; de EU en mondiale governance; vrijheid, veiligheid en recht; ontwikkeling; mensenrechten; en klimaatverandering. Ik ben het dan ook eens met bovengenoemde voorstellen van de rapporteur, en ook met de noodzaak een debat op gang te brengen over de rol van nationale en regionale parlementen binnen het VN-bestel, en de oprichting van een parlementaire vergadering van de Verenigde Naties.</p>
    </intervention>
    <intervention id="3-245-500" speaker_id="96706" name="João Ferreira" is_mep="True" mode="written">
      <p sl="pt">In dit verslag wordt bepleit dat de Europese Unie een zetel krijgt in de Algemene Vergadering van de VN en een permanente zetel in de Veiligheidsraad. Er zijn de laatste tijd verschillende stemmen hiervoor opgegaan, gesteund door de wijzigingen die hebben plaatsgevonden ingevolge het Verdrag van Lissabon, met name de bepalingen daarin die de EU 'rechtspersoonlijkheid' verlenen. Wij hebben de legitimiteit van deze wijzigingen altijd bestreden. Deze eis – die de geest van deze organisatie aantast, die een organisatie van staten is en niet van supranationale organisaties – is niet ingegeven door de wens om het functioneren van de VN democratischer te maken, noch door de wens om een rechtvaardiger en vreedzamer wereldorde tot stand te brengen.</p>
      <p sl="pt">De alliantie tussen de EU, de NAVO en de Verenigde Staten, gericht op oorlog en agressie tegen landen als Libië, laat dit maar al te duidelijk zien. De EU heeft daarmee de beginselen van het Handvest van de Verenigde Naties op het spel gezet, zoals niet-inmenging in de binnenlandse aangelegenheden van landen, de eerbiediging van hun soevereiniteit en onafhankelijkheid, en de erkenning van hun recht op ontwikkeling. Soevereiniteit komt van het volk en de bevolking van Europa heeft die soevereiniteit niet aan deze EU gegeven, die steeds antisocialer en antidemocratischer wordt.</p>
    </intervention>
    <intervention id="3-246-000" speaker_id="4466" name="Ilda Figueiredo" is_mep="True" mode="written">
      <p sl="pt">In dit verslag wordt opnieuw de onaanvaardbare eis gesteld van een zetel in de Algemene Vergadering van de VN en een permanente zetel in de Veiligheidsraad, onder verwijzing naar het antidemocratische Verdrag van Lissabon en de 'rechtspersoonlijkheid' die daarmee gecreëerd is. Het Europees Parlement heeft daarmee niet het democratisch functioneren van beide VN-organen of een nieuwe, rechtvaardiger wereldorde voor ogen.</p>
      <p sl="pt">Welke bijdrage kan een EU die in alliantie met de NAVO en de VS oorlog voert in Libië en daarmee het internationaal recht en het Handvest van de Verenigde Naties schendt, leveren aan een versterking van het democratisch functioneren van de VN of aan vrede en vooruitgang voor de mensheid? Welke bijdrage kan de EU leveren aan de niet-inmenging in de binnenlandse aangelegenheden van landen, de eerbiediging van hun soevereiniteit en onafhankelijkheid en hun recht op ontwikkeling – rechten die zijn vastgelegd in het Handvest van de VN en het internationaal recht − als zij in samenwerking met het IMF de arbeiders en het volk van Portugal een agressief programma oplegt dat zijn weerga niet kent, en hen hun middelen ontneemt? Geen enkele.</p>
      <p sl="pt">Soevereiniteit komt van het volk en de bevolking van Europa heeft die soevereiniteit niet aan deze EU gegeven, die steeds antisocialer en antidemocratischer wordt.</p>
    </intervention>
    <intervention id="3-247-000" speaker_id="23868" name="Monika Flašíková Beňová" is_mep="True" mode="written">
      <p sl="sk">De Europese Unie zou een actieve rol moeten spelen om de Verenigde Naties zo te ontwikkelen dat deze effectief kunnen bijdragen aan globale oplossingen, vrede, veiligheid, democratie en een internationale orde op basis van de rechtsstaat. Het is noodzakelijk om multilateralisme als belangrijkste strategisch belang van de Unie te ondersteunen en om de cohesie en zichtbaarheid van de EU als globale speler in de Verenigde Naties te verstevigen. Door de huidige transformatie van de internationale orde staat de Europese Unie voor de uitdaging zich actiever te richten op de huidige en opkomende wereldmachten, en op andere bilaterale en multilaterale partnerschappen om zo effectieve oplossingen te kunnen ondersteunen voor problemen die van invloed zijn op de burgers van de EU en de hele wereld in het algemeen.</p>
    </intervention>
    <intervention id="3-247-500" speaker_id="96993" name="Lorenzo Fontana" is_mep="True" mode="written">
      <p sl="it">De tekst waarover wij vandaag stemmen zet de prioriteiten van de Europese Unie bij de Algemene Vergadering van de Verenigde Naties uiteen. Het belangrijkste onderwerp, waarover inmiddels al sinds lange tijd wordt gediscussieerd, is de hervorming van de Veiligheidsraad. Het voorstel dat de Europese Unie een zetel krijgt, wellicht een roterende zetel, lijkt mij uitstekend. Ik steun het verslag dan ook.</p>
    </intervention>
    <intervention id="3-247-625" speaker_id="96693" name="Juozas Imbrasas" is_mep="True" mode="written">
      <p sl="lt">Ik heb voor het verslag gestemd omdat in de tekst wordt aanbevolen om effectief multilateralisme te bevorderen als doorslaggevende strategische prioriteit voor de Unie en te zorgen voor meer samenhang en een grotere zichtbaarheid van de Europese Unie als wereldspeler binnen de VN, onder andere door het intern overleg binnen de Europese Unie over VN-kwesties beter te coördineren en zich meer te richten op breder overleg over een uiteenlopend aantal onderwerpen. Tevens wordt voorgesteld om aansluiting te zoeken bij de strategische partners binnen het VN-bestel en de strategische partnerschappen van een multilaterale dimensie te voorzien door mondiale vraagstukken op te nemen op de agenda's van bilaterale en multilaterale topconferenties van de Europese Unie, en bij te dragen aan verbetering van de efficiëntie en transparantie van de VN en aan versterking van het beheer over de financiële middelen van de VN.</p>
      <p sl="lt">Het verslag bevat nog een aantal andere relevante punten. Zo wordt gesuggereerd om de rol van het Internationale Strafhof en de internationale strafrechtspraak te versterken, verantwoordingsplicht te bevorderen, een einde te maken aan straffeloosheid en de structuren voor crisispreventie en de effectiviteit daarvan binnen het VN-Ontwikkelingsprogramma (UNDP) te versterken, teneinde deze organisatie te maken tot mondiaal leider in crisispreventie en herstel. Tevens wordt aangedrongen op nauwe samenwerking tussen de Europese Unie en de VN op gebied van civiele en militaire crisisbeheersing, met name bij humanitaire hulpoperaties, en wordt gepleit voor een grondige hervorming van de Internationale Organisatie voor Atoomenergie (IAEA) door een einde te maken aan diens tweeledige functie van enerzijds toezicht houden op het gebruik van kernenergie en anderzijds het bevorderen van het gebruik van kernenergie, en de taken van de IAEA te beperken tot toezicht op de nucleaire industrie en op naleving van het non-proliferatieverdrag (NPT), samen met andere belangrijke kwesties die ik over het geheel genomen onderschrijf en steun.</p>
    </intervention>
    <intervention id="3-247-750" speaker_id="105849" name="Agnès Le Brun" is_mep="True" mode="written">
      <p sl="fr">In de aanloop naar de 66ste zitting van de Algemene Vergadering van de Verenigde Naties heeft het Europees Parlement zoals gebruikelijk aanbevelingen gedaan aan de Raad, die de lidstaten vertegenwoordigt, de enige volwaardige leden van de organisatie. Dit jaar zal de Unie echter haar voordeel kunnen doen met haar nieuwe status van 'superwaarnemer', die haar speciale rechten verleent om tijdens zittingen het woord te voeren. Ik heb vóór deze resolutie gestemd omdat zij aansluit op de nieuwe ambities van de EU op internationaal vlak. Het Verdrag van Lissabon verleent de EU nieuwe prerogatieven, bevestigt de ontwikkeling van haar internationale capaciteit en voorziet in nieuwe instrumenten. Uit hoofde van dit document moet de Unie deze nieuwe ambitie in dienst stellen van effectief multilateralisme, waarbij haar waarden centraal moeten staan. Ook wordt ertoe opgeroepen de mondiale governance te bevorderen, in een tijd waarin mondiale uitdagingen vragen om mondiale oplossingen. Tot slot wordt de nadruk gelegd op centrale thema's waaraan de Unie, conform haar traditie, een bijdrage moet leveren: ontwikkeling, mensenrechten en klimaatverandering.</p>
    </intervention>
    <intervention id="3-248-000" speaker_id="4462" name="Clemente Mastella" is_mep="True" mode="written">
      <p sl="it">De huidige transformatie van de Europese orde daagt de Europese Unie uit zich actiever op te stellen in haar betrekkingen met bestaande en opkomende wereldmachten, teneinde een proactieve rol te kunnen spelen in de totstandbrenging van een VN die doeltreffend kan bijdragen aan mondiale oplossingen, vrede, veiligheid, democratie en een internationale orde die gebaseerd is op de beginselen van de rechtsstaat. Dit is essentieel in de aanpak van mondiale uitdagingen, zoals klimaatverandering en aantasting van het milieu, de universaliteit en ondeelbaarheid van de mensenrechten, armoedebestrijding en ontwikkeling voor iedereen, de consequenties van demografische veranderingen en migratie, en de internationale georganiseerde misdaad.</p>
      <p sl="it">Dankzij het Verdrag van Lissabon beschikken we nu over nieuwe permanente structuren voor de externe vertegenwoordiging van de Europese Unie. Dit stelt ons in staat om een internationale rol op ons te nemen die aansluit bij onze prominente economische positie, en om onze taak te vervullen als wereldspeler, die in staat is mede de verantwoordelijkheid te dragen voor de wereldwijde veiligheid. Het is nu aan ons om onze strategische belangen en doelstellingen duidelijk vast te leggen en effectief op te optreden. De EU is de grootste donor op het gebied van ontwikkelingshulp en tevens een belangrijke partner van de VN tijdens of na crisissituaties. Wij achten het dus onze plicht om effectief multilateralisme te bevorderen als doorslaggevende strategische prioriteit voor de Unie en te zorgen voor meer samenhang en een grotere zichtbaarheid op internationaal niveau.</p>
    </intervention>
    <intervention id="3-248-125" speaker_id="96978" name="Nuno Melo" is_mep="True" mode="written">
      <p sl="pt">De EU mag haar rol als wereldspeler op alle gebieden niet vergeten. Zij moet daarom haar rol in alle multilaterale organisaties, en in het bijzonder in de VN, versterken, waar zij een steeds actievere rol moet gaan spelen nu de werkzaamheden van de Europese Dienst voor extern optreden (EDEO) van start zijn gegaan. Overwegende dat wereldwijde partnerschappen het mogelijk maken dat gezamenlijk vastgestelde doelen worden bereikt; overwegende dat de EU de grootste donor is op het gebied van ontwikkelingshulp en tevens een belangrijke partner van de VN is bij alle inspanningen die deze organisatie in het kader van haar drie pijlers verricht, onder meer tijdens of na crisissituaties, en dat de lidstaten voor meer dan 38 procent bijdragen aan de gewone begroting van de VN, concluderen wij dat een solide en stabiel partnerschap tussen de EU en de VN voor de activiteiten van de Verenigde Naties, alsmede voor de rol van de EU als wereldspeler, van fundamenteel belang is.</p>
    </intervention>
    <intervention id="3-248-250" speaker_id="96999" name="Alexander Mirsky" is_mep="True" mode="written">
      <p sl="en">Zoals gebruikelijk stelt de Commissie buitenlandse zaken de aanbevelingen van het Europees Parlement aan de Raad op voor de zitting van de Algemene Vergadering van de Verenigde Naties. Naar ik heb begrepen, zijn de prioriteiten van het Parlement als volgt: een sterkere rol van de EU in het VN-stelsel, rekening houdende met de institutionele wijzigingen die het Verdrag van Lissabon met zich heeft meegebracht; de noodzaak van richtsnoeren die gepast overleg garanderen tussen de ambassadeurs van de lidstaten teneinde verschillen in de standpunten binnen de EU, zoals in het geval van Libië, te voorkomen; een toereikende begroting voor UN Women; verdere versterking van de rol van het Internationaal Strafhof; ondersteuning van de Mediation Unit van de VN en binnen deze context een hoofdrol voor de Europese Dienst voor extern optreden; verbetering van de betrekkingen tussen de Commissie voor vredesopbouw van de VN en het partnerschap voor vredesopbouw van de EU; en tot slot een sterker leiderschap van de EU op het gebied van het beheer van het wereldwijde klimaat. Alle bovengenoemde zaken zijn relevant en ik heb voor gestemd.</p>
    </intervention>
    <intervention id="3-248-500" speaker_id="28279" name="Justas Vincas Paleckis" is_mep="True" mode="written">
      <p sl="en">Ik heb voor dit voorstel gestemd omdat het een uitgebreid overzicht geeft van de huidige mondiale problemen die binnen de EU en de VN spelen, en wijst op de uitdagingen en kansen voor de EU. In het voorstel worden de EU bovendien degelijke en verstrekkende aanbevelingen op verschillende gebieden op internationaal niveau gedaan, zoals het zoeken van aansluiting bij de strategische partners van de EU binnen het VN-stelsel, het waarborgen van de belangrijke rol van de Europese Dienst voor extern optreden, het verbeteren van vrede, veiligheid en recht, en het terugdringen van klimaatverandering. Ik ben van mening dat dit de problemen zijn die momenteel mondiaal gezien kritiek zijn, en dat de EU zich in al deze aspecten moet betrekken en er een essentiële rol in moet spelen. Daarom steun ik dit voorstel en adviseer ik de Raad terdege rekening te houden met dit verslag.</p>
    </intervention>
    <intervention id="3-248-750" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Ik heb voor dit verslag gestemd omdat ik het eens ben met de aanbevelingen die gedaan worden aan de Raad met het oog op de 66e zitting van de Algemene Vergadering van de Verenigde Naties. Ik ben het eens met de versterking van de rol van de Europese Unie in de Verenigde Naties. Zoals de rapporteur stelt, heeft de Europese Unie inderdaad te weinig invloed in de organen van de Verenigde Naties, rekening houdend met de belangrijke bijdragen die de EU en haar lidstaten leveren. Hij dringt er daarom bij de Raad op aan zijn standpunten krachtiger te laten horen, te zorgen voor een betere coördinatie om de doelstellingen van de Unie te verwezenlijken bij de Verenigde Naties en om te zorgen voor meer samenhang tussen de standpunten van de lidstaten. Ik sluit me aan bij de oproep van de rapporteur aan het adres van de hoge vertegenwoordiger/vicevoorzitter van de Commissie en de voorzitter van de Europese Raad om van de totstandbrenging van versterkte rechten als waarnemer voor de EU een strategische prioriteit te maken en om te zorgen voor meer zichtbaarheid bij de Verenigde Naties door de raadplegingen met de regeringen van derde landen die lid zijn van de Verenigde Naties te intensiveren.</p>
    </intervention>
    <intervention id="3-249-000" speaker_id="28409" name="Raül Romeva i Rueda" is_mep="True" mode="written">
      <p sl="en">Ik ben voor. We adviseren de Raad werkzaam multilateralisme te bevorderen als doorslaggevende strategische prioriteit voor de Unie en te zorgen voor meer samenhang en een grote zichtbaarheid van de EU als wereldspeler binnen de VN, onder andere door het intern overleg binnen de EU over VN-kwesties beter te coördineren en zich meer te richten op breder overleg over een uiteenlopend aantal onderwerpen. De vicevoorzitter/hoge vertegenwoordiger (VV/HV) moet worden gemachtigd tot het opstellen van richtsnoeren voor regelmatig overleg tussen de ambassadeurs van de lidstaten en de EU-ambassadeurs, en met name voor overleg tussen diegenen die op multilateraal niveau werkzaam zijn op plaatsen zoals Genève en New York, zodat de EU haar agenda met succes kan uitvoeren en aan de verwachtingen van de VN-leden ten aanzien van haar vermogen om op te treden kan voldoen. Er moet worden gezorgd voor meer samenhang, niet alleen binnen het VN-stelsel, maar ook tussen de standpunten van de EU-lidstaten en kandidaat-lidstaten en potentiële kandidaat-lidstaten, teneinde maximaal gebruik te maken van de mogelijkheden die het Verdrag van Lissabon biedt om de invloed van de EU te versterken door op gecoördineerde en strategische wijze gebruik te maken van de diverse en verschillende contactpunten (van de EU en de lidstaten). Er moet voor worden gezorgd dat de EU tijdig kan onderhandelen met andere regionale groepen en dat de EU-vertegenwoordigers met een passend mandaat zijn toegerust om effectief namens de lidstaten te kunnen onderhandelen.</p>
    </intervention>
    <intervention id="3-250-000" speaker_id="96819" name="Licia Ronzulli" is_mep="True" mode="written">
      <p sl="it">Met betrekking tot de 66ste Algemene Vergadering van de Verenigde Naties ben ik het ermee eens dat het Europees Parlement de Raad aan moet sporen het voortouw te nemen bij het bevorderen van de millenniumontwikkelingsdoelen. We moeten een discussie opstarten over hoe het duidelijke engagement van de internationale gemeenschap voor duurzame ontwikkeling en de uitbanning van armoede op peil en ook na 2015 levend kan worden gehouden. Het ondersteunen van staatsopbouw, goed democratisch bestuur en conflictpreventie en de nodige maatregelen nemen voor de bestrijding van corruptie, belastingontwijking en kapitaalvlucht zijn zonder twijfel de belangrijkste prioriteiten.</p>
    </intervention>
    <intervention id="3-250-250" speaker_id="99416" name="Nikolaos Salavrakos" is_mep="True" mode="written">
      <p sl="el">Ik heb voor het verslag van de heer Lambsdorff gestemd omdat ik van mening ben dat de uitdagingen waarmee de EU in deze aan snelle veranderingen onderhevige wereld wordt geconfronteerd, gecoördineerd optreden vereisen op mondiaal vlak. De EU heeft met het Verdrag van Lissabon meer en versterkte mogelijkheden tot externe vertegenwoordiging gekregen. De samenwerking met de Verenigde Naties maar ook met andere internationale organisaties is dan ook niet alleen wenselijk, maar zelfs noodzakelijk om crises te kunnen beheren, vrede te kunnen opbouwen en handhaven en een antwoord te kunnen geven op internationale uitdagingen zoals de recente gebeurtenissen in Japan.</p>
    </intervention>
    <intervention id="3-250-500" speaker_id="96860" name="Michèle Striffler" is_mep="True" mode="written">
      <p sl="fr">Als rapporteur voor advies van de Commissie ontwikkelingssamenwerking over dit verslag ben ik bijzonder verheugd dat het vandaag is aangenomen door de plenaire vergadering van het Europees Parlement. Het is van essentieel belang om te blijven volhouden dat de inspanningen van de verschillende VN-organen op elkaar moeten worden afgestemd om de efficiëntie en effectiviteit van maatregelen op het gebied van ontwikkeling beter te kunnen bevorderen. De ontwikkelingshulp van de Verenigde Naties moet worden toegespitst op de verwezenlijking van de millenniumontwikkelingsdoelen, waarbij met name aandacht moet worden besteed aan de minst ontwikkelde landen.</p>
    </intervention>
    <intervention id="3-251-250" speaker_id="96976" name="Luís Paulo Alves" is_mep="True" mode="written">
      <p sl="pt">Ik heb voor dit verslag gestemd, ten eerste omdat er kritiek wordt geleverd op de Commissie omdat zij er tot 9 februari 2011 over heeft gedaan om haar mededeling te publiceren, hoewel zij dat uiterlijk in 2010 had moeten doen, terwijl ik het net zoals de rapporteur betreur dat de mededeling van de Commissie duidelijk tekortschiet voor wat betreft nieuwe ontwikkelingen. Ik betreur ook het gebrek aan goede resultaten op het vlak van het midden- en kleinbedrijf. Ik erken echter dat de gezamenlijke technologie-initiatieven (GTI's) bevorderlijk zijn voor het concurrentievermogen van de Europese industrie, hoewel het nodig is om de bestaande wettelijke en administratieve obstakels snel aan te pakken.</p>
    </intervention>
    <intervention id="3-251-500" speaker_id="28276" name="Laima Liucija Andrikienė" is_mep="True" mode="written">
      <p sl="lt">Ik heb voor deze belangrijke resolutie over de tussentijdse evaluatie van het zevende kaderprogramma van de Europese Unie voor activiteiten op het gebied van onderzoek, technologische ontwikkeling en demonstratie gestemd. Met de aanneming van deze resolutie geeft het Europees Parlement een duidelijk signaal af aan de Europese Commissie over de toekomstige tenuitvoerlegging van het kaderprogramma voor onderzoek. Een van de belangrijkste voorstellen – waarvoor ik mijn steun verleen – is de vereenvoudiging van de administratieve regels voor projecten die in het kader van dit programma ten uitvoer worden gelegd. Tot de geconstateerde moeilijkheden behoort namelijk de complexiteit en omslachtigheid van de administratieve procedures, die ertoe leiden dat onderzoekers die gebruik willen maken van Europese financiering terechtkomen bij nationale financieringsbronnen, en dat Europa op het gebied van onderzoek aan populariteit moet inleveren. Voorts is het belangrijk om het beleid voor onderzoek en ontwikkeling te territorialiseren ter wille van een evenwichtige verdeling van het onderzoek over alle universiteiten. De link naar uitmuntendheid, die vaak in stedelijke gebieden te vinden is, kan tot stand gebracht worden door intensievere virtuele connecties te creëren, bijvoorbeeld via permanente videoconferenties en een intelligente interconnectie tussen geterritorialiseerde onderzoekscentra en topcentra.</p>
    </intervention>
    <intervention id="3-252-000" speaker_id="96702" name="Elena Oana Antonescu" is_mep="True" mode="written">
      <p sl="ro">Het zevende kaderprogramma van de Europese Unie voor onderzoek, technologische ontwikkeling en demonstratie (KP7) is het omvangrijkste researchondersteuningsinstrument ter wereld en tevens het voornaamste onderzoeksbeleidsinstrument van de Europese Unie. Onderzoek is een proces waarbij economische kracht wordt omgezet in kennis, terwijl bij innovatie het omgekeerde gebeurt, namelijk kennis die wordt omgezet in economische kracht. De EU en haar lidstaten moeten zich de middelen verschaffen om gezamenlijk een antwoord te vinden op de belangrijke maatschappelijke, economische, ecologische, demografische en ethische uitdagingen waarmee de volkeren van Europa zich geconfronteerd zien, zoals de vergrijzing, de gezondheidszorg, de voedselvoorziening, duurzame ontwikkeling en de grote milieuproblemen.</p>
      <p sl="ro">Betere relaties tussen de academische, onderzoeks- en industriële wereld zijn noodzakelijk om de onderzoeksresultaten te kunnen omzetten in producten en diensten die economische groei genereren en de samenleving als geheel ten goede komen. Daarnaast moeten de lidstaten hun inspanningen op communicatiegebied opvoeren met betrekking tot gebruikmaking van nieuwe technologieën zoals slimme onderzoeksinformatiediensten, door informatie te verstrekken over de komende uitdagingen op researchgebied en onderzoeksresultaten te verspreiden. Zodoende heb ik voor dit verslag gestemd.</p>
    </intervention>
    <intervention id="3-253-000" speaker_id="28422" name="Alfredo Antoniozzi" is_mep="True" mode="written">
      <p sl="it">Ondanks een aantal nadelige omstandigheden, zoals de economische crisis, de voortdurende achterstand op de Verenigde Staten en de groeiende concurrentie van de opkomende landen, is het zevende kaderprogramma in staat gebleken om van toegevoegde waarde te zijn voor onderzoek en ontwikkeling in Europa. Met het zevende kaderprogramma kan de EU haar onderzoeksbeleid aangrijpen om haar economische en sociale ambities waar te maken door in het bijzonder de Europese onderzoeksruimte (EOR) te consolideren. Ik ben het eens met de doelstellingen die de heer Audy in zijn verslag benadrukt, vooral met de vereenvoudiging van de administratieve procedures, participatie van het MKB door middel van het programma 'Samenwerking', en innovatie en intensivering van de risicodelende financieringsfaciliteit. Met het oog op de onderhandelingen over de financiële vooruitzichten vanaf 2014 zullen deze maatregelen europeanisering van het onderzoek mogelijk maken.</p>
    </intervention>
    <intervention id="3-253-500" speaker_id="96862" name="Sophie Auconie" is_mep="True" mode="written">
      <p sl="fr">In het verslag van mijn collega, de heer Audy, over het zevende kaderprogramma voor activiteiten op het gebied van onderzoek, technologische ontwikkeling en demonstratie (KP7), wordt gewezen op het lage participatieniveau van het MKB en de industrie in het algemeen, het geringe aantal vrouwelijke onderzoekers en de ondervertegenwoordiging van bepaalde lidstaten. Ik denk dat er moet worden gezorgd voor een effectieve coördinatie van het onderzoek tussen de EU en de nationale en regionale autoriteiten. Daarom heb ik vóór dit uitstekende verslag gestemd.</p>
    </intervention>
    <intervention id="3-254-000" speaker_id="28114" name="Liam Aylward" is_mep="True" mode="written">
      <p sl="ga">Met een begroting van 54,6 miljard euro is het zevende kaderprogramma het omvangrijkste researchondersteuningsinstrument ter wereld en tevens het voornaamste onderzoeksbeleidsinstrument van de Europese Unie. Het is echter toe aan herziening. Het moet worden aangepast aan de veranderingen in de wereld, vooral in het licht van de financiële crisis en de veranderende fiscale omstandigheden. De Ierse instanties ontvangen thans ongeveer 1 miljoen euro per week uit het onderzoeksbudget van de Europese Unie. Ook de Ierse kleine en middelgrote ondernemingen zouden deze kans moeten aangrijpen. Immers, deze ondernemingen creëren 70 procent van de banen in de eurozone en vormen derhalve het hart van de Europese economie.</p>
      <p sl="ga">Daarom is het belangrijk om de transparantie te vergroten en de administratieve lasten te verminderen, zodat meer kleine en middelgrote ondernemingen belangstelling tonen om in de toekomst deel te nemen aan de programma’s, en de doeltreffendheid van de Unie op het gebied van onderzoek, ontwikkeling en innovatie wordt versterkt. De tijd die verstrijkt tussen het indienen van een aanvraag en de verlening van subsidie moet worden verkort en de Europese samenwerking en coördinatie moet worden verbeterd om een einde te maken aan de fragmentatie waarvan het programma thans te lijden heeft.</p>
    </intervention>
    <intervention id="3-254-500" speaker_id="96680" name="Zigmantas Balčytis" is_mep="True" mode="written">
      <p sl="lt">De Europese Raad heeft op 23 en 24 maart 2000 in Lissabon een ambitieuze strategische doelstelling bepaald voor de Europese Unie: tegen 2010 de meest concurrerende en dynamische kenniseconomie van de wereld te worden. In deze strategie is de centrale rol van onderzoek erkend. Met een begroting van 54 miljard euro voor de periode 2007-2013 is het zevende kaderprogramma in de loop der jaren wereldwijd een van de breedste programma's voor steun aan onderzoek geworden en is dit het belangrijkste instrument van het onderzoeksbeleid van de Europese Unie. Deze programma's zijn bedoeld om de Europese Unie in staat te stellen oplossingen aan te reiken voor de grote maatschappelijke uitdagingen die in alle lidstaten spelen en die deze landen niet alleen kunnen aanpakken (vergrijzing en gezondheid, energie-, water- en voedselvoorziening, duurzame ontwikkeling, de bestrijding van de klimaatverandering enzovoorts), en om de kennis te ontwikkelen die onze bedrijven nodig hebben om meer te kunnen innoveren en hun concurrentiepositie te versterken. Om erop toe te zien dat het zevende kaderprogramma gericht blijft op de Europese beleidsbehoeften voert het Europees Parlement een tussentijdse evaluatie uit. Met het oog op een optimale doeltreffendheid is het inderdaad noodzakelijk om de complexiteit en omslachtigheid van de administratieve procedures te vereenvoudigen teneinde een succesvolle Europese onderzoeksruimte tot stand te brengen.</p>
    </intervention>
    <intervention id="3-254-750" speaker_id="28214" name="Jean-Luc Bennahmias" is_mep="True" mode="written">
      <p sl="fr">Het zevende kaderprogramma van de EU is een cruciaal programma voor de vergroting van de Europese toegevoegde waarde op het stuk van onderzoek, ontwikkeling en innovatie, in een tijd waarin Europa op deze gebieden achterblijft bij de Verenigde Staten en zijn voorsprong op de opkomende economieën aan het kwijtraken is. In dit verslag wordt derhalve de relevantie onderstreept van een onbekend programma, waarbij tegelijkertijd wordt opgeroepen tot veranderingen: enerzijds de wijziging van de te omslachtige administratieve en financiële procedures en het beperkte succespercentage die het indienen van aanvragen niet stimuleren, met name van de zijde van kleine en middelgrote bedrijven, die echter een belangrijke rol vervullen bij het omzetten van onderzoeksresultaten in producten en diensten, en anderzijds de totstandbrenging van een betere samenwerking en coördinatie tussen de verschillende belanghebbenden in deze tijd waarin de financiering van onderzoek nog steeds sterk versnipperd is over nationale en Europese bronnen. Dit zijn enkele initiatieven die ons eindelijk in staat zouden kunnen stellen de doelstelling te verwezenlijken om tegen 2020 3 procent van het bbp uit te trekken voor onderzoek en technologische ontwikkeling, hetgeen nog lang geen gelopen race is, zeker niet voor Frankrijk, dat hier nog steeds slechts 2 procent voor uittrekt.</p>
    </intervention>
    <intervention id="3-255-000" speaker_id="4746" name="Sergio Berlato" is_mep="True" mode="written">
      <p sl="it">De Europese Raad heeft in maart 2000 een ambitieuze strategische doelstelling bepaald voor de Europese Unie: tegen 2010 de meest concurrerende en dynamische kenniseconomie van de wereld te worden. In deze strategie is de centrale rol van onderzoek erkend. Ik ben van mening dat het bestuderen van de evaluatie van het zevende kaderprogramma voor onderzoek en technologische ontwikkeling ons de mogelijkheid biedt om de waardevolle driehoek van kennis, onderwijs en onderzoek te consolideren. In de loop der jaren is het zevende kaderprogramma wereldwijd een van de breedste programma’s voor steun aan onderzoek geworden en is dit het belangrijkste instrument van het onderzoeksbeleid van de EU. Met het zevende kaderprogramma kan de Unie haar onderzoeksbeleid aangrijpen om haar economische en sociale ambities waar te maken door de Europese onderzoeksruimte te consolideren.</p>
      <p sl="it">Naar mijn mening zijn er twee hoofdpunten waar de evaluatie zich in het bijzonder op moet richten: het oplossen van de problemen die voortkomen uit de complexiteit en omslachtigheid van de administratieve procedures, die ertoe leiden dat onderzoekers die gebruik willen maken van Europese financiering terechtkomen bij nationale financieringsbronnen. Verder zouden we, ondanks de vooruitgang die in de afgelopen jaren al op dit gebied is geboekt, de participatie van het MKB aan het kaderprogramma moeten versterken, zodat het de kennis kan vergaren die nodig is voor een groter concurrentievermogen.</p>
    </intervention>
    <intervention id="3-255-500" speaker_id="96922" name="Izaskun Bilbao Barandica" is_mep="True" mode="written">
      <p sl="es">Ik heb voor gestemd omdat onderzoek en innovatie in het programma Europa 2020 worden verheven tot kernelementen om door middel van slimme, duurzame en inclusieve groei uit de crisis te raken. Hiertoe moeten in het zevende kaderprogramma vanaf 2013 meer middelen worden uitgetrokken. De lidstaten moeten zich verbinden om door te gaan met de programma’s, omdat er meer samenwerking moet komen tussen technologieplatforms, universiteiten en de industriële sector en tevens een verdere vereenvoudiging van de procedures om de problemen van het MKB om toegang te krijgen tot de onderzoeks- en ontwikkelingsprogramma’s op te lossen.</p>
    </intervention>
    <intervention id="3-256-000" speaker_id="97198" name="Mara Bizzotto" is_mep="True" mode="written">
      <p sl="it">Het verslag van de heer Audy over de tussentijdse evaluatie van het zevende kaderprogramma van de EU voor activiteiten op het gebied van onderzoek, technologische ontwikkeling en demonstratie bevat een aantal punten waar ik het zeker mee eens ben, zoals de opmerking dat het programma vooral met betrekking tot de kleine en middelgrote ondernemingen weinig succes heeft gehad, of het verzoek om de subsidietoekenningstermijn te verkorten. Ik heb echter besloten mij te onthouden van stemming omdat een bepaald punt in het initiatiefverslag naar mijn mening bijzonder zwak is, en mij heeft belet om voor te stemmen. Ik sta niet achter het verzoek van de rapporteur om meer middelen uit te trekken voor de Europese Onderzoeksraad, en daarvan een zelfstandige juridische entiteit met beslissingsbevoegdheid te maken die direct verantwoordelijk is voor zijn eigen wetenschappelijke strategie en administratief beheer.</p>
    </intervention>
    <intervention id="3-257-000" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Ik heb voor dit verslag gestemd omdat ik van oordeel ben dat een degelijke tussentijdse evaluatie van het zevende kaderprogramma voor activiteiten op het gebied van onderzoek, technologische ontwikkeling en demonstratie bijzonder belangrijk is om na te gaan of de uitvoering van het programma beantwoordt aan de doelstellingen. Dit programma is wereldwijd een van de breedste programma's voor steun aan onderzoek en is tevens het belangrijkste instrument van het onderzoeksbeleid van de Europese Unie. Bovendien heeft de Europese Unie in vele van de onlangs aangenomen documenten waarin de ontwikkelingsdoelstellingen en richtsnoeren voor het volgende decennium worden uiteengezet, het belang van onderzoek en innovatie onderstreept voor de versterking van de Europese economie en de instandhouding van haar positie als een van de meest concurrerende economieën ter wereld. In aansluiting op de over het geheel genomen gunstige evaluatie wordt de aandacht van de Commissie gevestigd op tal van aspecten die betrekking hebben op de tenuitvoerlegging van het programma. Bovendien reikt het verslag specifieke voorstellen aan om deze elementen te verbeteren. Zo wordt bijvoorbeeld gesuggereerd om het programmabudget op te trekken en tegelijkertijd gezamenlijke onderzoeksterreinen te selecteren uit de gebieden die het meest veelbelovend zijn in termen van concrete toepassingen die vanuit ethisch oogpunt op een groot draagvlak kunnen rekenen, zodat bij de uitvoering van dit programma tastbare resultaten kunnen worden bereikt.</p>
    </intervention>
    <intervention id="3-258-000" speaker_id="28354" name="Jan Březina" is_mep="True" mode="written">
      <p sl="cs">Ondanks het feit dat Europa nog steeds achterloopt op de VS en zijn leidende positie ten opzichte van de opkomende economieën langzaamaan verliest, bewijzen de resultaten van het zevende kaderprogramma dat het Europese programma voor onderzoek en ontwikkeling in Europa toegevoegde waarde heeft. Helaas echter beschikken we nog niet over een methode om te kunnen beoordelen of, en zo ja in hoeverre, de door het zevende kaderprogramma gefinancierde projecten de wetenschappelijke kennis op een hoger plan hebben weten te brengen. Tevens dient te worden gewezen op de enorm scheve verhouding tussen deelnemers uit de oude en de nieuwe lidstaten. Ook blijft de betrokkenheid van met name kleine en middelgrote bedrijven onder de maat. Daar zou met behulp van vereenvoudiging van de administratieve en financiële regels verandering in kunnen worden gebracht.</p>
      <p sl="cs">Ik wil graag wijzen op het belang van de gezamenlijke technologie- initiatieven (GTI’s) voor het concurrentievermogen van de Europese industrie. Verder wil ik wijzen op de juridische en administratieve obstakels (rechtspersoonlijkheid, financiële regels en soms ook intellectuele-eigendomskwesties) die kleine en middelgrote ondernemingen afschrikken van deelname. Ook wil ik wijzen op de al te versnipperde financiering van het onderzoek in Europa. Zowel de lidstaten als de EU voeren een breed scala aan programma’s met uiteenlopende prioriteiten, beoordelingscriteria, definities en methodologieën. Dat leidt onvermijdelijk tot overlappingen, verwarring en fouten.</p>
    </intervention>
    <intervention id="3-258-500" speaker_id="96867" name="Maria Da Graça Carvalho" is_mep="True" mode="written">
      <p sl="pt">Aangezien de economie nog steeds verzwakt is na de financiële crisis waardoor Europa getroffen werd, verwijst de rapporteur in zijn tussentijdse evaluatie naar belangrijke aspecten die verbeterd moeten worden om de beschikbare overheidsmiddelen zo doeltreffend mogelijk aan te wenden. Ik ben het eens met het feit dat de rapporteur zich concentreert op twee kwesties die bijzonder belangrijk zijn voor het toekomstige onderzoek in Europa, namelijk een verdere vereenvoudiging van de betalingen tussen de Europese Commissie en andere instanties en een grotere participatie van het MKB en het bedrijfsleven in het algemeen bij het zoeken naar oplossingen voor de grote sociale uitdagingen.</p>
    </intervention>
    <intervention id="3-259-000" speaker_id="96775" name="Lara Comi" is_mep="True" mode="written">
      <p sl="it">De unanieme stem van de commissie over dit belangrijke verslag en de stemming van vandaag tonen nogmaals aan dat het Parlement een sterk en helder standpunt kan innemen als het gaat om zaken die van fundamenteel belang zijn voor de burgers en de ondernemingen. In het verslag worden naar mijn mening de cruciale punten van het zevende kaderprogramma duidelijk aangegeven, en goede voorstellen gedaan om ervoor te zorgen dat de middelen die nog moeten worden toegekend goed zullen worden gebruikt en werkelijk zullen bijdragen aan grotere concurrentiekracht en excellentie van de Europese markt. De vereenvoudiging van de administratieve procedures en de verlichting van de bureaucratische lastendruk zie ik nog steeds als de belangrijkste uitdaging als we onze ondernemingen, en dan vooral de kleine en middelgrote, echt toegang willen verschaffen tot de financieringen. Met deze middelen moeten we gestructureerder kunnen werken, door de publiek-private partnerschappen te verbeteren, de clusters tussen verschillende regio’s te stimuleren en te voorzien in sterke samenwerking tussen het Cohesiefonds en de middelen voor onderzoek en innovatie.</p>
    </intervention>
    <intervention id="3-259-125" speaker_id="72775" name="Rachida Dati" is_mep="True" mode="written">
      <p sl="fr">Dit verslag helpt de aandacht te vestigen op de factoren die van cruciaal belang zijn om te kunnen voldoen aan de vereisten van de toekomst van het onderzoek in Europa, met name in de context van de door de Europa 2020-strategie gestelde doelen. Het is noodzakelijk geworden de buitensporige administratieve lastendruk te verlichten, vooral met het oog op een grotere participatie van het MKB in het zevende kaderprogramma. Bovendien moeten de EU-programma's te allen tijde de voordelen van onderzoek en innovatie voor onderwijs en werkgelegenheid consolideren.</p>
    </intervention>
    <intervention id="3-259-250" speaker_id="4335" name="Marielle De Sarnez" is_mep="True" mode="written">
      <p sl="fr">Er heeft een tussentijdse evaluatie door het Europees Parlement plaatsgevonden van het zevende kaderprogramma voor activiteiten op het gebied van onderzoek, technologische ontwikkeling en demonstratie voor de periode 2007-2013. Dit is een goede gelegenheid om de Europese Commissie eraan te herinneren hoe belangrijk het is de juiste keuzes te maken bij het investeren in onderzoek en innovatie voor de toekomst van Europa. Voor de jaren 2011, 2012 en 2013 moet nog 28,5 miljard euro worden geprogrammeerd. Dit bedrag moet prioritair worden gereserveerd voor projecten van het MKB en de industrie in het algemeen, met name op het gebied van energievoorziening, duurzame ontwikkeling en de bestrijding van de klimaatverandering. We moeten ervoor zorgen dat de onderzoeksinfrastructuur beter wordt gespreid over de hele Europese Unie waarbij tegelijkertijd het beginsel van excellentie wordt gerespecteerd, dat Europa in staat stelt de beste onderzoekers ter wereld aan te trekken.</p>
    </intervention>
    <intervention id="3-259-500" speaker_id="4347" name="Christine De Veyrac" is_mep="True" mode="written">
      <p sl="fr">In 2010 heeft de EU de doelstelling van de Lissabonstrategie om 3 procent van het bbp uit te trekken voor onderzoek en technologische ontwikkeling, niet verwezenlijkt. Dit is tevens een van de doelstellingen van de Europa 2020-strategie, maar de EU moet nu de middelen vinden om deze doelstelling te realiseren teneinde een op internationaal vlak concurrerende economie te blijven.</p>
      <p sl="fr">Ik verwelkom de aanneming van het verslag van de heer Audy over de tussentijdse evaluatie van het zevende kaderprogramma, waarin rekening wordt gehouden met de impact van de recente economische crisis, die er met name toe heeft geleid dat kleine en middelgrote ondernemingen minder kunnen investeren in onderzoek en ontwikkeling. Om de omslachtigheid van de administratieve procedures tegen te gaan en de toegang van ondernemingen tot Europese financiering te vergemakkelijken, is het absoluut noodzakelijk dat procedures eenvoudiger en transparanter worden.</p>
    </intervention>
    <intervention id="3-260-000" speaker_id="96977" name="Diogo Feio" is_mep="True" mode="written">
      <p sl="pt">Met de publicatie van de Europa 2020-strategie werd duidelijk dat het van fundamenteel belang is om in te zetten op onderzoek en ontwikkeling om de economische groei in Europa opnieuw aan te zwengelen en ervoor te zorgen dat Europa de meest concurrentiekrachtige speler wordt. Daarom moet een evaluatie van het zevende kaderprogramma (KP7) van de Europese Unie voor activiteiten op het gebied van onderzoek, technologische ontwikkeling en demonstratie gekoppeld worden aan de doelstellingen en de tenuitvoerlegging van de Europa 2020-strategie. Ik ben ervan overtuigd dat Europa, via onderzoek en ontwikkeling, doeltreffende en doelmatige oplossingen kan vinden voor het energieprobleem, voor de uitdagingen die de klimaatverandering ons stelt en voor het verbeteren van het Europese mededingingsvermogen en de Europese productiviteit, en ons zo naar een nieuwe, maar ook duurzamere groeicyclus kan leiden.</p>
    </intervention>
    <intervention id="3-260-250" speaker_id="96899" name="José Manuel Fernandes" is_mep="True" mode="written">
      <p sl="pt">Dit verslag van de heer Audy gaat over de tussentijdse evaluatie van het zevende kaderprogramma voor activiteiten op het gebied van onderzoek, technologische ontwikkeling en demonstratie. De Europese Raad heeft op 23 en 24 maart 2000 in Lissabon een ambitieuze strategische doelstelling bepaald voor de Europese Unie: de meest concurrerende en dynamische kenniseconomie van de wereld te worden tegen 2010. Die ambitieuze doelstelling bleek niet haalbaar te zijn. Ik hoop dat de doelstellingen van Europa 2020 wel verwezenlijkt zullen worden, in het bijzonder de doelstelling om 3 procent van het bbp uit te trekken voor onderzoek en technologische ontwikkeling tegen 2020. Europa 2020 mag niet blijven wachten op het volgende meerjarig financieel kader (MFK), het moet nu van start gaan. Deze herziening is daarom van cruciaal belang, want 50 procent van de middelen uit het zevende kaderprogramma (KP7) moet nog besteed worden. Ik ben het daarom eens met het standpunt van de rapporteur, in het bijzonder met de aanbeveling om mechanismen die toegang verschaffen tot financiering te vereenvoudigen, de administratieve procedures te vereenvoudigen en transparanter te maken en de activiteiten van het MKB te versterken. Bovendien moet er ingezet worden op kerngebieden zoals gezondheidszorg, kernenergie en nucleaire veiligheid, om zo een antwoord te bieden op de nieuwe uitdagingen op het vlak van innovatie en onderzoek.</p>
    </intervention>
    <intervention id="3-260-500" speaker_id="96706" name="João Ferreira" is_mep="True" mode="written">
      <p sl="pt">In dit verslag worden een aantal belangrijke aspecten van de tussentijdse evaluatie van het zevende kaderprogramma voor onderzoek en technologische ontwikkeling aangekaart. Er worden bovendien relevante opmerkingen gemaakt, zoals de opmerking dat de meeste binnen de EU uitgevoerde wetenschappelijke werkzaamheden nog steeds door (voornamelijk jonge) wetenschappers en technici worden uitgevoerd en onder precaire arbeidsomstandigheden plaatsvinden – kijk maar naar het geval van Portugal, een modelvoorbeeld daarvan.</p>
      <p sl="pt">Wij zijn van mening dat het noodzakelijk is om openbaar onderzoek te bevorderen en de resultaten daarvan op een eenvoudige, onbureaucratische manier beschikbaar te maken, door de activiteit in de industrie en het bedrijfsleven (in het bijzonder in het MKB), het scheppen van kwaliteitsvolle banen met rechten, sociale vooruitgang en duurzame ontwikkeling te bevorderen. Daarbij moet ingezet worden op uiteenlopende gebieden zoals energie-efficiëntie, nieuwe energiebronnen, een doeltreffend gebruik van natuurlijke hulpbronnen, recyclage, nieuwe productieprocessen, etc.</p>
      <p sl="pt">Wij willen erop wijzen dat wij bezorgd zijn over een aantal van de beginselen waarvan in de Europese onderzoeksruimte wordt uitgegaan. Wij zijn van mening dat die ruimte gebaseerd moet zijn op samenwerking en wederzijdse voordelen, dat zij de bestaande ongelijkheden tussen de nationale onderzoeksstelsels moet afzwakken en de concentratie van wetenschappelijke en menselijke middelen in de meer ontwikkelde landen (of in de zogenaamde excellentiecentra) moet tegengaan.</p>
    </intervention>
    <intervention id="3-261-000" speaker_id="4466" name="Ilda Figueiredo" is_mep="True" mode="written">
      <p sl="pt">In dit verslag wordt ingegaan op een aantal relevante aspecten van de tussentijdse evaluatie van het zevende kaderprogramma (KP7) voor onderzoek en technologische ontwikkeling, zoals de 40 procentdoelstelling voor vrouwelijke participatie in de wetenschap, waar die participatie nu niet meer dan 25,5 procent bedraagt. Er wordt ook erkend dat Europa nog steeds achterblijft bij de VS en zijn voorsprong op de opkomende economieën aan het kwijtraken is. De rapporteur betreurt tevens dat de meeste binnen de EU uitgevoerde wetenschappelijke werkzaamheden nog steeds onder precaire arbeidsomstandigheden plaatsvinden.</p>
      <p sl="pt">Maar er zijn een aantal aspecten die ons tot bezorgdheid strekken, in het bijzonder de beginselen die richting geven aan de Europese onderzoeksruimte. Die ruimte moet gebaseerd zijn op samenwerking tussen de echte netwerken voor onderzoek en samenwerking, om elke neiging naar concentratie van wetenschappelijke en menselijke middelen in de meer ontwikkelde landen tegen te gaan en de bestaande ongelijkheden tussen de nationale onderzoeksstelsels te verkleinen.</p>
      <p sl="pt">Wij zijn van mening dat het noodzakelijk is om openbaar onderzoek te bevorderen en de resultaten daarvan op een eenvoudige, onbureaucratische manier beschikbaar te maken om zo de innovatie in micro-, kleine en middelgrote ondernemingen te bevorderen, of het nu gaat om innovatie op het vlak van energie-efficiëntie, nieuwe energiebronnen en nieuwe productieprocessen, recyclage en een doeltreffend gebruik van natuurlijke hulpbronnen of het scheppen van kwaliteitsvolle banen met rechten, of om innovatie op het sociale en menselijke vlak, die gericht is op sociale vooruitgang.</p>
    </intervention>
    <intervention id="3-262-000" speaker_id="23868" name="Monika Flašíková Beňová" is_mep="True" mode="written">
      <p sl="sk">In het verslag wordt beoordeeld of de gouden, voor Europa essentiële, driehoek kennis, onderwijs en onderzoek met het zevende kaderprogramma voor onderzoek en technologische ontwikkeling geconsolideerd kan worden. Het programma heeft onder andere een goede participatiegraad en uitmuntende resultaten bij het selecteren van projecten. Het is alleen jammer dat er bij het programma over het algemeen relatief weinig succes wordt geboekt. Het is van essentieel belang dat het overheidsgeld in het kader van dit programma op de juiste manier wordt beheerd en ik ben ervan overtuigd dat elke verandering of koerswijziging op een dusdanige wijze moet worden doorgevoerd dat hierbij de stabiliteit, de algehele cohesie en de rechtszekerheid worden gerespecteerd die de basis vormen voor het wederzijds vertrouwen tussen de deelnemende partijen.</p>
    </intervention>
    <intervention id="3-263-000" speaker_id="2125" name="Pat the Cope Gallagher" is_mep="True" mode="written">
      <p sl="ga">Hoofdzaak van dit verslag is dat de Europese Unie haar uiterste best moet doen om op het gebied van onderzoek, innovatie en wetenschap een leidinggevende rol te blijven spelen. Immers, als wij thans niet over een degelijke onderzoeksbasis beschikken, zullen wij in de toekomst niet kunnen uitmunten in innovatie. Er zijn passende onderzoeksmiddelen nodig om de werkgelegenheid in de Europese Unie te bevorderen en nieuwe banen te scheppen en om het concurrentievermogen van de Europese Unie aan te wakkeren, met name nu de opkomende economieën steeds sterker worden. De samenwerking tussen de particuliere sector en de openbare sector moet worden bevorderd en de kleine en middelgrote ondernemingen moeten worden aangemoedigd om actief aan het programma deel te nemen. Deze aanmoediging moet uitgaan van de hoge autoriteiten. Op 4 februari hebben de leiders van de Europese Unie en de lidstaten zich tijdens een bijeenkomst verplicht tot de verwezenlijking van het "Europa 2020-vlaggenschipinitiatief — Innovatie-Unie". Nu dient echter actie te worden ondernomen om de daad bij het woord te voegen. Onderzoek en innovatie zullen ons mede uit de economische impasse helpen die ons thans in zijn greep houdt.</p>
    </intervention>
    <intervention id="3-263-500" speaker_id="5565" name="Brice Hortefeux" is_mep="True" mode="written">
      <p sl="fr">Onderzoek en ontwikkeling spelen een grote rol bij de modernisering van onze economieën en de vergroting van ons concurrentievermogen. Met een begroting van 54 miljard euro voor de periode 2007-2013, is het zevende kaderprogramma wereldwijd het breedste programma voor steun aan onderzoek.</p>
      <p sl="fr">Het feit dat dit verslag met een grote meerderheid is aangenomen, getuigt ervan hoeveel belang het Parlement hecht aan het welslagen van zowel dit programma als de volgende. Er moeten nog inspanningen worden geleverd om ervoor te zorgen dat het overheidsgeld goed wordt beheerd en middelen niet worden versnipperd over projecten die niet erg efficiënt zijn of niet voldoen aan onze behoeften.</p>
      <p sl="fr">Met het oog op de toekomst van het Europees onderzoek moet de tenuitvoerlegging van de programma's worden vereenvoudigd, de toegang tot financiering worden vergemakkelijkt, de participatie van het MKB worden bevorderd en moeten vooral onze prioriteiten worden afgestemd op de grote maatschappelijke uitdagingen (waaronder vergrijzing en klimaatverandering).</p>
      <p sl="fr">Ik ben ervan overtuigd dat voor de Europese Unie een leidersrol is weggelegd bij de ontwikkeling van grote onderzoeksprogramma's en dat zij echte meerwaarde kan hebben door de Europese onderzoeksruimte (EOR) te consolideren. Om deze reden heb ik besloten dit verslag ten volle te steunen.</p>
    </intervention>
    <intervention id="3-263-750" speaker_id="96693" name="Juozas Imbrasas" is_mep="True" mode="written">
      <p sl="lt">Ik heb voor deze resolutie gestemd omdat het Europees Parlement er in de tekst op aandringt het zevende kaderprogramma zo in te richten dat in de laatste jaren van het programma (2011-2013) recht wordt gedaan aan de uiteenlopende gevolgen van de economische crisis voor de respectieve lidstaten, gezien de omvangrijke bedragen (28,8 miljard euro voor drie jaar) die nog moeten worden geprogrammeerd, de doelstellingen die in het kader van EU-2020 moeten worden gerealiseerd en de voorbereidingen voor de Europese onderzoeksruimte en de Innovatie-Unie. Het dringt er met name op aan dat de KP7-programmadoelstellingen op één lijn worden gebracht met de EU-strategieën op het gebied van efficiënt gebruik van hulpbronnen, grondstoffen en de digitale agenda. De nog resterende bedragen mogen niet worden gebruikt voor andere doeleinden dan onderzoek en mogen niet worden ingezet voor andere programma's of instrumenten die niet vallen onder de sectoren onderzoek en innovatie en niet stroken met de doelstellingen en de opzet van het zevende kaderprogramma. Het is noodzakelijk om de financiering van onderzoek en ontwikkeling in de Europese Unie te versterken, te stimuleren en veilig te stellen middels een dienovereenkomstige verhoging van de relevante uitgaven na 2013, omdat deze financieringsverruiming – die idealiter gestalte moet krijgen door een toename van het budget – duurzame groei en concurrentiekracht door excellentie ten goede moet komen. Deze middelenverruiming moet gepaard gaan met een meer resultaatgerichte, prestatiegedreven benadering en met een radicale vereenvoudiging van de financieringsprocedures. Ik spreek mijn steun uit voor verdere samenwerking en coördinatie tussen de verschillende OOI-programma's van de Europese Unie en ben van mening dat de continuïteit van het toekomstige programma, van zodra dit is vastgesteld, voor alle betrokken actoren van groot belang is.</p>
    </intervention>
    <intervention id="3-264-000" speaker_id="96771" name="Jarosław Kalinowski" is_mep="True" mode="written">
      <p sl="pl">De snel vergrijzende Europese samenleving vraagt om innovatieve oplossingen op uiteenlopende gebieden, zodat zij ondanks de afnemende beroepsbevolking efficiënt kan blijven functioneren. Klimaatverandering, onverwachte grondstoftekorten en biologische gevaren, bijvoorbeeld het recente voorval met E. colibacteriën in groenten zijn vergelijkbare uitdagingen. Investeren in wetenschap en technologische ontwikkeling is het recept voor het vinden van oplossingen in dit soort ongewone situaties. Ondanks de vele debatten over dit onderwerp zijn de genomen maatregelen in Europa weinig effectief. Dit bedreigt ons continent en onze economie, die niet zelfvoorzienend is en bovendien het hoofd moet bieden aan de dominante Chinese, Indiase en Braziliaanse economieën, die zich in een razendsnel tempo ontwikkelen. De EU moet prioriteit geven aan financiële steun en vereenvoudiging van de wettelijke procedures voor wetenschappelijke ontwikkeling. Stilstand is achteruitgang.</p>
    </intervention>
    <intervention id="3-265-000" speaker_id="96901" name="Krišjānis Kariņš" is_mep="True" mode="written">
      <p sl="lv">Ik onderschrijf het verslag over de tussentijdse evaluatie van het zevende kaderprogramma van de Europese Unie voor activiteiten op het gebied van onderzoek, technologische ontwikkeling en demonstratie, omdat ik van oordeel ben dat het een betrouwbaar beeld geeft van zowel de resultaten als de bestaande problemen. De Europese Unie beschikt over het nodige potentieel om uit te groeien tot wereldleider in innovatie en uitvindingen. Die ontwikkeling zou onze economie nieuw leven inblazen en de levensstandaard van onze burgers verbeteren. Wij kunnen deze doelstelling bereiken door ons huiswerk te maken. In dit verband moeten wij er vooral naar streven om de bureaucratische lasten te verminderen. Om een bolwerk van innovatie te worden moeten wij verzaken aan de administratieve rompslomp die verhindert dat de middelen naar de onderzoekers en de ondernemers vloeien. Zolang de Europese Unie blijft opgezadeld met het oude en starre bureaucratische systeem dat de ontwikkeling van nieuwe, dynamische bedrijven in de weg staat, zal zij haar doelstelling om tegen 2020 3 procent van het bbp uit te trekken voor onderzoek en technologische ontwikkeling niet halen. De Europese Unie moet zich aanpassen aan de nieuwe tijden en zich losrukken uit haar bureaucratische harnas. Deze aanpak moet in de eerste plaats ten uitvoer worden gelegd in het kader van het onderzoeksprogramma, dat een financieringsbron is voor uitvindingen, de verwezenlijking van nieuwe ideeën en nieuwe banen.</p>
    </intervention>
    <intervention id="3-266-000" speaker_id="96793" name="Paweł Robert Kowal" is_mep="True" mode="written">
      <p sl="pl">Paragraaf 27 van dit verslag bevat informatie die niet strookt met de waarheid. De bewering dat Indect permanent toezicht houdt op websites en individuele computersystemen is onjuist. Dit is bevestigd door de ethische evaluatie die op 15 maart 2011 is uitgevoerd in Brussel, met deelname van specialisten uit Oostenrijk, Frankrijk, Nederland, Duitsland en het Verenigd Koninkrijk. Het resultaat van de ethische evaluatie van Indect was positief en er is geen enkele overtreding vastgesteld op het gebied van de ethische aspecten van het project. De Europese Commissie houdt al vanaf het begin permanent toezicht op Indect en heeft tot nu toe geen enkele onregelmatigheid vastgesteld. Bovendien past deze paragraaf niet bij de rest van het verslag en is hij specifiek gericht op Indect, waarbij voorbij is gegaan aan andere vergelijkbare projecten die uit EU-fondsen worden gefinancierd.</p>
      <p sl="pl">De hoofddoelstelling van het Indect-project (Intelligent Information System Supporting Observation, Searching and Detection for Security of Citizens in Urban Environment), dat wordt geleid door de AGH Universiteit voor Wetenschap en Technologie in Krakau, is het ontwikkelen van onderzoek naar informatietechnologieën die de veiligheid van burgers in stedelijke gebieden vergroten. Door middel van toezicht moet het Indect-systeem gevaren identificeren, waaronder pornografie en handel in wapens, drugs en menselijke organen. Daarnaast heeft het als taak om gegevens en privacy te beschermen.</p>
    </intervention>
    <intervention id="3-266-250" speaker_id="96816" name="Giovanni La Via" is_mep="True" mode="written">
      <p sl="it">Het zevende kaderprogramma van de Europese Unie voor onderzoek, technologische ontwikkeling en demonstratie (KP7) is het omvangrijkste researchondersteuningsinstrument ter wereld is en tevens het voornaamste onderzoeksbeleidsinstrument van de Europese Unie. De actie die is ondernomen voor het vergaren van zo breed mogelijke kennis toont aan dat de verspreiding en toepassing van innovatie in het dagelijks leven steeds noodzakelijker wordt. Juist omdat dit instrument zo dicht bij het dagelijks leven staat heb ik voor het verslag van de heer Audy gestemd, en ik hoop dat toekomstig innovatiebeleid de synergie-effecten binnen de waardeketen van onderzoek en ontwikkeling ten volle benut. Op dit moment is het zevende kaderprogramma, hoewel het primair is gericht op onderzoek en technologische ontwikkeling, het enige instrument om de doelstellingen van de 'Innovatie-Unie' te verwezenlijken en om de omschakeling van Europa tot een op kennis gebaseerde maatschappij te versnellen. Denken aan de toekomst van innovatie houdt in dat we nieuwe werkgelegenheid moeten scheppen, het potentieel van onderzoek moeten benutten en toepassen op het dagelijks leven en het potentieel van de menselijke middelen moeten benutten. Al deze punten moeten zonder twijfel worden opgenomen in het volgende kaderprogramma.</p>
    </intervention>
    <intervention id="3-266-500" speaker_id="105849" name="Agnès Le Brun" is_mep="True" mode="written">
      <p sl="nl">Sinds 2007 geeft de Europese Unie elk jaar meer dan 6 miljard euro uit aan de financiering van onderzoek en ontwikkeling op het continent. Dit is de komende decennia een van de grootste uitdagingen voor Europa. Europa blijft namelijk achter bij de Verenigde Staten en wordt razendsnel ingehaald door de opkomende landen. Wij moeten er dan ook heel snel voor zorgen dat innovatie weer een vooraanstaande plaats inneemt binnen ons sociale model. In zijn verslag trekt mijn collega Jean-Pierre Audy lering uit de ervaringen met het eerste deel van het kaderprogramma voor onderzoek. Ter verwezenlijking van de doelstellingen van de Europa 2020-strategie wordt voorgesteld om de rest van het programma te concentreren op de meest dringende uitdagingen voor de EU binnen de sectoren die worden genoemd in het hoofdstuk 'Samenwerking' van het zevende kaderprogramma, namelijk: gezondheid, voedsel en biotechnologie, ICT, nanowetenschappen en nanotechnologie, energie, het SET-plan en het gebruik van biogas, milieu, duurzaam vervoer, sociaaleconomische wetenschappen en geesteswetenschappen, ruimte en veiligheid. Ik heb vóór dit verslag gestemd omdat hierin niet alleen de balans van de situatie wordt opgemaakt, maar ook omdat hierin voor de Europese Unie ambitieuze doelstellingen worden gesteld die tegemoetkomen aan de hoge verwachtingen van de Europese burgers.</p>
    </intervention>
    <intervention id="3-267-000" speaker_id="1403" name="David Martin" is_mep="True" mode="written">
      <p sl="en">Met het zevende kaderprogramma krijgt de EU een kans om haar onderzoeksbeleid te laten aansluiten op haar economische en sociale ambities, met name door de Europese onderzoeksruimte te consolideren. Het zevende kaderprogramma, waaraan voor de periode 2007-2013 een begroting van ongeveer 54 miljard euro is toegekend, is in de loop der jaren tot een van 's werelds grootste programma's ter ondersteuning van onderzoek uitgegroeid en is het voornaamste instrument voor het onderzoeksbeleid van de EU. Er zijn vier hoofddoelstellingen geïdentificeerd, die aansluiten op vier specifieke programma's die de Europese onderzoeksactiviteiten moeten structureren: de programma's Samenwerking, Ideeën, Mensen en Capaciteiten. Deze programma's zijn bedoeld om de EU in staat te stellen oplossingen aan te reiken voor de grote maatschappelijke uitdagingen die in alle lidstaten spelen en die deze landen niet alleen kunnen aanpakken (vergrijzing en gezondheid, energie-, water- en voedselvoorziening, duurzame ontwikkeling, de bestrijding van de klimaatverandering, enz.), en om de kennis te ontwikkelen die onze bedrijven nodig hebben om meer te kunnen innoveren en hun concurrentiepositie te versterken.</p>
    </intervention>
    <intervention id="3-267-500" speaker_id="4462" name="Clemente Mastella" is_mep="True" mode="written">
      <p sl="it">Het zevende kaderprogramma voor onderzoek en technische ontwikkeling is in de loop der jaren een van de belangrijkste ondersteuningsprogramma’s ter wereld geworden, en is het voornaamste onderzoeksbeleidsinstrument van de Europese Unie. Na het mislukken van de zogeheten 'strategie van Lissabon', die tegen 2010 de meest concurrerende en dynamische kenniseconomie van de wereld voorzag voor de Europese Unie, is besloten om te onderzoeken of de herziening van het zevende kaderprogramma geen gelegenheid is om de gouden driehoek van kennis, onderwijs en onderzoek te consolideren. Wij zijn van mening dat de EU met het zevende kaderprogramma haar onderzoeksbeleid kan aangrijpen om haar economische en sociale ambities waar te maken door in het bijzonder de Europese onderzoeksruimte (EOR) te consolideren. Daarnaast is het noodzakelijk om het beleid voor onderzoek en ontwikkeling te territorialiseren en een ambitieus Europees onderzoeksplan op het gebied van defensietechnologie op te zetten, teneinde de industriële en technologische basis van de sector te versterken en daarbij de doeltreffendheid van de militaire overheidsuitgave te verbeteren. Wij zijn het tot slot eens met de Begrotingscommissie, die benadrukt dat de opzet en de tenuitvoerlegging van alle kaderprogramma’s gebaseerd moet zijn op de beginselen van eenvoudigheid, stabiliteit, rechtszekerheid, consistentie, excellentie en vertrouwen, en de banden tussen de onderzoeksinstellingen en het bedrijfsleven moeten worden aangehaald.</p>
    </intervention>
    <intervention id="3-267-625" speaker_id="96978" name="Nuno Melo" is_mep="True" mode="written">
      <p sl="pt">Het zevende kaderprogramma (KP7) voor onderzoek en technologische ontwikkeling (O&amp;O) is het grootste financieringsinstrument van de Europese Commissie ter ondersteuning en bevordering van onderzoeksactiviteiten. Het beschikt over een begroting van meer dan 50 miljard euro voor de periode 2007-2013. Dit verslag geeft aan welke weg gevolgd moet worden met betrekking tot dit kaderprogramma voor O&amp;O, het moet verder afgestemd worden op de Europa 2020-doelstellingen, maar ook op het initiatief "Innovatie-Unie", en het moet vooral gericht zijn op de klimaatverandering, het energiebeleid, het mededingingsvermogen en de vergrijzing van de bevolking. Als we erin slagen de hier vastgelegde doelstellingen te bereiken, is er geen twijfel mogelijk dat we een nieuwe economische groeicyclus op gang zullen brengen.</p>
    </intervention>
    <intervention id="3-267-750" speaker_id="96999" name="Alexander Mirsky" is_mep="True" mode="written">
      <p sl="en">Het zevende kaderprogramma van de EU is bedoeld om een verenigde Europese kennisruimte op te bouwen op basis van behaalde resultaten in eerdere programma's en om verder onderzoek naar het versterken van sociaaleconomische factoren in de ontwikkeling van Europa uit te voeren. Wetenschappelijk onderzoek is een van de fundamenten van de Europese strategie voor economische ontwikkeling, en zal zorgen voor competentie, ontwikkeling van de maatschappelijke ruimte en bescherming van het milieu. Daarom heb ik voor gestemd.</p>
    </intervention>
    <intervention id="3-268-000" speaker_id="28255" name="Andreas Mölzer" is_mep="True" mode="written">
      <p sl="de">Bij het zevende kaderprogramma gaat het niet alleen algemeen om onderzoek, maar ook om een bijzonder onderzoeksgebied dat ons allemaal na aan het hart moet gaan na de ramp in Fukushima. Het gaat dus om de middelen uit het Euratom-programma. Wat hebben we aan krachtiger reactoren als deze het begeven onder watermassa’s en aardbevingen? Wat hebben we aan de krachtigste kerncentrale als een kleine fout voldoende is om niet alleen de directe omgeving, maar grote gebieden gedurende decennia onbewoonbaar te maken? We moeten meer aandacht schenken aan nucleaire veiligheid en de ontwikkeling van alternatieven stimuleren. Fukushima moet bij de verlenging van het Euratom-onderzoeksprogramma voor de jaren 2012-2013 gebruikt worden als kans voor een koerswijziging. We moeten ons meer bezighouden met stralingsbescherming en berging. Het is van cruciaal belang dat we niet dezelfde prioriteiten handhaven, i.e. de uitbreiding van kernenergie, maar ons concentreren op het onderwerp veiligheid. Het lopende onderzoeksprogramma blijft uiteraard ongemoeid. Ik heb hiermee rekening gehouden toen ik mijn stem uitbracht.</p>
    </intervention>
    <intervention id="3-268-250" speaker_id="96981" name="Franz Obermayr" is_mep="True" mode="written">
      <p sl="de">Ik heb me bij mijn werk als Parlementslid al vaak ingezet voor nucleaire veiligheid in de EU. Een technologie voor energieopwekking waaraan dermate grote risico’s kleven, met alle gevaarlijke bijproducten en fatale gevolgen voor mens en natuur in het geval van de zwaarst voorstelbare storing, mag niet worden mooigepraat onder de dekmantel van klimaatbescherming. Helaas voorziet ook het zevende kaderprogramma in financiering voor onderzoek op het gebied van kernenergie. In het verslag wordt echter ook gevraagd om meer voorschriften voor het EU-spionageprogramma Indect. De Europese Commissie zou direct alle documenten van het project moeten overleggen en een duidelijk en streng mandaat voor de onderzoeksdoelstelling, de toepassing en de eindgebruikers van Indect moeten vastleggen. Dat is een eerste succes, waarbij de rechten van EU-burgers ten minste in beginsel serieus worden genomen. Na het afwegen van deze redenen heb ik mij van stemming onthouden.</p>
    </intervention>
    <intervention id="3-268-500" speaker_id="97197" name="Alfredo Pallone" is_mep="True" mode="written">
      <p sl="it">Ik heb gestemd voor het verslag van de heer Audy omdat het zevende kaderprogramma compleet moet worden herzien om het in lijn te brengen met de doelstellingen van de Europa 2020-strategie en deze te kunnen behalen. De negatieve uitkomst van de tussentijdse evaluatie betekent dat we de prioriteiten moeten herzien. Ik ben het er daarom mee eens dat de belangrijkste doelstellingen opnieuw moeten worden geformuleerd en de behoefte aan een doeltreffender onderzoeksbeleid moet worden benadrukt. We moeten een einde te maken aan de omslachtige administratieve procedures, en zorgen voor een grotere participatie van de kmo’s, en grotere innovatie en integratie van de financieringen. Met deze wijzigingen mogen we hopen op een succesvolle uitvoering van de projecten uit de tweede fase van het zevende kaderprogramma.</p>
    </intervention>
    <intervention id="3-268-625" speaker_id="96902" name="Maria do Céu Patrão Neves" is_mep="True" mode="written">
      <p sl="pt">In dit verslag over de tussentijdse evaluatie van het zevende kaderprogramma (KP7) van de Europese Gemeenschap voor activiteiten op het gebied van onderzoek, technologische ontwikkeling en demonstratie wil men wetenschap en burgers dichter bij elkaar brengen. In de Lissabon-strategie werd een ambitieuze strategische doelstelling bepaald voor de Europese Unie: tegen 2010 de meest concurrerende en dynamische kenniseconomie van de wereld te worden. Die wens is vanwege verschillende omstandigheden geen realiteit geworden. Geschiedkundigen zullen moeten uitmaken wat er precies gebeurd is in het bewogen decennium 2000–2010, dat eindigde met een bijzonder ernstige economische crisis. Nu is het vooral belangrijk, en daarin steun ik de rapporteur, om het geleverde werk te analyseren en de werkzaamheden voor de toekomst te heroriënteren. Het KP7 biedt de EU een nieuwe gelegenheid om zijn onderzoeksbeleid aan te passen aan zijn economische en sociale ambities, in het bijzonder via de consolidatie van de Europese onderzoeksruimte. Het KP7 is wereldwijd een van de breedste programma's voor steun aan onderzoek geworden en het is het belangrijkste instrument van het onderzoeksbeleid van de EU. De bestaande specifieke programma’s, zoals de programma's Samenwerking, Ideeën, Mensen en Capaciteiten, kunnen en moeten onze bedrijven in staat stellen om de kennis te ontwikkelen die zij nodig hebben om meer te kunnen innoveren en hun concurrentiepositie te versterken.</p>
    </intervention>
    <intervention id="3-268-750" speaker_id="36392" name="Aldo Patriciello" is_mep="True" mode="written">
      <p sl="it">Een herziening van het zevende kaderprogramma blijkt noodzakelijk te zijn om het programma verder in lijn te brengen met de doelstellingen van de Europa 2020-strategie. Voor een concurrentiekrachtiger Europees onderzoeksbeleid waarmee we onze economische en sociale ambities waar kunnen maken moeten we het zevende kaderprogramma aanpassen aan vier belangrijke doelstellingen: de vereenvoudiging van de kaderprogramma’s voor ontwikkeling bevorderen door een einde te maken aan de omslachtige administratieve procedures; de participatie van de kmo’s vergroten; het aspect 'innovatie' verbeteren; de risicodelende financieringsfaciliteit handhaven en uitbreiden.</p>
      <p sl="it">Daarnaast moeten we de nadruk leggen op het belang van samenwerking tussen de academische wereld, de openbare onderzoeksinstellingen en de industriële sector. Ook moeten we verdere aandacht besteden aan de voorstellen met betrekking tot onderzoekssamenwerking tussen de publieke sector en de industriële sector, samenwerking tussen de kmo-netwerken, universiteiten en de openbare onderzoeksinstellingen bevorderen, de belangrijkste criteria voor de projectkeuze van het zevende kaderprogramma uitbreiden met de beoordeling van de mogelijke invloed op de markt, overdracht van technologie en de commerciële benutting van de onderzoeksresultaten. Om deze redenen, en opdat de EU concurrentiekrachtiger kan worden op het gebied van onderzoek zonder te moeten wachten op het achtste kaderprogramma, stem ik voor een herziening van het zevende kaderprogramma.</p>
    </intervention>
    <intervention id="3-268-875" speaker_id="28166" name="Vincent Peillon" is_mep="True" mode="written">
      <p sl="nl">Ik heb vóór het verslag van de heer Audy gestemd over de tussentijdse evaluatie van het zevende kaderprogramma voor onderzoek en ontwikkeling. Met deze tekst bevestigt het Europees Parlement zijn steun aan dit programma, dat van groot belang is voor de ontwikkeling van het Europees onderzoek en de verbetering van de concurrentiepositie van onze bedrijven. In het verslag wordt gepleit voor instelling van een permanent budget, wat absoluut noodzakelijk is om de doelstellingen te halen. Vervolgens worden er concrete voorstellen gedaan om de zwakke punten in het programma op te lossen. Terecht wordt de noodzaak onderstreept tot vereenvoudiging van de financieringsprocedures en optimalisering van de bestaande instrumenten, om de toegang voor het midden- en kleinbedrijf te vergemakkelijken. Ten slotte herinnert het verslag ons eraan dat de Europese Commissie erop moet letten dat stimulering van innovatie niet ten koste gaat van de vooruitgang in het fundamentele onderzoek.</p>
    </intervention>
    <intervention id="3-269-000" speaker_id="38595" name="Rovana Plumb" is_mep="True" mode="written">
      <p sl="en">In dit verslag wordt bekeken of de herziening van het zevende kaderprogramma voor onderzoek en technologische ontwikkeling (KP7) misschien een gelegenheid biedt om kennis, onderwijs en onderzoek, de gouden driehoek die de sleutel vormt tot het lot van de Europeanen, te consolideren. Ik ben verheugd over de mate van participatie en de uitstekende selectie van projecten, maar ik betreur het dat het slagingspercentage onder dit programma over het algemeen vrij laag blijft en ontmoedigend is, vooral voor het midden- en kleinbedrijf. In het kader van het programma Mensen steun ik de Marie Curie-acties, die voor onderzoekers van grote waarde in hun loopbaan zijn, en erken ik dat gezamenlijke technologie-initiatieven (GTI's) bevorderlijk zijn voor het concurrentievermogen van de Europese industrie.</p>
    </intervention>
    <intervention id="3-269-500" speaker_id="107386" name="Phil Prendergast" is_mep="True" mode="written">
      <p sl="en">Gezien de economische crisis waarmee de EU wordt geconfronteerd is het van essentieel belang dat we identificeren welke gebieden van onze activiteiten zich ertoe lenen om ons te helpen onze problemen te overwinnen. Onderzoek en innovatie spelen een centrale rol bij slimme, duurzame en inclusieve groei, en dus is investering in O&amp;O de beste respons die we kunnen geven. Gelet op de talloze politieke en economische veranderingen die hebben plaatsgevonden sinds het zevende kaderprogramma werd aangenomen is het nodig het zevende kaderprogramma zodanig te wijzigen dat het een afspiegeling vormt van de nieuwe realiteit. Gezien het belang van de kennisindustrie voor Europa en onze welvarende O&amp;O-sector kunnen we het ons niet veroorloven te wachten met het treffen van maatregelen totdat het achtste kaderprogramma verschijnt. De Lissabondoelstelling dat de Unie tegen 2010 de meest concurrerende kenniseconomie ter wereld moest worden is misschien niet gehaald, maar dat betekent niet dat we het idee helemaal moeten laten varen. We moeten ernaar blijven streven om dit doel te halen door het zevende kaderprogramma te herzien. Daarbij moeten we het ernstige gebrek in het zevende kaderprogramma aan financiering voor onderzoek naar de gezondheid van moeder en kind aanpakken. Jaarlijks worden er bijna 400 000 baby's te vroeg geboren, en toch is er geen financiering voor onderzoek op dit gebied. Te vroege geboorte is de allergrootste oorzaak van kindersterfte, terwijl te vroeg geboren baby’s een veel grotere kans hebben levenslange chronische ziekten te ontwikkelen.</p>
    </intervention>
    <intervention id="3-269-750" speaker_id="96903" name="Paulo Rangel" is_mep="True" mode="written">
      <p sl="pt">Bij de evaluatie van het zevende kaderprogramma (KP7) voor activiteiten op het gebied van onderzoek, technologische ontwikkeling en demonstratie moet gekeken worden naar de huidige situatie in de Europese Unie, maar dan wel met het oog op de toekomst. De rapporteur merkt terecht op dat de doelstelling die de Europese Raad in 2000 bepaald heeft, tegen 2010 de meest concurrerende en dynamische kenniseconomie van de wereld te worden, niet verwezenlijkt is. Die doelstelling is dan misschien niet bereikt binnen het vooropgestelde tijdpad, ze blijft wel gehandhaafd als werkelijk einddoel van de gezamenlijke actie. De evaluatie van het kaderprogramma kan daarom een belangrijke rol spelen om die doelstelling te bereiken door de belemmeringen voor de groei van de Europese economie weg te nemen, in het bijzonder via het beperken van de administratieve rompslomp die komt kijken bij de procedures om toegang te krijgen tot de programma’s ter ondersteuning van onderzoek.</p>
    </intervention>
    <intervention id="3-270-000" speaker_id="28409" name="Raül Romeva i Rueda" is_mep="True" mode="written">
      <p sl="en">Ik ben voor. Het verslag was al unaniem goedgekeurd door de Commissie industrie, onderzoek en energie, geeft gevolg aan de aanbevelingen van de deskundigengroep en stelt verdere ruimte voor verbetering vast van de diverse onderzoeksinstrumenten van de EU. Bijvoorbeeld: meer open toegang tot en verspreiding van de resultaten van onderzoek, een breder beroep op het gebied van sociaaleconomische wetenschappen, meer samenwerkingsgericht onderzoek, activiteiten ter verbetering van de mobiliteit van onderzoekers, meer acties ten gunste van innovatieve middelgrote en kleine bedrijven, en een betere coördinatie tussen de lidstaten. In het verslag wordt de kwestie van ITER- of Galileo-investeringen niet behandeld. Een negatief punt is dat de tekst soms te veel gericht is op de economische rol en het concurrentievermogen van onderzoek en innovatie in plaats van op wat onderzoek en innovatie voor de maatschappij als geheel kunnen betekenen.</p>
    </intervention>
    <intervention id="3-271-000" speaker_id="96819" name="Licia Ronzulli" is_mep="True" mode="written">
      <p sl="it">Onderzoek is een essentieel onderdeel van kennis en versterkt de groei en werkgelegenheid van de Europese Unie in een mondiale economie. Het zevende kaderprogramma voor ontwikkeling geeft de Europese Unie de mogelijkheid om het onderzoeksbeleid te ontwikkelen en tegelijkertijd de Europese onderzoeksruimte (EOR) te consolideren. Met dit programma wil Europa voldoen aan de eisen die de industrie, en meer in het algemeen het Europese beleid, stellen op het gebied van onderzoek en kennis.</p>
      <p sl="it">Met de aanneming van het verslag van vandaag benadrukt het Europees Parlement de resultaten die het onderzoeksprogramma in deze eerste vier jaar heeft geboekt. Voor grotere en betere resultaten in de toekomst zullen we het administratieve proces moeten vereenvoudigen, de participatie van de kleine en middelgrote ondernemingen moeten verbeteren, innovatie moeten bevorderen en financieringsfaciliteiten met risicodeling moeten aannemen. De EU en de lidstaten worden daarnaast aangespoord een ambitieus onderzoeksplan op te zetten voor de versterking van de Europese defensiesector.</p>
    </intervention>
    <intervention id="3-271-500" speaker_id="99416" name="Nikolaos Salavrakos" is_mep="True" mode="written">
      <p sl="el">Ik heb voor het verslag van de heer Audy gestemd omdat ik van mening ben dat investeringen in onderzoek en innovatie van essentieel belang zijn voor het mededingingsvermogen, de groei en het scheppen van nieuwe banen in de EU. Mijns inziens is een tussentijdse evaluatie van het zevende kaderprogramma voor activiteiten op het gebied van onderzoek en technologische ontwikkeling 2007-2013 zeer nuttig omdat waardevolle conclusies getrokken kunnen worden uit de evaluatie van de huidige situatie. Ik ben ingenomen met het voorstel van de rapporteur tot vereenvoudiging van de financieringsprocedures en met het feit dat voor de EU-uitgaven een prestatiegedreven benadering en de criteria van 'uitmuntendheid' en 'Europese toegevoegde waarde' worden gevolgd. Onderzoek is een sector die enorme toegevoegde waarde kan creëren voor de Unie. De overheidsmiddelen zijn beperkt en daarom moeten particuliere financiële middelen worden vlot getrokken om het komende achtste kaderprogramma voor onderzoek te kunnen financieren. Daarom sta ik positief tegenover het voorstel van de rapporteur om de deelneming van industriegroepen en het midden- en kleinbedrijf te verhogen.</p>
    </intervention>
    <intervention id="3-272-000" speaker_id="23787" name="Czesław Adam Siekierski" is_mep="True" mode="written">
      <p sl="pl">Sinds de introductie van het zevende kaderprogramma voor activiteiten op het gebied van onderzoek en technologische ontwikkeling zijn er vier jaar verstreken. In het licht van de veranderende mondiale economische situatie en in een tijd dat Europa zich langzaam probeert te ontworstelen aan de economische crisis, wordt duidelijk dat het programma in het leven is geroepen om legitieme en belangrijke problemen op te lossen. De mondiale concurrentie met economische machten als China, India en Brazilië dwingt ons tot het nemen van maatregelen om een technologisch overwicht te bewerkstelligen dat efficiënte uitvoering van de voorgenomen EU-strategie mogelijk maakt. Goedgekozen investeringen in wetenschappelijk onderzoek en ontwikkeling vertalen zich in een duurzame, op kennis gebaseerde maatschappij, een van de belangrijkste ingrediënten van economische macht. Het verslag gaat in op het belangrijke probleem dat de lidstaten onvoldoende samenwerken en informatie uitwisselen, waardoor verschillende projecten dubbel worden uitgevoerd. Een ander verontrustend verschijnsel is de ongelijke deelname van de lidstaten, die resulteert in grotere ongelijkheid op het belangrijke gebied van onderzoek en technologische ontwikkeling. Dit is lijnrecht in tegenspraak met de uitgangspunten van het zevende kaderprogramma.</p>
      <p sl="pl">Door de economische crisis heeft een aantal lidstaten minder mogelijkheden om het programma te steunen. Het is een uitdaging voor de EU om de behoeften juist te beoordelen en degenen die dat nodig hebben te steunen. De uitvoering van het programma duurt nog twee jaar, terwijl tot nu toe niet meer dan 50 procent van het budget is vastgelegd (54 miljard euro voor de programmajaren 2007 - 2013), waardoor het eenvoudiger moet worden om deskundige instanties erbij te betrekken en de beschikbare middelen zo goed mogelijk uit te geven.</p>
    </intervention>
    <intervention id="3-273-000" speaker_id="4545" name="Catherine Stihler" is_mep="True" mode="written">
      <p sl="en">Ik steun het werk van de rapporteur in dit verslag. Ik deel zijn zorgen dat de mededeling van de Commissie zo veel later kwam dan was beloofd. Het zevende kaderprogramma heeft tot een aantal uitstekende activiteiten geleid, en ik vind de werkzaamheden van de rapporteur om de gouden driehoek sluitend te maken bemoedigend.</p>
    </intervention>
    <intervention id="3-274-000" speaker_id="96974" name="Nuno Teixeira" is_mep="True" mode="written">
      <p sl="pt">Het zevende kaderprogramma (KP7) voor activiteiten op het gebied van onderzoek, technologische ontwikkeling en demonstratie (O&amp;O) is het grootste financieringsinstrument van de Europese Commissie ter ondersteuning en bevordering van onderzoeksactiviteiten. Het beschikt over een begroting van meer dan 50 miljard euro voor de periode 2007-2013. Dit verslag geeft aan dat het zevende kaderprogramma voor O&amp;O verder afgestemd moet worden op de Europa 2020-doelstellingen, maar ook op het kerninitiatief "Innovatie-Unie", en dat het, tot het verstrijkt, vooral gericht moet zijn op de klimaatverandering, het energiebeleid, het mededingingsvermogen en de vergrijzing van de bevolking.</p>
      <p sl="pt">Ik heb voor dit verslag gestemd omdat ik van mening ben dat de EU enkel door versterking van het Europese beleid voor onderzoek, ontwikkeling en innovatie haar mededingingsvermogen op wereldvlak kan vergroten en een meer uitgesproken leidersrol kan gaan spelen. Ik ben bovendien van mening dat het belangrijk is dat het zevende kaderprogramma de Europese onderzoeksruimte helpt structureren overeenkomstig het bepaalde in lid 1 van artikel 179 van hoofdstuk XIX van het Verdrag betreffende de Europese Unie.</p>
    </intervention>
    <intervention id="3-275-000" speaker_id="96698" name="Viktor Uspaskich" is_mep="True" mode="written">
      <p sl="lt">Onderzoek en innovatie zijn belangrijk om ervoor te zorgen dat zich in Litouwen een duurzame en inclusieve groei voltrekt. Overeenkomstig de gegevens van de Wereldbank beschikt Litouwen over een enorm potentieel om een dynamische kenniseconomie te worden. Uit de studie blijkt echter ook dat mijn land in de onderzoeks- en ontwikkelingssector (O&amp;O) kampt met structurele, beheers- en regelgevingsproblemen. Wij moeten deze obstakels overwinnen als wij reële vooruitgang willen boeken. Ook Europa kampt met problemen. De Europese O&amp;O-uitgaven zijn gering in vergelijking met die van andere wereldmachten, hetgeen onder andere te wijten is aan een gebrek aan particuliere investeringen en innovatiegerichte randvoorwaarden. Ik ben het met de rapporteur eens dat er duidelijk behoefte bestaat aan een betere coördinatie en cofinanciering in de Unie. Verder moeten de onderzoeksfaciliteiten en de infrastructuur in Midden- en Oost-Europa worden gemoderniseerd en uitgebreid.</p>
      <p sl="lt">Dit zal de Europese concurrentiekracht ten goede komen en de ongelijkheden tussen de oude en de nieuwe lidstaten op het gebied van de infrastructuur uit de wereld helpen. Ik ben tevens van mening dat onderzoek en technologische ontwikkeling toegankelijker moeten worden gemaakt voor de gewone Europeaan. Uit een enquête van de Europese Commissie blijkt dat slechts 10 procent van de Europeanen vinden dat zij over voldoende wetenschappelijke informatie beschikken, terwijl 65 procent van oordeel is dat de regeringen meer inspanningen moeten leveren om jonge mensen warm te maken voor de wetenschap. Dat geldt ook voor ons.</p>
    </intervention>
    <intervention id="3-276-125" speaker_id="96976" name="Luís Paulo Alves" is_mep="True" mode="written">
      <p sl="pt">Ik heb voor deze resolutie gestemd omdat ik van mening ben dat er een ambitieuze en uitgebreide economische overeenkomst nodig is waarmee de reeds sterke bilaterale handels- en investeringsbetrekkingen nog verder kunnen worden geïntensiveerd. Ik geloof wel dat deze overeenkomst evenwichtig moet zijn en eerlijke handel moet bevorderen. Ondanks de brede consensus over een ambitieuze overeenkomst ben ik voorstander van een overeenkomst die de openbare diensten of het recht van de EU om wetgeving over de Richtlijn inzake brandstofkwaliteit in te voeren niet ondergraaft. Bovendien moet de overeenkomst ambitieuze doelstellingen bevatten op het vlak van duurzame ontwikkeling, met juridisch bindende sociale en milieunormen.</p>
    </intervention>
    <intervention id="3-276-250" speaker_id="28276" name="Laima Liucija Andrikienė" is_mep="True" mode="written">
      <p sl="lt">Ik heb voor deze resolutie over de handelsbetrekkingen tussen de Europese Unie en Canada gestemd. Canada is een van de oudste en belangrijkste partners van de Europese Unie, en het eerste industrieland waarmee de Europese Unie - in 1976 - een kaderovereenkomst voor commerciële en economische samenwerking tekende. Het potentieel van de economische betrekkingen tussen de Europese Unie en Canada wordt echter nog niet optimaal benut. Ik ben dan ook van oordeel dat een vrijhandelsovereenkomst tussen de Europese Unie en Canada in grote mate kan bijdragen aan de ontwikkeling en verwezenlijking van de bestaande kansen, door de handel en investeringsstromen te verbeteren, tarieven, tariefpieken en ongerechtvaardigde niet-tarifaire belemmeringen weg te nemen, en nauwere samenwerking te ondersteunen, in het bijzonder op het gebied van regelgeving, arbeidsmobiliteit en erkenning van diploma´s. Ik sta achter een overeenkomst met Canada die verder reikt dan de WTO-afspraken en die een aanvulling vormt op multilaterale regels, mits de onderhandelingen uitmonden in een evenwichtige, ambitieuze overeenkomst van hoge kwaliteit die beduidend verder gaat dan tariefverlagingen en mits ook andere instrumenten in aanmerking worden genomen. Zo moet het wederkerigheidsbeginsel worden toegepast in het kader van de beschikbare rechtsmiddelen bij handelsgeschillen en moeten de intellectuele-eigendomsrechten, met inbegrip van handelsmerken, octrooien en geografische aanduidingen, beter worden beschermd.</p>
    </intervention>
    <intervention id="3-276-375" speaker_id="96862" name="Sophie Auconie" is_mep="True" mode="written">
      <p sl="nl">Door vóór deze resolutie te stemmen over de lopende handelsbesprekingen tussen de Europese Unie en Canada, wil ik graag het belang van internationale handel (inclusief met Canada) benadrukken voor de ontwikkeling van onze economieën. Ook al moet Europa doorgaan met het internationale handelsstelsel, dat wil zeggen de onderhandelingsronde van Doha, de huidige onderhandelingen met Canada kunnen, zoals de resolutie aangeeft, die internationale benadering adequaat aanvullen met een bilaterale benadering, die even noodzakelijk is. Op die manier kunnen door praten en onderhandelen oplossingen worden gevonden voor de vraagstukken met betrekking tot onze handel, met inachtneming van bepaalde, bijvoorbeeld milieugebonden, principes. Als ondervoorzitter van de werkgroep voor openbare diensten maak ik mij echter grote zorgen over de benadering die voor deze sector is gekozen. Door namelijk te werken met een negatieve lijst (waarop bepaalde openbare diensten worden uitgesloten van het liberaliseringsproces), in plaats van de tegenovergestelde positieve lijst (uitsluiting van openbare diensten behalve die op de lijst voorkomen), lopen we namelijk het risico dat de openbare diensten worden verzwakt. In deze resolutie wordt de Europese Commissie dan ook dringend verzocht om af zien van die benadering.</p>
    </intervention>
    <intervention id="3-276-500" speaker_id="96680" name="Zigmantas Balčytis" is_mep="True" mode="written">
      <p sl="lt">Ik heb voor deze resolutie gestemd. Canada is een van de oudste en belangrijkste partners van de Europese Unie en het eerste industrieland waarmee de Europese Unie - in 1976 - een kaderovereenkomst voor commerciële en economische samenwerking tekende. In de loop der jaren zijn verschillende bilaterale overeenkomsten ondertekend teneinde de intensivering van de handelsbetrekkingen te bevorderen. Inmiddels is de Europese Unie de op één na belangrijkste handelspartner van Canada en vormt zij voor Canada de op één na grootste bron van directe buitenlandse investeringen. Ik ben het met de rapporteur eens dat het potentieel van de economische betrekkingen tussen de Europese Unie en Canada nog niet optimaal wordt benut en dat een vrijhandelsovereenkomst in grote mate kan bijdragen aan de ontwikkeling van het economische partnerschap tussen de Europese Unie en Canada en een krachtig, groeibevorderend signaal zou afgeven aan investeerders en het bedrijfsleven in de Europese Unie en in Canada.</p>
    </intervention>
    <intervention id="3-276-750" speaker_id="28214" name="Jean-Luc Bennahmias" is_mep="True" mode="written">
      <p sl="fr">Terwijl wordt onderhandeld over een handelsverdrag tussen de Europese Unie en Canada, geeft het Europees Parlement via de zojuist aangenomen resolutie blijk van zijn zorg over de houding van de Europese Commissie ten opzichte van de openbare diensten. De Europese Commissie, die belast is met de onderhandelingen over deze overeenkomst, lijkt in dit verdrag namelijk in principe alle diensten te willen opnemen. Door te onderhandelen over een negatieve lijst van diensten die niet in de vrijhandelsverdragen worden opgenomen, keert de Commissie, als dit door mocht gaan, de tot nu toe gangbare benadering om. Openbare diensten zijn echter niet zomaar diensten. Ze dragen bij aan sociale en territoriale samenhang en verlenen essentiële steun aan kwetsbare bevolkingsgroepen. Deze diensten hebben dan ook kenmerken die specifiek zijn voor het algemeen belang dat ze dienen. Het is dus van het grootste belang om te blijven kiezen voor een benadering die deze diensten beschermt, in het bijzonder door ze buiten de internationale mededinging te houden.</p>
    </intervention>
    <intervention id="3-277-000" speaker_id="97198" name="Mara Bizzotto" is_mep="True" mode="written">
      <p sl="it">De betrekkingen met Canada zijn al lange tijd winstgevend voor beide partijen en op commercieel gebied is er sprake van een goede samenwerking met wederzijdse belangen. Ondanks het feit dat Canada een ontwikkeld land is, dat eerbiediging van de sociale rechten en het milieu zonder twijfel hoog in het vaandel heeft staan, heeft de Commissie, nog voor het Parlement, een basis opgesteld voor onderhandelingen met de Canadese autoriteiten, waarin specifiek wordt gesproken over veel zaken en punten die Europa anders wil zien.</p>
      <p sl="it">Ik stem voor deze resolutie, die gaat over een hoofdstuk uit het Europese handelsbeleid dat een voorbeeld zou moeten zijn voor onderhandelingen met landen als India, China of Pakistan, waar eerlijke concurrentie, sociale rechten en het milieu zonder twijfel minder betekenen dan in Canada. Bij de onderhandelingen met deze landen moeten we onthouden hoe nauwkeurig en punctueel we zijn geweest in de betrekkingen met een beschaafd land als Canada, en op diezelfde directe en open wijze onze belangen behartigen.</p>
    </intervention>
    <intervention id="3-278-000" speaker_id="96798" name="John Bufton" is_mep="True" mode="written">
      <p sl="en">Ik heb tegen de handelsbetrekkingen tussen de EU en Canada gestemd, omdat ik van mening ben dat elk bilateraal investeringsverdrag de Commonwealth-onderhandelingen tussen het Verenigd Koninkrijk en Canada zou kunnen ondermijnen. Hoewel ik geen reden zie waarom de EU en Canada niet vrijuit handel met elkaar kunnen drijven, heeft eerdere wetgeving aangetoond dat de EU ambieert zich de nog overgebleven handelsbetrekkingen tussen het Verenigd Koninkrijk en derde landen toe te eigenen in plaats van ermee in de pas te lopen.</p>
    </intervention>
    <intervention id="3-278-125" speaker_id="96849" name="Alain Cadec" is_mep="True" mode="written">
      <p sl="nl">Ik heb vóór de resolutie over de handelsbetrekkingen tussen de EU en Canada gestemd om tot een uitgebreid handelsverdrag te komen. Canada is een geprivilegieerd partner van de Europese Unie. In tien jaar zijn de Canadese investeringen in Europa namelijk bijna verdubbeld tot een bedrag van 119,5 miljoen euro in 2009. Het is dus noodzakelijk een geavanceerd rechtskader vast te stellen om positieve effecten op de groei te waarborgen. Ik zou graag de kwestie van de markttoegang voor landbouwproducten willen benadrukken. Aangezien Canada en de Europese Unie verschillende oorsprongsregels hanteren, moet de Commissie erop toezien dat goed met de belangen en prioriteiten van de Europese landbouw rekening wordt gehouden. In het bijzonder moet men proberen een bevredigende oplossing te vinden voor de oorsprongsregels zodat in het kielzog van de Canadese producten geen producten van andere leden van de Noord-Amerikaanse Vrijhandelsovereenkomst (NAFTA) mee worden gevoerd.</p>
    </intervention>
    <intervention id="3-278-250" speaker_id="96867" name="Maria Da Graça Carvalho" is_mep="True" mode="written">
      <p sl="pt">Het door de Wereldhandelsorganisatie (WTO) ingestelde gereguleerd multilateraal handelssysteem blijft het meest geschikte kader voor de reglementering en bevordering van eerlijke en rechtvaardige handel. In het licht van de historische en succesvolle economische betrekkingen tussen de EU en Canada, sta ik echter achter een overeenkomst met Canada die verder reikt dan de WTO-afspraken en die een aanvulling vormt op multilaterale regels om het potentieel van de samenwerking tussen deze twee grootmachten optimaal te benutten.</p>
    </intervention>
    <intervention id="3-278-500" speaker_id="96856" name="George Sabin Cutaş" is_mep="True" mode="written">
      <p sl="ro">Ik heb gestemd voor de resolutie over de handelsbetrekkingen tussen de EU en Canada, omdat deze de aandacht vestigt op de noodzaak om sociale en milieuproblematiek op te nemen in de toekomstige economische en handelsovereenkomst tussen de Europese Unie en Canada. Voor wat betreft milieubescherming ben ik van mening dat het belangrijk is dat de Europese Unie weigert om olie uit teerzanden te importeren.</p>
    </intervention>
    <intervention id="3-278-750" speaker_id="4335" name="Marielle De Sarnez" is_mep="True" mode="written">
      <p sl="nl">In het kader van de lopende onderhandelingen over het vrijhandelsverdrag tussen de Europese Unie en Canada, moet de Commissie de eisen van het Europees Parlement meenemen. In een vrijhandelsakkoord zijn twee zaken van essentieel belang. Op de eerste plaats moeten beide partijen de geldende sociale en milieuwetgeving naleven. Ten tweede moet er voor de diensten van algemeen belang een coherente en beschermende benadering worden gekozen. De Europese milieu- en gezondheidsnormen mogen niet naar beneden worden bijgesteld alleen maar om onze partner tevreden te stellen. De Europese Commissie moet nadenken over de gevolgen van haar besluit om automatisch en standaard alle diensten op te nemen. Hoewel het in deze methode mogelijk is om per geval en op verzoek van elke lidstaat aan de hand van een 'negatieve' lijst bepaalde openbare diensten uit te sluiten, kleeft er toch het risico van mogelijke lacunes aan. Het Parlement wil niet dat met dit nieuwe onderhandelingsmodel een precedent wordt geschapen. Tot nu toe onderhandelde de Commissie over de vrijhandelsverdragen door opstelling van een 'positieve' lijst waarin de diensten die onder het verdrag vallen een voor een werden opgesomd. Deze methode die gangbaar is binnen de internationale handel, biedt bepaalde voor de EU gevoelige sectoren betere bescherming en zou dan ook de enige methode moeten zijn die de Commissie gebruikt.</p>
    </intervention>
    <intervention id="3-279-000" speaker_id="96977" name="Diogo Feio" is_mep="True" mode="written">
      <p sl="pt">Canada en de Europese Unie delen een aantal gemeenschappelijk waarden, waardoor ze niet alleen handelspartners zijn, maar ook natuurlijke bondgenoten in het mondiale geostrategische kader. Het is een feit dat er aan beide zijden van de Atlantische Oceaan eenzelfde beschaving leeft, die er veel baat bij zou hebben als de banden tussen haar bevolkingen verder aangehaald zouden worden. Het zou heel wat tijd in beslag nemen om de historische betrekkingen tussen Canada en Europa en de bijdrage die de Canadese burgers hebben geleverd tot de bevrijding van het Europese continent tijdens de twee wereldoorlogen waardoor het getroffen werd, in detail te bespreken.</p>
      <p sl="pt">Ondanks de belemmeringen die de liberalisering van de handel nog steeds in de weg staan en het feit dat de EU soms weigerachtig staat tegenover de geldende praktijken in Canada, hoop ik dat de funderingen die nodig zijn om een handelspartnerschap dat beide partijen tot voordeel strekt, uit te bouwen, zo snel mogelijk gelegd zullen worden. Een uitgebreide economische en handelsovereenkomst tussen Canada en de Europese Unie zou de meest ambitieuze en uitgebreide overeenkomst kunnen zijn die tot nu toe werd afgesloten. Ik hoop dan ook dat dat het geval zal zijn.</p>
    </intervention>
    <intervention id="3-279-250" speaker_id="96899" name="José Manuel Fernandes" is_mep="True" mode="written">
      <p sl="pt">Deze ontwerpresolutie gaat over de handelsbetrekkingen tussen de EU en Canada, waarvan verwacht wordt dat de onderhandelingen erover tegen 2011 afgerond zullen zijn. Het handels- en investeringsbeleid van de EU heeft tot doel een duurzame economische groei te bewerkstelligen die rijkdom genereert en banen schept. We mogen niet vergeten dat het sluiten van handelsbetrekkingen met onze strategische partners de EU tegen 2020 een meerwaarde zal opleveren ter waarde van 1 procent van het bbp, wat in 2010 overeenkwam met 120 miljard euro, en dat het de consumenten en ondernemingen ten goede zal komen. Daarom is het, zonder daarbij de rol van de Wereldhandelsorganisatie (WTO) op de helling te zetten, van fundamenteel belang om de handel te liberaliseren door de succesvolle afronding van alle onderhandelingen van de ontwikkelingsagenda van Doha (DDA), waar de handelsbetrekkingen tussen de EU en Canada deel van uitmaken. Ondanks de openstaande kwesties, zoals de negatieve gevolgen voor de biodiversiteit van de winning van teerzanden en van sommige zeehondenproducten heb ik voor deze resolutie gestemd, niet alleen omdat het probleem van de overheidsopdrachten nagenoeg opgelost is, maar ook vanwege de voordelen die de resolutie met zich meebrengt voor de lidstaten en om te voorkomen dat de onderhandelingen vertraging oplopen.</p>
    </intervention>
    <intervention id="3-279-500" speaker_id="96706" name="João Ferreira" is_mep="True" mode="written">
      <p sl="pt">De eerste overweging van de resolutie werpt meteen een licht op de visie waarop deze resolutie gebaseerd is: De rapporteur stelt dat het door de Wereldhandelsorganisatie (WTO) ingestelde gereguleerd multilateraal handelssysteem het meest geschikte kader blijft voor de reglementering en bevordering van eerlijke en rechtvaardige handel. Voorts zegt hij dat een succesvolle afronding van de ontwikkelingsagenda van Doha (DDA) van essentieel belang is.</p>
      <p sl="pt">Die visie wordt verder uit de doeken gedaan in de volgende punten van de resolutie, waar wij het natuurlijk niet mee eens zijn, net zoals miljoenen werknemers, landbouwers, kleine en middelgrote ondernemers en vele anderen over de hele wereld die, in de loop der jaren, de WTO, haar doelstellingen om de handel te dereguleren en de belangen die zij dient met de vinger gewezen hebben. Die belangen zijn de belangen van multinationals en grote economische en financiële concerns, die miljoenen binnenhalen ten koste van miljoenen banen en arbeidsrechten en sociale rechten, en die zo de productie in kleine en middelgrote ondernemingen vernietigen en het milieu schade toebrengen.</p>
      <p sl="pt">De vrijhandelsovereenkomst met Canada behelst, zoals andere overeenkomsten, ook de diensten. Daarom wordt hier terecht maar inconsequent bezorgdheid geuit met betrekking tot negatieve lijsten of andere aspecten, die echter niets verhelpen aan de dreiging die de openbare diensten boven het hoofd hangt. Dat alles vormt voor ons meer dan reden genoeg om tegen te stemmen.</p>
    </intervention>
    <intervention id="3-279-750" speaker_id="4466" name="Ilda Figueiredo" is_mep="True" mode="written">
      <p sl="pt">De Europese Unie blijft haar handelsbeleid uitbouwen met ernstige maar uiteenlopende gevolgen voor de verschillende lidstaten.</p>
      <p sl="pt">De overeenkomsten die concreet gestalte geven aan dit beleid, berusten in wezen op vrije handel, waarvan de doelstellingen en gevolgen duidelijk blijken uit de retoriek die ermee gepaard gaat: Men heeft het over 'offensieve belangen', alsof het om een oorlog gaat.</p>
      <p sl="pt">In het algemeen ontbreekt het deze overeenkomsten steeds meer aan democratische legitimiteit, aangezien ze bijna altijd in het grootste geheim uitonderhandeld worden, achter de rug van de burgers, waarbij ervoor gezorgd wordt dat de economische, sociale en milieugevolgen verborgen blijven en een geïnformeerd debat en verduidelijking vermeden worden.</p>
      <p sl="pt">Nu de onderhandelingen zich in een vrij ver gevorderde fase bevinden en verwacht wordt dat ze in 2011 afgerond zullen worden, moeten de gevolgen ervan voor de verschillende sectoren en de verschillende lidstaten nog steeds uitvoerig besproken worden.</p>
      <p sl="pt">Maar de inhoud van deze overeenkomst is niets nieuws: De openstelling van de markten en de liberalisering van de diensten, met inbegrip van de steeds meer gecommercialiseerde openbare diensten, die de speelbal zijn van multinationals en problemen opleveren voor de bevolking.</p>
      <p sl="pt">De gevolgen daarvan zijn bekend: De overheersing van de markten door enkelen, de vernietiging van de zwakste productiestelsels en steeds meer drogredenen om een aanslag te plegen op de rechten en de levensomstandigheden en arbeidsvoorwaarden van de burgers.</p>
    </intervention>
    <intervention id="3-280-000" speaker_id="23868" name="Monika Flašíková Beňová" is_mep="True" mode="written">
      <p sl="sk">De EU is in 2009 begonnen met de onderhandelingen voor een uitgebreide economische en handelsovereenkomst met Canada (CETA, Comprehensive Economic and Trade Agreement). De mogelijke overeenkomst omvat een breed scala aan kwesties: handel in producten en diensten, intellectuele-eigendomsrechten, openbare aanbesteding, samenwerking op regelgevingsgebied, investeringen, voorlopige migratie, mededingingsbeleid, arbeids- en milieunormen. Naar mijn mening zou het voor beide partijen goed zijn als ze hun prioriteiten zouden bepalen en op enkele basispunten een verdrag zouden sluiten, bijvoorbeeld op de onderdelen openbare aanbesteding, investeringen of openbare diensten.</p>
    </intervention>
    <intervention id="3-280-250" speaker_id="96693" name="Juozas Imbrasas" is_mep="True" mode="written">
      <p sl="lt">Ik heb voor het verslag gestemd omdat de Europese Unie en Canada nauwe betrekkingen onderhouden op het gebied van handel en directe buitenlandse investeringen. De lopende onderhandelingen over een uitgebreide economische en handelsovereenkomst (CETA) zijn gericht op een zeer geavanceerde overeenkomst die wat ambitie betreft verder reikt dan enige andere economische en handelsovereenkomst waarover tot dusverre door de Europese Unie of Canada is onderhandeld, en waarmee de reeds sterke bilaterale handels- en investeringsbetrekkingen nog verder kunnen worden geïntensiveerd. Ik sta achter een overeenkomst met Canada die verder reikt dan de WTO-afspraken en die een aanvulling vormt op multilaterale regels, mits de onderhandelingen uitmonden in een evenwichtige, ambitieuze overeenkomst van hoge kwaliteit. Ik ben van oordeel dat de landbouwhoofdstukken voor beide partijen een belangrijk onderwerp in de onderhandelingen vormen. Ik ben bezorgd over eventuele fundamentele concessies op het gebied van ggo's, melk en vermelding van herkomst. Daarom dient volledig rekening te worden gehouden met de belangen en prioriteiten in de landbouwsector en moet ervoor gezorgd worden dat de overeenkomst zowel de Europese en Canadese consumenten alsook de respectievelijke landbouwsectoren tot voordeel strekt. Tevens moet zij, in het kader van een globaal evenwichtig resultaat, meer - maar eerlijke - concurrentie tussen Europese en Canadese leveranciers van landbouwproducten bewerkstelligen. Ik verwelkom in dit verband de initiële toezegging van beide partijen om voor de handel in landbouwgoederen geen landbouwexportsubsidies te handhaven, te introduceren of te herintroduceren, hetgeen een positieve stap is in de richting van ambitieuze en eerlijke onderhandelingen, alsook de afspraak om samen te werken in de WTO-onderhandelingen over landbouwproducten.</p>
    </intervention>
    <intervention id="3-280-500" speaker_id="96882" name="Elisabeth Köstinger" is_mep="True" mode="written">
      <p sl="de">De Europese Unie en Canada onderhouden al vele jaren goede en stabiele handelsbetrekkingen. Het potentieel van de economische betrekkingen is echter nog niet uitgeput, en ik verwelkom de onderhandelingen voor het CETA-akkoord. Toch moet de voorkeur worden gegeven aan voortgang bij de WTO-onderhandelingen boven bilaterale akkoorden. In de resolutie komt een groot aantal belangrijke onderwerpen aan bod. Ik deel met name de bezwaren van het Europees Parlement ten aanzien van de mogelijke negatieve gevolgen voor de Europese landbouw. Het beginsel van wederkerigheid moet worden gehandhaafd om een voor beide kanten solide en duurzaam akkoord te garanderen. In dit verband wil ik met name wijzen op het debat over de herkomstaanduiding van slachtvee, waarvoor een oplossing moet worden gevonden, en op tarifaire en technische belemmeringen, zoals langdurige vergunningsprocedures voor EU-producten. Duidelijk is dat eerlijke mededinging het doel van een CETA-akkoord moet zijn.</p>
    </intervention>
    <intervention id="3-281-000" speaker_id="96791" name="Elżbieta Katarzyna Łukacijewska" is_mep="True" mode="written">
      <p sl="pl">Overwegende dat de EU de op één na belangrijkste handelspartner van Canada is en dat Canada een belangrijke partner is van de EU op het gebied van directe buitenlandse investeringen, heb ik voor de ontwerpresolutie over de handelsbetrekkingen tussen de EU en Canada gestemd. Ik wil hierbij benadrukken dat Polen van de landen van Midden- en Oost-Europa de grootste handelspartner is van Canada en al tien tot twintig jaar een stijgend bilateraal handelsoverschot in stand houdt. De stemming van vandaag is een belangrijke stap vooruit en is een goed teken voor de toekomst.</p>
    </intervention>
    <intervention id="3-282-000" speaker_id="1403" name="David Martin" is_mep="True" mode="written">
      <p sl="en">Ik ben zeer verheugd dat het volgende door mij ingediende amendement is overgenomen: "neemt kennis van de recente juridische ontwikkelingen ten aanzien van het verbod van de EU op zeehondenproducten, en met name van het verzoek van Canada aan de WTO om een officieel panel voor geschillenbeslechting in het leven te roepen, en spreekt de oprechte hoop uit dat Canada de WTO-procedure, die niet bevorderlijk is voor positieve handelsrelaties, intrekt voordat de CETA-overeenkomst door het Europees Parlement moet worden geratificeerd".</p>
    </intervention>
    <intervention id="3-282-500" speaker_id="4462" name="Clemente Mastella" is_mep="True" mode="written">
      <p sl="it">De handelsbetrekkingen tussen de Europese Unie en Canada kunnen zonder problemen verder gaan dan de afspraken met de Wereldhandelsorganisatie, mits ze gebaseerd zijn op een evenwichtige overeenkomst en de garantie op daadwerkelijke wederzijdse toegang tot de markten, en de bescherming van handelsmerken, octrooien en geografische aanduidingen wordt verbeterd. Wij zijn van mening dat nieuwe, milieuvriendelijke, investeringen nodig zijn, die goede werkomstandigheden bevorderen. Omdat we de landbouwsector uiterst belangrijk vinden sporen we de Commissie aan te onderhandelen over een overeenkomst die voordelig is voor producenten en consumenten, en die eerlijke concurrentie garandeert tussen de leveranciers van landbouwproducten uit de Europese Unie en uit Canada. Tot slot zijn we van mening dat de Raad moet wachten op toestemming van het Parlement voor het afsluiten van nieuwe internationale handelsovereenkomsten, en dat deze instelling in alle stadia van de procedure moet worden geïnformeerd om een grotere democratische controle te garanderen. Alleen zo kan er sprake zijn van grotere groei op het gebied van handel en investeringen tussen de Europese Unie en Canada.</p>
    </intervention>
    <intervention id="3-282-750" speaker_id="4412" name="Véronique Mathieu" is_mep="True" mode="written">
      <p sl="nl">Ik heb vóór de resolutie gestemd maar tégen amendement 10, waarin de Europese Unie een verbod op de import van zeehondenproducten oplegt. Een dergelijk verbod is wetenschappelijk noch juridisch gegrond. De conclusies van het wetenschappelijk oordeel van de Europese Autoriteit voor voedselveiligheid (EFSA) van eind 2007 berusten namelijk op gegevens betreffende het doden van dieren in abattoirs en zijn dan ook niet betrouwbaar voor de jacht op zeehonden. Ook is de juridische grondslag betwistbaar zoals blijkt uit het juridische advies van het Europees Parlement van 1 april 2009: "Het lijkt bijna onmogelijk om het verbod te rechtvaardigen alleen op basis van het welzijn van dieren, aangezien het Verdrag geen enkele juridische basis bevat over dierlijk welbevinden." Bescherming van de soort als zodanig is niet aan de orde, want de populatie is in Groenland in 25 jaar juist verdrievoudigd. Ten slotte is een embargo dat volgens de Commissie geen gevolgen heeft voor de traditionele jacht van de Inuit, niet realistisch. Tegen deze achtergrond is het verzoek van Canada aan de Wereldhandelsorganisatie (WTO) om een officieel panel in het leven te roepen voor geschillenbeslechting betreffende het Europese embargo, gerechtvaardigd.</p>
    </intervention>
    <intervention id="3-283-000" speaker_id="2173" name="Arlene McCarthy" is_mep="True" mode="written">
      <p sl="en">Het Europees Parlement heeft in zijn resolutie over de handelsbetrekkingen tussen de EU en Canada een sterk signaal afgegeven dat het zijn wetgeving waarin zeehondenproducten op de markt van de EU worden verboden, krachtig zal verdedigen. De Europese burgers hebben geëist dat we maatregelen treffen om de producten van de wrede commerciële jacht buiten de EU te houden. Canada heeft het recht niet om te proberen de democratische beschikking van de Europese burgers te ondermijnen door ons duidelijk niet-discriminatoir verbod op zeehondenproducten bij de Wereldhandelsorganisatie aan te kaarten. Nauwere handelsbanden tussen de EU en Canada kunnen alleen maar worden opgebouwd op grond van eerbiediging van de wensen van het Europese publiek en van de Europese wetgeving.</p>
    </intervention>
    <intervention id="3-284-000" speaker_id="96742" name="Jean-Luc Mélenchon" is_mep="True" mode="written">
      <p sl="nl">De Europese Commissie staat op het punt de onderhandelingen met Canada af te ronden over een vrijhandelsverdrag van ongekende omvang. De Commissie onderhandelt sinds 2004. De Europese burgers zijn nooit geraadpleegd of zelfs maar geïnformeerd. In dit verslag wordt dit schadelijke verdrag waarvan wij de inhoud slechts kennen dankzij lekken, verwelkomd. Dat is onaanvaardbaar. Ik stem tegen dit verslag en keur dit verdrag af, waarin de Europese bevolking een ondergeschikte rol krijgt naar het voorbeeld van de Noord-Amerikaanse Vrijhandelsovereenkomst (NAFTA).</p>
    </intervention>
    <intervention id="3-284-250" speaker_id="96978" name="Nuno Melo" is_mep="True" mode="written">
      <p sl="pt">Europa en Canada delen een lange geschiedenis, die teruggaat tot voor de oprichting van de EU. Bovendien dragen we dezelfde waarden en beginselen hoog in het vaandel, waardoor we preferentiële bondgenoten zijn binnen het mondiale geostrategische kader. De handelsbetrekkingen zijn er aanzienlijk op vooruitgegaan, al is er nog geen globale overeenkomst bereikt. Ik ben van mening dat we alle zeilen moeten bijzetten om tot een goede overeenkomst voor iedereen te komen, aangezien een dergelijke overeenkomst bijzonder belangrijk zal zijn voor de ontwikkeling van de economie van beide partijen.</p>
    </intervention>
    <intervention id="3-284-500" speaker_id="96999" name="Alexander Mirsky" is_mep="True" mode="written">
      <p sl="en">De mogelijke overeenkomst bestrijkt veel verschillende kwesties: de handel in goederen en diensten, intellectuele-eigendomsrechten, overheidsopdrachten, samenwerking op het gebied van regelgeving, investeringen, tijdelijke migratie (mode IV), concurrentiebeleid en arbeids- en milieunormen. Beide partijen moeten nog steeds overeenstemming bereiken over diverse cruciale hoofdstukken, onder andere over de toegang tot overheidsopdrachten, investeringen en openbare diensten. Er zijn nog twee andere kwesties die bij de onderhandelingen naar voren kwamen die zeer gevoelig liggen in het Europees Parlement. De eerste kwestie betreft het Canadese teerzand en de richtlijn inzake brandstofkwaliteit van de EU. De richtlijn inzake brandstofkwaliteit is in de Commissie milieubeheer uitvoerig besproken. De Canadese regering vindt vooralsnog dat deze richtlijn een onderscheid maakt tussen Canadese olie-import en olie-import uit andere landen. Ik ben van mening dat de overeenkomst prematuur is. De tweede kwestie betreft het verbod van de EU op zeehondenproducten, en dit is een bijzonder belangrijk punt. Deze overeenkomst kan de reeds sterke bilaterale handels- en investeringsbetrekkingen tussen de EU en Canada versterken, maar moet echter wel wederzijds tot voordeel strekken en daarom heb ik mij voorlopig van stemming onthouden.</p>
    </intervention>
    <intervention id="3-284-750" speaker_id="96694" name="Rolandas Paksas" is_mep="True" mode="written">
      <p sl="lt">Een geavanceerde overeenkomst zal actieve handels- en investeringsbetrekkingen tussen de Europese Unie en Canada aanmoedigen en bespoedigen. De liberalisering van de handel zal voor de bedrijven wederzijdse voordelen opleveren en zal tevens een gunstiger investeringsklimaat scheppen. Om tot een alomvattende overeenkomst van hoge kwaliteit te komen die verder reikt dan de WTO-afspraken mogen de partijen geen eisen formuleren die in strijd zijn met hun interne beleid of institutionele afspraken. Bovendien is het noodzakelijk dat bij handelsgeschillen het wederkerigheidsbeginsel wordt toegepast, dat de intellectuele-eigendomsrechten beter worden beschermd en dat de wederzijdse toegang tot markten voor diensten en overheidsopdrachten daadwerkelijk gewaarborgd is. Er dient bijzondere aandacht te worden besteed aan de landbouwsector en de consument. Wij mogen geen concessies doen op het gebied van ggo's, melk en vermelding van herkomst. Wij moeten meer en eerlijke concurrentie tussen de leveranciers van landbouwproducten bewerkstelligen. Ik ben van oordeel dat de Commissie met Canada onderhandelingen over investeringen moet aanknopen zodra het Parlement zich heeft uitgesproken over het toekomstige investeringsbeleid van de Europese Unie. Wij moeten de gevoeligste sectoren van beide partijen beschermen, zodat zij buiten het toepassingsgebied van investeringsovereenkomsten worden gehouden. De Commissie moet bijzonder strikt zijn met het verbod op zeehondenproducten. In dit verband dient Canada zijn verzoek aan de WTO om een officieel panel voor geschillenbeslechting in het leven te roepen in te trekken, aangezien het niet strookt met de beginselen van positieve handelsbetrekkingen.</p>
    </intervention>
    <intervention id="3-284-875" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Ik ben verheugd over deze resolutie van het Europees Parlement over de handelsbetrekkingen tussen de EU en Canada. Er bestaat een natuurlijk partnerschap tussen de EU en Canada dat gebaseerd is op culturele raakvlakken en een lange gedeelde voorgeschiedenis. Het hoeft dan ook niet te verbazen dat de particuliere sectoren in zowel de EU als Canada zich helder hebben uitgesproken voor een ambitieuze en uitgebreide economische overeenkomst, en menen dat een nauwer economisch partnerschap tussen de EU en Canada een krachtig, groeibevorderend signaal zou afgeven aan investeerders en het bedrijfsleven in de EU en in Canada, alsook internationaal. Ik sta daarom achter een overeenkomst met Canada die verder reikt dan de WTO-afspraken en die een aanvulling vormt op multilaterale regels, mits de onderhandelingen uitmonden in een evenwichtige, ambitieuze overeenkomst van hoge kwaliteit die gebaseerd is op het wederkerigheidsbeginsel en die beduidend verder gaat dan tariefverlagingen. Ik wil er echter wel op wijzen dat rekening moet worden gehouden met de economische impact van deze openstelling, in het bijzonder in de lidstaten met de meest kwetsbare economieën.</p>
    </intervention>
    <intervention id="3-284-937" speaker_id="96903" name="Paulo Rangel" is_mep="True" mode="written">
      <p sl="pt">Het door de Wereldhandelsorganisatie (WTO) ingestelde gereguleerd multilateraal handelssysteem blijft het meest geschikte referentiekader voor de economische betrekkingen tussen landen. Dat belet echter niet dat landen of supranationale structuren hun economische betrekkingen uitbreiden tot buiten die gemeenschappelijke regulering. In die context lijkt de nauwe economische band tussen de EU en Canada gerechtvaardigd. Zoals de rapporteur opmerkt, is de EU de op één na belangrijkste handelspartner van Canada. Canada was dan weer het eerste industrieland waarmee de EU, in 1976, een kaderovereenkomst voor commerciële en economische samenwerking tekende en het is de op drie na grootste bron van directe buitenlandse investeringen (DBI) in de EU. Een overeenkomst zou ertoe kunnen leiden dat de betrekkingen tussen beide gebieden een nog hoger niveau van economische samenwerking bereiken en kan deze twee gebieden, die al nauw met elkaar verbonden zijn door een gedeeld cultureel gedachtegoed, nog sterker verenigen.</p>
    </intervention>
    <intervention id="3-285-000" speaker_id="28409" name="Raül Romeva i Rueda" is_mep="True" mode="written">
      <p sl="en">Ik ben voor. De onderhandelingen met Canada over een verstrekkende uitgebreide economische en handelsovereenkomst (CETA) zijn al in een vergevorderd stadium en kunnen misschien aankomend najaar worden afgerond. De CETA is verreweg de meest ambitieuze bilaterale vrijhandelsovereenkomst waarover de EU in het kader van de handelsstrategie "Europa als wereldspeler" van 2006 ooit heeft onderhandeld. In de overeenkomst zijn verstrekkende hoofdstukken opgenomen met betrekking tot diensten, aanbesteding, bescherming van investeringen, intellectuele eigendom en samenwerking op het gebied van regelgeving.</p>
    </intervention>
    <intervention id="3-286-000" speaker_id="23787" name="Czesław Adam Siekierski" is_mep="True" mode="written">
      <p sl="pl">De handelsbetrekkingen tussen de EU en Canada zijn van doorslaggevende betekenis voor de dialoog tussen de EU en Canada. Na de VS is de EU de belangrijkste handelspartner van Canada, terwijl Canada de elfde plaats inneemt onder de belangrijkste handelspartners van de EU. De lopende onderhandelingen over een uitgebreide economische en handelsovereenkomst zijn gericht op een zeer geavanceerde overeenkomst die wat ambitie betreft verder reikt dan enige andere economische en handelsovereenkomst waarover tot dusverre door de EU of Canada is onderhandeld, en waarmee de reeds sterke bilaterale handels- en investeringsbetrekkingen nog verder kunnen worden geïntensiveerd. Volgens het gezamenlijke rapport van experts uit de EU en Canada leidt het sluiten van een uitgebreide economische en handelsovereenkomst (CETA) tot meetbare economische voordelen als gevolg van liberalisering van het handelsverkeer en eliminatie van de tarifaire belemmeringen. Niettemin bestaan er in verband met deze overeenkomst nog steeds bepaalde problemen die de agrarische sector in de EU negatief kunnen beïnvloeden.</p>
      <p sl="pl">Ik denk dat de vraagstukken rond de verschillen tussen de sanitaire en fytosanitaire normen die gelden in de EU en Canada nadere uitwerking behoeven, evenals de overeenstemming van de Canadese milieunormen met de normen die gelden in de EU. Ik acht het daarom noodzakelijk dat een grondige analyse en beoordeling van deze normen wordt uitgevoerd.</p>
    </intervention>
    <intervention id="3-287-000" speaker_id="96918" name="Derek Vaughan" is_mep="True" mode="written">
      <p sl="en">Ik verwelkom de huidige resolutie, die de vooruitgang in de onderhandelingen over een handelsovereenkomst tussen de EU en Canada benadrukt. Canada is een belangrijke potentiële handelspartner voor de EU, en beide partijen zullen baat hebben bij een dergelijke overeenkomst. Er zijn echter een paar zorgen waar de Commissie zich rekenschap van moet geven: het milieueffect van de winning van olie uit teerzand en de gezondheid van de arbeiders die asbest delven zijn slechts twee kwesties waar zorgvuldig naar moet worden gekeken. Ik steun de verzoeken aan Canada om zijn WTO-procedure over het verbod van de EU op zeehondenproducten in te trekken en het verheugt mij dat de amendementen waarin dit standpunt wordt samengevat door het Parlement zijn aangenomen. De Commissie moet zich ook sterk maken voor de bescherming van het verbod. Bovendien moet men zich bij het gebruik van handelsmerken en octrooien aan de intellectuele-eigendomsrechten houden. Ik heb er vertrouwen in dat deze problemen door de Commissie overwogen en aangepakt zullen worden en dat er een doeltreffende handelsovereenkomst zal worden gesloten.</p>
    </intervention>
    <intervention id="3-288-125" speaker_id="96976" name="Luís Paulo Alves" is_mep="True" mode="written">
      <p sl="pt">Ik heb voor dit initiatiefverslag gestemd omdat het de actuele kwesties met betrekking tot de ratingsector waarover eindeloos gedebatteerd wordt, behandelt. Het gaat dan in het bijzonder over het gebrek aan mededinging, oligopolistische structuren en het gebrek aan verantwoordingsplicht en transparantie, in het bijzonder op het vlak van staatsschuldratings.</p>
    </intervention>
    <intervention id="3-288-250" speaker_id="28276" name="Laima Liucija Andrikienė" is_mep="True" mode="written">
      <p sl="lt">Ik heb voor de resolutie over kredietratingbureaus: toekomstperspectieven gestemd. Kredietratingbureaus dienen verscheidene nuttige doelen: zij verzamelen informatie over de kredietwaardigheid van emittenten in een wereldwijde omgeving. Zij bieden emittenten toegang tot wereldmarkten en binnenlandse markten, verminderen de kosten van informatie en vergroten het potentiële aantal ontleners. Op die manier verschaffen zij liquiditeit aan de markten en helpen zij prijzen vaststellen. De recente financiële crisis heeft drie grote problemen in de sector aan het licht gebracht: een gebrek aan mededinging, een regelgevingskader dat overmatig vertrouwt op externe ratings, en een gebrek aan verantwoording van kredietratingbureaus voor hun ratings. Ik ben het met de rapporteur eens dat kredietratings niet louter meningen zijn en dat kredietratingbureaus verantwoording moeten afleggen over hun kredietratings. Zij moeten dan ook sterker aan burgerlijke aansprakelijkheid worden blootgesteld om voor een geloofwaardig afschrikmiddel te zorgen.</p>
    </intervention>
    <intervention id="3-288-312" speaker_id="96862" name="Sophie Auconie" is_mep="True" mode="written">
      <p sl="nl">Ik heb het verslag van collega Wolf Klinz over de kredietratingbureaus gesteund. Kredietratingbureaus zijn nuttig: ze geven informatie over de kwaliteit van kredietproducten waardoor debiteuren en investeerders toegang krijgen tot de wereldmarkten en de binnenlandse markten, en dragen op die manier uiteindelijk bij aan het vaststellen van de prijzen. Maar de crisis heeft aangetoond welke gevaren er door het huidige stelsel ontstaan: gebrek aan concurrentie en gebrek aan verantwoordelijkheid en transparantie van met name de bureaus. Dit is een initiatiefverslag van het Parlement, waarin de Europese Commissie wordt opgeroepen de zwaktes in het huidige kader duidelijk aan te geven en een onderzoek in te stellen naar de effecten van de mogelijke verschillende alternatieven om het stelsel te verbeteren, zo nodig met inbegrip van nieuwe wettelijke bepalingen. Ik verzoek de Commissie dringend om zo snel mogelijk aan ons verzoek te voldoen.</p>
    </intervention>
    <intervention id="3-288-375" speaker_id="96680" name="Zigmantas Balčytis" is_mep="True" mode="written">
      <p sl="lt">Ik heb voor dit belangrijke verslag gestemd. Kredietratingbureaus beoordelen niet alleen risicokapitaalmaatschappijen en hun producten, maar ook landen. De voorwaarden waaronder een land geld kan lenen op internationale markten is afhankelijk van de rating die het krijgt. Negatieve ratings bij financiële moeilijkheden leiden tot een soort van schuldenspiraal, aangezien een dalende rating de leningen nog duurder maakt en de financiële situatie van het betrokken land op de spits drijft. Alle marktdeelnemers en hun toezichthouders moeten kennis hebben van de criteria die worden gehanteerd bij het vaststellen van ratings en moeten deze zelf kunnen verifiëren. Daarom verzoeken wij de Commissie en de G20-landen aan een nieuwe, wereldwijde aanpak voor kredietrating te werken om de foutenmarge terug te dringen, de activiteiten van ratingbureaus te reguleren en het risico dat verbonden is aan financiële beoordelingen te verkleinen. Ik heb hier herhaaldelijk onderstreept dat Europa dringend over een eigen kredietratingbureau moet beschikken dat objectieve en onafhankelijke beoordelingen afgeeft. Ik onderschrijf derhalve het verzoek van de rapporteur om een eigen, onafhankelijk ratingbureau op te richten dat volgens de initiële afspraken in principe de naam van onafhankelijke Europese Stichting voor kredietrating zou dragen.</p>
      <p sl="lt">De mogelijkheden die de lidstaten zullen hebben om onder passende voorwaarden te lenen op internationale markten, de stabiliteit van het gehele, wereldwijde financiële stelsel en de doeltreffendheid van de crisisbeheersing staan of vallen met een succesvolle hervorming van de financiële beoordelingen.</p>
    </intervention>
    <intervention id="3-288-500" speaker_id="5956" name="Regina Bastos" is_mep="True" mode="written">
      <p sl="pt">Kredietratingbureaus beoordelen landen, instellingen en bedrijven en kennen risicoscores toe op basis van hun capaciteit om hun schulden op de afgesproken datum af te lossen. In 2009 werd Verordening (EG) nr. 1060/2009 inzake ratingbureaus aangenomen, als eerste reactie op de financiële crisis. In deze verordening werden de meest prangende kwesties behandeld en werden de ratingbureaus onderworpen aan toezicht en regulering. Dat heeft echter niet alle problemen opgelost.</p>
      <p sl="pt">In werkelijkheid bracht de financiële crisis drie fundamentele problemen op het vlak van de werking van deze bureaus aan het licht: een gebrek aan mededinging, een overmatig vertrouwen in externe kredietratings en een gebrek aan verantwoording. In dit verslag, waar ik voor gestemd heb, wordt de Europese Commissie verzocht om naar behoren vast te stellen welke leemten het nieuwe kader kent en te voorzien in een effectbeoordeling van het aantal beschikbare alternatieven om deze leemten op te vullen, met inbegrip van de mogelijkheid van verdere wetgevingsvoorstellen. De Europese Commissie wordt tevens verzocht om een haalbaarheidsstudie te verrichten van de kosten en baten van een volledig onafhankelijke Europese Stichting voor kredietrating.</p>
    </intervention>
    <intervention id="3-288-750" speaker_id="38610" name="Slavi Binev" is_mep="True" mode="written">
      <p sl="bg">Ik heb het verslag gesteund omdat ik denk dat het opzetten van kredietratingbureaus de concurrentie in deze sector een impuls zal geven, hetgeen een noodzakelijke voorwaarde is voor het verbeteren van de kwaliteit, het terugdringen van de informatiekosten, en in de laatste maar niet de minste plaats, het vergroten van de verantwoordingsplicht van de betreffende bureaus. Hierdoor wordt de afhankelijkheid van de regelgeving ook beperkt.</p>
    </intervention>
    <intervention id="3-289-000" speaker_id="97198" name="Mara Bizzotto" is_mep="True" mode="written">
      <p sl="it">Ik heb mijn steun gegeven aan het ontwerpverslag over kredietratingbureaus van de heer Klinz, omdat het naar mijn mening veel positieve elementen en ideeën bevat. Ik ben het in het bijzonder eens met het voorstel om de transparantie, integriteit, verantwoordelijkheid, onafhankelijkheid en betrouwbaarheid van de bureaus te verbeteren. Daarnaast deel ik het verzoek van de rapporteur om een Europese Stichting voor kredietrating die onafhankelijk van de staten en instellingen opereert, en ben ik het ermee eens dat de oligopolie een probleem voor de sector vormt.</p>
    </intervention>
    <intervention id="3-290-000" speaker_id="28354" name="Jan Březina" is_mep="True" mode="written">
      <p sl="cs">De recente financiële crisis heeft de aandacht gevestigd op drie cruciale problematische aspecten van de kredietratingbureaus, te weten een niet-functionerende concurrentie, een regulerend kader dat te afhankelijk is van de externe ratings en het feit dat kredietratingbureaus geen enkele garanties bieden op hun ratings. Ik ben er niet zeker van dat de door de rapporteur voorgestelde oprichting van een Europees kredietratingbureau wel zoden aan de dijk zet. Er is namelijk geen enkele garantie dat zo’n bureau een goede reputatie verwerft en daadwerkelijk een nieuwe speler in het veld van kredietratingbureaus wordt. Er is geen enkele garantie dat het geloofwaardig wordt, dat het in staat zal zijn de markten ervan te overtuigen dat het onvoorwaardelijk onafhankelijk is van wat voor een openbaar orgaan dan ook, of dat nu de lidstaten zijn, de Europese Commissie of een andere overheidsinstantie.</p>
      <p sl="cs">Het voorstel van de rapporteur om een netwerk van Europese kredietratingbureaus in te richten lijkt me echter wel zinvol, want dankzij de samenwerking van dergelijke op nationaal niveau actieve bureaus kan onder gebruikmaking van alle beschikbare menselijke en financiële middelen de concurrentie in deze sector worden vergroot. Bij elkaar zouden zij namelijk een heel breed scala aan vermogensvormen en uiteenlopende markten afdekken, waardoor zij op hetzelfde niveau zouden kunnen komen als de grote wereldwijde kredietratingbureaus.</p>
    </intervention>
    <intervention id="3-291-000" speaker_id="96798" name="John Bufton" is_mep="True" mode="written">
      <p sl="en">Ik heb tegen de mogelijke aanneming gestemd van de harmonisatie door de EU van kredietratingbureaus omdat de normen kunnen verschillen, en dat is zeker het geval tussen de lidstaten. Zonder één gemeenschappelijke munteenheid, en gezien de volatiliteit van de markten, vooral in de zwakke economieën in de eurozone, loopt het Verenigd Koninkrijk het risico verstrikt te raken in een modderpoel van geharmoniseerde kredietratings die alle economische situaties in de hele Unie zouden moeten omvatten. De Britse bedrijven en industrie zouden wel eens kunnen worden blootgesteld aan waaghalzerij die berust op kredietratings die in de hele EU gelden. Het is aan onafhankelijke economieën in onafhankelijke lidstaten om hun eigen voorwaarden en limieten met betrekking tot kredietratings te bepalen.</p>
    </intervention>
    <intervention id="3-291-500" speaker_id="96867" name="Maria Da Graça Carvalho" is_mep="True" mode="written">
      <p sl="pt">Gezien de gevolgen die kredietratings van staatsschulden voor de markt, de begrotingsevenwichten en het welzijn van de bevolking in het algemeen kunnen hebben, is het absoluut noodzakelijk dat die ratings gebaseerd zijn op betrouwbare feiten en gegevens. Om de waarachtigheid en de billijkheid van dergelijke ratings te garanderen, moet de onderliggende transparantie van de beslissingen verbeterd worden en moeten dergelijke bureaus in grotere mate verantwoordelijk gesteld worden voor hun ratings. Ik ben dan ook verheugd over de vaststelling van prioriteiten voor de regulering van kredietratingbureaus die in dit verslag wordt voorgesteld, aangezien ik van mening ben dat die prioriteiten van wezenlijk belang zullen zijn om de problemen in deze sector op te lossen.</p>
    </intervention>
    <intervention id="3-292-000" speaker_id="96603" name="Nessa Childers" is_mep="True" mode="written">
      <p sl="en">De situatie van kredietratingbureaus moet worden aangepakt in Europa. Deze particuliere, winstgerichte organisaties hebben veel te veel macht over soevereine regeringen en ik ondersteun de plannen om deze abnormale situatie op Europees niveau aan te pakken volledig.</p>
    </intervention>
    <intervention id="3-293-000" speaker_id="26851" name="Nikolaos Chountis" is_mep="True" mode="written">
      <p sl="el">Ik heb tegen het verslag over de kredietratingbureaus gestemd. Het is politiek onaanvaardbaar en economisch gevaarlijk dat de bureaus in kwestie, die in de huidige crisis tot nu toe een zeer negatieve rol hebben gespeeld, ook nu nog van de EU het recht krijgen om niet alleen ondernemingen maar ook economieën van lidstaten te beoordelen. Het Europees Parlement zou met veel vastberadenere en radicalere voorstellen moeten optreden tegen de activiteiten van kredietratingbureaus, met name na de schade die deze bureaus hebben aangericht in de Europese economieën en voor de Europese burgers. Helaas is dit een slap verslag. De daarin voorgestelde regelingen geven blijk van een gebrek aan moed. De kredietratingbureaus blijven bijna net zo ondoorzichtig als voorheen. Er wordt ook geen enkele oplossing geboden voor het probleem dat kredietratings worden opgesteld door in eigen belang handelende, particuliere ondernemingen, Amerikaanse of – in de toekomst – Europese ondernemingen, die alleen de speculantenmaffia ten goede komen. Met het verslag zou veeleer moeten worden gestreefd naar een openbare, democratisch gecontroleerde instantie die geheel los staat van particuliere belangen en die deze rol gaat vervullen in het kader van solidariteit tussen lidstaten en burgers.</p>
    </intervention>
    <intervention id="3-294-000" speaker_id="96775" name="Lara Comi" is_mep="True" mode="written">
      <p sl="it">Ik heb voor dit verslag gestemd, omdat het een duidelijke en objectieve beschrijving bevat van de situatie met betrekking tot de kredietratingbureaus. Ook ik ben van mening dat ze een noodzakelijke en uiterst nuttige rol spelen bij het samenvatten en vereenvoudigen van de stroom aan informatie over de financiële markten, zowel op het gebied van kredietwaardigheid en betrouwbaarheid van wie een schuld uitgeeft, als voor wat betreft afzonderlijke financiële instrumenten. De rapporteur merkt desondanks terecht op dat in dit bedrijfsmodel het gevaar bestaat dat, als we geen gepaste maatregelen nemen, te veel aandacht gaat naar wie de schuld uitgeeft, hetgeen ten koste gaat van de bescherming van de investeerders, die meer aandacht verdienen. Ik denk niet dat de concurrentie vergroot kan worden, aangezien een snelle toename van de ratingbureaus nadelige gevolgen zou kunnen hebben voor de geloofwaardigheid van ratings. Toch ben ik van mening dat een grotere verantwoordelijkheid voor een grotere objectiviteit en een nauwkeurigere werkwijze kan zorgen, zodat niet alleen de zaken van een enkeling beschermd worden, maar ook onevenwichtige informatie wordt tegengegaan. Dit is goed voor het functioneren van de markten, en daar heeft iedereen baat bij.</p>
    </intervention>
    <intervention id="3-294-125" speaker_id="96856" name="George Sabin Cutaş" is_mep="True" mode="written">
      <p sl="ro">Ik heb gestemd voor de resolutie over kredietratingbureaus omdat ik van mening ben dat er behoefte is aan een nieuw Europees ratingbureau, dat een alternatieve werkmethode en meer concurrentie in deze sector introduceert. De financiële crisis heeft ons laten zien dat we de huidige oligopolistische structuren en het gebrek aan transparantie en verantwoordingsplicht van de huidige kredietratingbureaus niet langer kunnen accepteren.</p>
    </intervention>
    <intervention id="3-294-250" speaker_id="72775" name="Rachida Dati" is_mep="True" mode="written">
      <p sl="nl">Ik heb vóór het verslag van collega Wolf Klinz gestemd. Er staan interessante voorstellen in om tot een noodzakelijk kader voor kredietratingbureaus te komen. De huidige situatie in het eurogebied herinnert ons bijna dagelijks aan de gevolgen van de beslissingen die door deze bureaus worden genomen en het feit dat de wereldwijde internationale financiële regelgeving afhankelijk is van deze bureaus. Ik ben vooral blij met het verzoek aan de Europese Commissie om de haalbaarheid te onderzoeken van het opzetten van een onafhankelijke Europese Stichting voor kredietrating. Dat is een concreet voorstel waarmee we het overmatige vertrouwen van de wereldwijde internationale financiële regelgeving in een aantal particuliere kredietratingbureaus kunnen aanpakken.</p>
    </intervention>
    <intervention id="3-294-375" speaker_id="1289" name="Proinsias De Rossa" is_mep="True" mode="written">
      <p sl="en">Ik steun dit verslag over de toekomst van kredietratingbureaus. De recente financiële crisis heeft duidelijk aan het licht gebracht dat er in deze sector grote problemen zijn, zoals overmatig vertrouwen in externe ratings bij het regelgevingsstelsel en het gebrek aan verantwoording voor ratings bij kredietratingbureaus. Kredietratingbureaus hebben eigenlijk een belangrijke rol gespeeld bij de ontwikkeling van de financiële crisis doordat ze gestructureerde financiële instrumenten foute ratings gaven. In dit verslag, dat voorafgaat aan het wetgevingsvoorstel dat de Commissie voor het najaar aan het opstellen is, worden deze kwesties behandeld, en wordt verzocht om: na te gaan of en hoe de lidstaten ratings gebruiken voor regelgevingsdoeleinden teneinde het overmatige vertrouwen dat het financiële regelgevingsstelsel over het algemeen in ratings heeft te beperken; een gedetailleerde effectbeoordeling en haalbaarheidsstudie te verrichten van de kosten, baten en mogelijke beheersstructuur van een volledig onafhankelijke Europese Stichting voor kredietrating; onderzoek te doen naar het oprichten van een werkelijk onafhankelijk Europees kredietratingbureau; een Europese ratingindex op te stellen die alle ratings bevat van geregistreerde kredietratingbureaus die op de markt beschikbaar zijn.</p>
    </intervention>
    <intervention id="3-294-500" speaker_id="4335" name="Marielle De Sarnez" is_mep="True" mode="written">
      <p sl="nl">Het ene na het andere kredietratingbureau verlaagt zijn rating van de Europese landen die het zwaarst getroffen zijn door de crisis, of plaatst ze onder 'negatief toezicht'. Ik heb het hier over Portugal, Ierland, Griekenland en Spanje. De bureaus mogen de wereldwijde financiële crisis dan niet in gang gezet hebben, ze hebben er door deze acties wel aan bijgedragen dat die groter werd. Zij stimuleren namelijk speculatie en ondermijnen de slagingskansen van de toch al draconische herstelplannen die aan de bevolking worden opgelegd. Daarom is het dringend noodzakelijk een Europees ratingbureau op te richten in de vorm van een onafhankelijke stichting. Ook moet een einde worden gemaakt aan de belangenconflicten die inherent zijn aan ratingbureaus, daar die momenteel ratings mogen uitbrengen terwijl ze ook als adviesbureau optreden. Deze verandering moet gepaard gaan met een evaluatie van de Commissie van de noodzaak om informatie over alle producten op het gebied van financiële instrumenten openbaar te maken.</p>
    </intervention>
    <intervention id="3-295-000" speaker_id="96914" name="Anne Delvaux" is_mep="True" mode="written">
      <p sl="nl">Sinds de economische en financiële crisis praten we alleen nog maar over de kredietratingbureaus. Maar wat denken wij van de sleutelrol die zij momenteel vervullen? Het Europees Parlement heeft zich over die vraag gebogen. Ook al vervullen de ratings van de bureaus meerdere nuttige functies (zoals het verzamelen van informatie over de kwaliteit van kredieten van emittenten, wat bijzonder zinvol is in een geglobaliseerde omgeving, enzovoort), door de ontwikkelingen in het regelgevingskader zijn deze 'tussenhandelaars in informatie' echter feitelijk 'vergunninggevers' geworden. Die fout moeten wij niet maken!</p>
      <p sl="nl">De financiële crisis heeft drie essentiële problemen in de sector onder de aandacht gebracht: gebrek aan mededinging, een regelgevingskader dat overmatig vertrouwt op externe ratings, en geen juridische verantwoording van kredietratingbureaus voor hun ratings.</p>
    </intervention>
    <intervention id="3-295-250" speaker_id="96977" name="Diogo Feio" is_mep="True" mode="written">
      <p sl="pt">Kredietratingbureaus spelen ontegensprekelijk een belangrijke rol in de huidige markteconomie. Deze bureaus waren oorspronkelijk bedoeld als tussenhandelaars in informatie, zij bieden schuldemittenten en investeerders toegang tot de markt, verminderen de kosten van informatie en verschaffen zo meer liquiditeit en transparantie aan de markten. De recente financiële crisis heeft echter net zoals in vele andere domeinen binnen deze sector, drie grote problemen aan het licht gebracht: een gebrek aan mededinging, een regelgevingskader dat overmatig vertrouwt op externe ratings, en een gebrek aan verantwoording van kredietratingbureaus voor hun ratings. De rol van deze bureaus in de regulering van de mondiale financiële markt moet dringend herzien worden en er moeten doeltreffende oplossingen gevonden worden om het gebrek aan mededinging voor die bureaus te verhelpen. Voorts is het van essentieel belang om de gevallen van belangenverstrengeling in dit bedrijfsmodel te evalueren.</p>
    </intervention>
    <intervention id="3-295-500" speaker_id="96899" name="José Manuel Fernandes" is_mep="True" mode="written">
      <p sl="pt">Kredietratingbureaus beoordelen drie sectoren, namelijk de overheidssector, bedrijven en gestructureerde financiële instrumenten, en hebben een belangrijke rol gespeeld in de ontwikkeling van de financiële crisis door gestructureerde financiële instrumenten foute ratings te geven die in de loop van de crisis gemiddeld drie à vier niveaus lager moesten worden bijgesteld. Verordening (EG) nr. 1060/2009 was de eerste reactie op de financiële crisis en pakt reeds de meest dringende kwesties aan door kredietratingbureaus aan toezicht en regelgeving te onderwerpen. Ik hoop echter dat de ratingbureaus verplicht zullen worden om transparanter te werk te gaan. Het ontbreken van zekerheid op het gebied van de regelgeving in deze sector brengt de goede werking van de financiële markten van de EU in gevaar en er moet derhalve van de Commissie worden verlangd om, alvorens met verdere wijzigingen van Verordening (EG) nr. 1060/2009 te komen, naar behoren vast te stellen welke leemten het nieuwe kader kent en te voorzien in een effectbeoordeling van het aantal beschikbare alternatieven om deze leemten op te vullen, met inbegrip van de mogelijkheid van verdere wetgevingsvoorstellen. De kredietratingsector heeft verscheidene problemen, waarvan de belangrijkste het gebrek aan mededinging, oligopolistische structuren en het gebrek aan verantwoordingsplicht en transparantie zijn.</p>
    </intervention>
    <intervention id="3-296-500" speaker_id="96706" name="João Ferreira" is_mep="True" mode="written">
      <p sl="pt">De laatste twee jaar hebben duidelijk uitgewezen dat kredietratingbureaus geen geloofwaardigheid meer hebben. Toch kunnen ze ongestoord doorgaan met hun praktijken, die in het bijzonder gevaarlijk zijn voor de landen met de meest fragiele economieën. De kredietbeoordelaars zijn afhankelijk van het financiële systeem, maar hebben tegelijkertijd veel belang bij hun eigen beoordelingen. Ze leven vooral van een buitensporige stimulatie van krediet en de kapitalistische financiële speculaties. Deze bureaus zijn een duidelijke exponent van de 'financialisering' van de economie – die niet leidt tot een groei van de productieactiviteit – en spelen een centrale rol in de ontwikkelingsstrategie van het neoliberalisme, dat immer op zoek is naar hogere winsten die met de werkelijke productie niet bereikt kunnen worden vanwege de welbekende dalende winsten.</p>
      <p sl="pt">Hoewel in het verslag enige kritiek is op de werkwijze van deze bureaus, wordt er eigenlijk nergens diep op de situatie ingegaan en is er geen voorstel voor openbaar toezicht op de financiële sector omdat men de belangen van grote economische en financiële partijen niet wil schaden. Dit is het voornaamste probleem. Daarom dringen wij aan op een effectieve regulering van de financiële sector waarmee een einde gemaakt wordt aan de liberalisering van het kapitaalverkeer, aan de belastingparadijzen, aan derivaten en aan de werkwijze van de kredietratingbureaus.</p>
    </intervention>
    <intervention id="3-296-000" speaker_id="4466" name="Ilda Figueiredo" is_mep="True" mode="written">
      <p sl="pt">We weten – de realiteit heeft het tenslotte uitgewezen – dat de kredietratingbureaus niet betrouwbaar zijn. Toch kunnen ze ongestoord doorgaan met hun praktijken, die in het bijzonder gevaarlijk zijn voor de landen met de meest fragiele economieën. De kredietbeoordelaars zijn afhankelijk van het financiële systeem, maar hebben tegelijkertijd veel belang bij hun eigen beoordelingen. Ze leven vooral van een buitensporige stimulatie van krediet en de kapitalistische financiële speculaties.</p>
      <p sl="pt">Deze bureaus zijn een exponent van de 'financialisering' van de economie – die niet leidt tot een groei van productieactiviteit – en spelen een centrale rol in de ontwikkelingsstrategie van het neoliberalisme, dat immer op zoek is naar hogere winsten die met de werkelijke productie niet bereikt kunnen worden vanwege de welbekende dalende winsten.</p>
      <p sl="pt">Hoewel in het verslag enige kritiek is op de werkwijze van deze bureaus, wordt er eigenlijk nergens diep op de situatie ingegaan en wordt er geen voorstel gedaan voor openbaar toezicht op de financiële sector omdat men de belangen van grote economische en financiële partijen niet wil schaden.</p>
      <p sl="pt">Daarom dringen wij aan op een effectieve regulering van de financiële sector waarmee een einde gemaakt wordt aan de liberalisering van het kapitaalverkeer, aan de belastingparadijzen, aan derivaten en aan de werkwijze van de kredietratingbureaus. We hebben een ander belastingbeleid nodig dat bijdraagt aan economische ontwikkelingen, sociale rechtvaardigheid en evenwichtige overheidsbegrotingen zodat er een einde komt aan belastingvoordeel door belastingparadijzen, en wordt bijgedragen aan de invoering van de belasting van winsten op de beurs en de invoering van een extra belasting op de winsten van grote economische en financiële partijen.</p>
    </intervention>
    <intervention id="3-297-000" speaker_id="23868" name="Monika Flašíková Beňová" is_mep="True" mode="written">
      <p sl="sk">Dit verslag verwijst naar een paar zeer belangrijke kwesties inzake de kredietbeoordeling, waaronder onvoldoende concurrentie, oligopolistische structuren en een gebrek aan verantwoordelijkheid en transparantie, vooral bij de beoordeling van de staatsschuld. Ik acht het daarom van essentieel belang dat er stappen worden gezet op weg naar de oprichting van een Europese kredietbeoordelingsinstelling die zich zou moeten inzetten voor een nieuw kredietbeoordelingsmodel en de voorwaarden zou moeten scheppen voor de ontwikkeling van echt concurrentievermogen.</p>
    </intervention>
    <intervention id="3-298-000" speaker_id="2125" name="Pat the Cope Gallagher" is_mep="True" mode="written">
      <p sl="ga">Het zou een goede zaak zijn als kredietratingbureaus in de toekomst meer verantwoording zouden moeten afleggen. Het is een feit dat de bureaus de hoogst mogelijke rating hebben toegekend aan tal van complexe financiële instrumenten die later giftig zijn gebleken. Het verslag moedigt de marktdeelnemers aan om meer en betere risicobeoordelingen uit te voeren, zodat zij niet te veel op kredietratingbureaus hoeven te vertrouwen.</p>
    </intervention>
    <intervention id="3-299-000" speaker_id="1164" name="Bruno Gollnisch" is_mep="True" mode="written">
      <p sl="fr">De markt voor kredietratings, die soms wettelijk verplicht zijn gesteld, is zo goed als volledig in handen bij drie grote Amerikaanse bedrijven. De sector openstellen voor concurrentie, of een Europees openbaar bureau oprichten, doet niets af aan de perversiteit van dit stelsel.</p>
      <p sl="fr">Het is nu gekker dan ooit. Niemand weet meer welke markten of bureaus de reacties van de andere bepalen; of dat de slechte rating van een land ertoe leidt dat er paniek uitbreekt over een staatsschuld, of dat juist de cynische speculatie tot een slechte rating leidt; of dat een goede rating het bezit van bepaalde activa beïnvloedt, of dat, omdat de ratings goed zijn en men ze wil bezitten, de activa goed aangeschreven staan. Nauw toezien op de activiteiten van de bureaus is het enige wat we kunnen doen en dat is natuurlijk onvoldoende. Ondanks de herhaalde kritiek waaraan de bureaus in Europa en de Verenigde Staten blootstaan, heeft hun reputatie daaronder niet echt geleden. Wanneer zij juridisch en zelfs financieel aansprakelijk worden gesteld voor hun fouten en onbezonnen beoordelingen, zal dat waarschijnlijk wel invloed hebben. Maar nogmaals, zolang het stelsel niet fundamenteel wordt gewijzigd in plaats van te proberen het met wat lapwerk in stand te houden, wordt er niets opgelost.</p>
    </intervention>
    <intervention id="3-299-500" speaker_id="96892" name="Roberto Gualtieri" is_mep="True" mode="written">
      <p sl="it">De aanneming van het verslag-Klinz, waarin om efficiënte regelgeving voor de ratingbureaus wordt gevraagd, is voor het Europees Parlement een nieuwe stap richting een grotere transparantie van de financiële markten. Het is belangrijk dat we de huidige problemen in deze sector oplossen: het gebrek aan concurrentie, het overmatige vertrouwen in de ratings, en de lage betrouwbaarheid van de ratings.</p>
      <p sl="it">Het verzoek van het Europees Parlement aan de Commissie om te overwegen een onafhankelijk Europees bureau op te richten, dat ook verantwoordelijk kan zijn voor de staatsschuldratings, is wat dat betreft veelzeggend. Bij de hervormingen die op dit moment gaande zijn, en die in het najaar gereed zullen zijn, zal het ook van belang zijn om de rol van de bureaus in de rating van de staatsschulden te herzien, omdat het onverantwoordelijke gedrag van de bureaus vaak tot speculaties leidt, waar uiteindelijk vooral de Europese belastingbetaler de dupe van wordt.</p>
    </intervention>
    <intervention id="3-299-750" speaker_id="96693" name="Juozas Imbrasas" is_mep="True" mode="written">
      <p sl="lt">Ik ben ingenomen met dit verslag omdat de kredietratingindustrie verscheidene problemen heeft, waarvan de belangrijkste de oligopolistische structuren en het gebrek aan mededinging, verantwoordingsplicht en transparantie zijn. Een probleem van de dominante ratingbureaus is met name het betalingsmodel en het voornaamste probleem van het regelgevingsstelsel is een overmatig vertrouwen in externe kredietratings. Zoals u weet, beoordelen kredietratingbureaus drie verschillende sectoren: de openbare sector, bedrijven en gestructureerde financiële instrumenten. Er ontstaat een inherent belangenconflict als marktdeelnemers interne kredietrisicobeoordelingen ontwerpen voor hun eigen wettelijke kapitaalvereisten. Daarom moeten de toezichthouders meer verantwoordelijkheden, capaciteit, bevoegdheden en middelen krijgen om de geschiktheid van de interne modellen te kunnen monitoren, beoordelen en surveilleren en prudentiële maatregelen te kunnen opleggen. Ik ben van oordeel dat kredietratings moeten dienen om de markt meer informatie te verschaffen, zodat beleggers een consistente beoordeling van de kredietrisico's in verschillende sectoren en landen krijgen en acht het belangrijk gebruikers in staat te stellen kredietratingbureaus kritisch onder de loep te nemen. In dit verband is het noodzakelijk te benadrukken dat grotere transparantie bij hun activiteiten een centrale rol speelt. Ik meen stellig dat wij de oprichting van nieuwe kredietratingbureaus moeten steunen en tegelijkertijd concurrentieverstoring moeten voorkomen.</p>
    </intervention>
    <intervention id="3-299-875" speaker_id="96816" name="Giovanni La Via" is_mep="True" mode="written">
      <p sl="it">De resolutie waarover we vandaag hebben gestemd bevat een reeks maatregelen om de huidige afhankelijkheid van het uiterst kleine aantal ratingbureaus te verkleinen. Onder die maatregelen valt een groter en nauwkeuriger gebruik van de interne kredietrating, in het bijzonder door de grote financiële instellingen die in staat zijn zelf het risico te beoordelen, maar ook het vergroten van de concurrentie. Tijdens de beginstadia heeft dit onderwerp ons zonder twijfel enigszins verdeeld, maar uiteindelijk zijn we het op veel punten eens geworden. Ook voor wat betreft transparantie, en ik sta achter het voorstel om elk geregistreerd kredietratingbureau jaarlijks een evaluatie van zijn vorige kredietratingprestaties te laten verrichten en deze informatie in een verantwoordingsverslag aan de toezichthouder te laten verzamelen.</p>
    </intervention>
    <intervention id="3-300-000" speaker_id="96673" name="Olle Ludvigsson" is_mep="True" mode="written">
      <p sl="sv">Wij, Zweedse sociaaldemocraten, steunden vandaag het verzoek aan de Commissie om in detail de voorwaarden te bestuderen voor de oprichting van een Europese Stichting voor kredietrating of een openbaar Europees kredietratingbureau. We zien in dat een vanuit politieke hoek opgezet kredietratingbureau een manier kan zijn om de grote particuliere bureaus onder druk te zetten. Tezelfdertijd zien we de potentiële problemen. Daarom zou het nuttig zijn om aan de hand van een gedetailleerd onderzoek een beter beeld te krijgen van de voor- en nadelen van zo'n orgaan. Om deze kwestie verder te bespreken, moeten we over betere kennis ter zake beschikken.</p>
    </intervention>
    <intervention id="3-301-000" speaker_id="1403" name="David Martin" is_mep="True" mode="written">
      <p sl="en">Ik heb voor dit verslag gestemd. De recente financiële crisis heeft aan het licht gebracht dat er in de kredietratingsector drie kernproblemen zijn: gebrek aan mededinging, overmatig vertrouwen in externe ratings bij het regelgevingsstelsel en gebrek aan verantwoording bij kredietratingbureaus. Het verslag geeft manieren aan om al deze problemen aan te pakken.</p>
    </intervention>
    <intervention id="3-301-500" speaker_id="4462" name="Clemente Mastella" is_mep="True" mode="written">
      <p sl="it">De recente financiële crisis heeft drie grote problemen op het gebied van kredietratingbureaus aan het licht gebracht: een gebrek aan mededinging, te wijten aan het gebrek aan belang van de ratingbureaus op de wereldwijde kapitaalmarkten, evenals aan het feit dat ze niet kunnen concurreren, met name in het geval van wettelijke normen; een regelgevingskader dat overmatig vertrouwt op externe ratings, zoals bij het formuleren van normen, wetten en regelgeving het geval is (bijvoorbeeld het toenemende gebruik van externe ratings voor het vaststellen van wettelijke kapitaalvereisten), waarbij ook de Centrale Bank vertrouwt op de externe kredietratings; en tot slot een gebrek aan verantwoording van kredietratingbureaus voor hun ratings, waarvoor de rapporteur voorstelt om de oprichting van een netwerk van Europese kredietratingbureaus in de hand te werken. Wat dat betreft vinden wij dat meer informatie aan investeerders moet worden bekendgemaakt, dat marktdeelnemers slechts in een gestructureerd financieel instrument zouden mogen investeren als zij kunnen aantonen dat zij het daaraan verbonden kredietrisico begrijpen en kunnen beoordelen. Wij staan tot slot achter de mogelijkheid om een volledig onafhankelijke Europese Stichting voor kredietrating op te richten.</p>
    </intervention>
    <intervention id="3-302-000" speaker_id="96742" name="Jean-Luc Mélenchon" is_mep="True" mode="written">
      <p sl="nl">In deze hypocriete tekst wordt beweerd dat het grootste probleem met de kredietratingbureaus is dat ze de concurrentie belemmeren. Als oplossing voor het 'overmatige vertrouwen' van de banken in deze bureaus wordt gegeven dat de banken zelf de risico’s gaan beoordelen. Ja, ja, banken die de soberheid moeten gaan meten! Als ze daartoe niet in staat zijn, mogen ze de minst gunstige rating toepassen om zichzelf zo goed mogelijk te beschermen. Het probleem is niet de bescherming van de belangen van de banken, maar bescherming van het algemeen belang. Het volk komt weer eens op de laatste plaats bij de Europese Unie.</p>
    </intervention>
    <intervention id="3-302-250" speaker_id="96978" name="Nuno Melo" is_mep="True" mode="written">
      <p sl="pt">Kredietratingbureaus dienen verscheidene nuttige doelen: zij verzamelen informatie over de kredietwaardigheid van emittenten, zij bieden emittenten toegang tot wereldmarkten en binnenlandse markten, verminderen de kosten van informatie en vergroten het potentiële aantal ontleners zodat de markten meer liquiditeit krijgen. De recente financiële crisis heeft echter drie grote problemen in de sector aangetoond: een gebrek aan mededinging, een regelgevingskader dat overmatig vertrouwt op externe ratings, en een gebrek aan verantwoording van kredietratingbureaus voor hun ratings. We moeten echter de eventuele maatregelen in gedachten houden. Deze maatregelen moeten aan de nodige effectbeoordelingen en toetsing worden onderworpen zodat er geen haastige beslissingen worden genomen die contraproductief zouden kunnen zijn en die extra hinderpalen voor markttoegang zouden opwerpen en een risico van conservatievere ratings zouden inhouden, met alle gevolgen van dien voor de reële economie en de kredietverstrekking. We moeten deze sector in een wereldwijd perspectief zien aangezien het om een echt wereldwijde sector gaat waaraan een wereldwijde kapitaalmarkt ten grondslag ligt. Het is dan ook belangrijk de ontwikkelingen in de VS in de gaten te houden.</p>
    </intervention>
    <intervention id="3-302-500" speaker_id="96999" name="Alexander Mirsky" is_mep="True" mode="written">
      <p sl="en">Dit initiatiefverslag stelt de voornaamste problemen aan de orde die op dit moment bij de kredietratingsector spelen, waarvan de belangrijkste zijn het gebrek aan mededinging, oligopolistische structuren en het gebrek aan verantwoordingsplicht en transparantie, met name voor wat betreft de rating van staatsschulden. Ik ben van mening dat dit verslag op een zeer passend moment komt. We moeten ons best doen om ervoor te zorgen dat de gebeurtenissen die in Griekenland hebben plaatsgevonden zich niet herhalen. Ik heb voor gestemd.</p>
    </intervention>
    <intervention id="3-303-000" speaker_id="28255" name="Andreas Mölzer" is_mep="True" mode="written">
      <p sl="de">Ratingbureaus moeten informatie over kredietkwaliteiten geven. Tot op heden hebben deze bureaus echter een weinig roemrijke reputatie hebben opgebouwd. Zo was er bijvoorbeeld al tijdens de financiële crisis in de jaren dertig kritiek op het feit dat ze zo laat ingrepen. Ook de dubieuze financiële constructies op de Amerikaanse onroerendgoedmarkt hebben de deskundigen bij de ratingbureaus niet als risico gezien. Net als bij hoge staatsschulden reageerden ze pas toen het wantrouwen van investeerders was gewekt, en toen dermate hard dat de financieringsproblemen van afzonderlijke landen verergerden. Als de Griekse onregelmatigheden op de markt net zo bekend waren als de Goldman-Sachs-swap ter verdoezeling van schulden en het gebruikelijk was dat Athene zijn begrotingsgegevens herzag op het moment dat een nieuwe regering het roer overnam, en de landen toch een goede rating kregen, maar nu plotseling met de wereldwijde financiële en economische crisis dusdanig scherp gereageerd wordt dat er faillissementen worden uitgelokt en intussen ook die landen worden afgestraft waarvan de banken landen ondersteunen die dreigen om te vallen, en tegelijkertijd veel geld wordt ingezet op het faillissement van landen, dan is het hele systeem goed ziek. Het onderhavige voorstel kan slechts een eerste stap in de juiste richting zijn; daarom heb ik voor gestemd.</p>
    </intervention>
    <intervention id="3-303-500" speaker_id="96981" name="Franz Obermayr" is_mep="True" mode="written">
      <p sl="de">Ik vind de acties van ratingbureaus tot nu toe over het algemeen nogal dubieus. Niet alleen dat zij risico’s niet tijdig onderkennen – zie de Amerikaanse onroerendgoedmarkt – maar vaak verergeren ze de situatie nog nadat een crisis is uitgebroken. Het kan niet zo zijn dat particuliere Amerikaanse ratingbureaus willekeurig over de kredietwaardigheid van Europese landen beslissen. Het verslag is een stap in de richting van strenger toezicht op ratingbureaus; daarom heb ik voor het verslag gestemd.</p>
    </intervention>
    <intervention id="3-304-000" speaker_id="96694" name="Rolandas Paksas" is_mep="True" mode="written">
      <p sl="lt">Ik verwelkom deze resolutie over de toekomstperspectieven van kredietratingbureaus. De kredietratingindustrie kampt maar al te vaak met problemen die te wijten zijn aan oligopolistische structuren en een gebrek aan mededinging, verantwoordingsplicht en transparantie. Daarom moet de Commissie de mogelijkheid overwegen om een volledig nieuwe en onafhankelijke Europese Stichting voor kredietrating op te richten die het recht heeft om deel te nemen aan de beslissingen over soevereine schuldratings en kredietratingbureaus. Het management, het personeel en de bestuursstructuur van de nieuwe Europese Stichting voor kredietrating moeten volledig onafhankelijk en autonoom zijn. Ik verwelkom het voorstel om de civielrechtelijke aansprakelijkheid van kredietratingbureaus in geval van zware nalatigheid of slecht beheer op consistente wijze in de hele Europese Unie vast te stellen. Verder moeten de toezichthouders meer verantwoordelijkheden, capaciteit, bevoegdheden en middelen krijgen om de geschiktheid van de interne modellen te kunnen monitoren, beoordelen en surveilleren, prudentiële maatregelen te kunnen opleggen en onderzoeken en inspecties te kunnen uitvoeren. Het is bijzonder belangrijk om gelijke spelregels voor kredietratingbureaus te creëren door de mededinging, transparantie, openstelling van de markt en stabiliteit te stimuleren.</p>
    </intervention>
    <intervention id="3-304-500" speaker_id="97197" name="Alfredo Pallone" is_mep="True" mode="written">
      <p sl="it">Kredietratingbureaus leveren belangrijk werk omdat zij betrouwbaarheid en stabiliteit waarborgen. Daarom is het noodzakelijk regels en criteria vast te stellen voor hun beoordelingen en hun onpartijdigheid. Ik heb voor het verslag van de heer Klinz gestemd omdat ik het cruciaal acht dat de Europese Unie beschikt over toereikende regels die de invloed van de ratings op het financiële en economische systeem onder controle houden. Ondanks de normatieve leegte op dat gebied en het feit dat dergelijke bureaus in staat zijn om de economie van de lidstaten zo te beïnvloeden dat ze in een crisis belanden, is dit verslag een eerste stap richting een nieuwe regelgeving voor de ratingbureaus, gezien de recente goedkeuring van de nieuwe verordening van de Commissie over de ratingbureaus.</p>
    </intervention>
    <intervention id="3-304-625" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Ik heb voor het verslag gestemd over de kredietratingbureaus omdat ik het er mee eens ben dat er dat paal en perk moet worden gesteld aan verstoringen van de mededinging die het gevolg zijn van de usance dat kredietratingbureaus marktdeelnemers beoordelen terwijl zij tegelijkertijd orders van hen ontvangen. Ik vind dat de Commissie nauwkeurig moet onderzoeken of er eventueel alternatieve instrumenten kunnen worden gebruikt om het kredietrisico te meten. Het is van fundamenteel belang dat de Europese Autoriteit voor effecten en markten haar toezichtbevoegdheden doeltreffend kan uitoefenen en het recht heeft om onaangekondigde onderzoeken en inspecties ter plaatse te verrichten en dat bij de uitoefening van haar toezichtbevoegdheden de personen tegen wie een procedure loopt, de gelegenheid moet worden gegeven te worden gehoord om hun recht op verdediging te eerbiedigen. Ik ben het ook eens met het verzoek aan de Commissie om een gedetailleerde effectbeoordeling en haalbaarheidsstudie te verrichten van de kosten, baten en mogelijke beheersstructuur van een volledig onafhankelijke Europese Stichting voor kredietrating, die haar expertise in alle drie de ratingsectoren ontwikkelt.</p>
    </intervention>
    <intervention id="3-304-750" speaker_id="28406" name="Miguel Portas" is_mep="True" mode="written">
      <p sl="pt">Hoewel dit verslag een aantal positieve kanten heeft, is men er niet in geslaagd om een openbare en onafhankelijke Europese Stichting voor kredietrating in te stellen. Integendeel, de meerduidigheid waarmee het geschreven is, toont aan dat er met overheidsgeld opnieuw een privé-agentschap is opgezet. In het verslag wordt ook niet vermeld dat de beoordeling van staatsschuld bij de kredietratingbureaus wordt weggehaald, de belangrijkste maatregel die op dit gebied ingezet kan worden om speculatie met de euro tegen te gaan. Verder had in het verslag een verzoek aan de Commissie moeten staan om de mogelijkheid te bestuderen om de Europese Autoriteit voor effecten en markten alle 'gestructureerde financiële producten' vooraf te laten goedkeuren. Om deze redenen stem ik tegen.</p>
    </intervention>
    <intervention id="3-305-000" speaker_id="96994" name="Fiorello Provera" is_mep="True" mode="written">
      <p sl="it">Met deze maatregel geven wij eindelijk onze steun aan het verbeteren van de werkzaamheden van de ratingbureaus en aan een grotere transparantie, integriteit, verantwoordelijkheid, onafhankelijkheid en betrouwbaarheid. Hoewel we de rol van de bureaus bij het leveren van informatie en het bevorderen van de liquiditeit van de markten erkennen, is het inmiddels duidelijk dat de deelnemers aan de financiële markten een overmatig vertrouwen hebben gesteld in de oordelen van de bureaus, en dat hun handelen heeft bijgedragen aan het ontstaan van de financiële crisis. Er bestaat overmatig vertrouwen in externe kredietratingbureaus en er heerst een oligopolie in de sector. Daarom ben ik voor de oprichting van een onafhankelijke Europese Stichting voor kredietrating, die bevoegd is voor beoordelingen in de overheidssector, van bedrijven en van de gestructureerde financiële instrumenten.</p>
    </intervention>
    <intervention id="3-305-500" speaker_id="96903" name="Paulo Rangel" is_mep="True" mode="written">
      <p sl="pt">De huidige financiële crisis heeft aangetoond dat de kredietratingbureaus gereguleerd moeten worden. De recente gebeurtenissen hebben duidelijk gemaakt waar de fouten lagen in de handelswijze van de kredietratingbureaus waardoor hun status als certificeerder van de instanties die ze beoordelen, namelijk bedrijven, de overheidssector en gestructureerde financiële instrumenten, kan worden bijgesteld. Aangetoond is dat de kredietratingbureaus een belangrijke rol spelen bij het voorkomen van discrepanties tussen de informatie die investeerders krijgen. Aan de andere kant was er een overmatig vertrouwen in de beoordelingen van deze bureaus, wat in grote mate heeft bijgedragen aan de verscherping van de financiële crisis. Het is daarom dringend noodzakelijk dat er een nieuw reguleringsmodel komt waarmee de afhankelijkheid van kredietratingbureaus teruggedrongen wordt. De oplossing moet worden gezocht in de volgende zaken: maatregelen die de afhankelijkheid inperken van de Europese Centrale Bank van informatie van externe partijen, verbetering van de expertise van de regelgevers en toezichthouders, op gang brengen van de discussie over de oprichting van de Europese Stichting voor kredietrating, vermeerdering van de beschikbare informatie voor investeerders (waarmee de macht van de kredietratingbureaus wordt ingeperkt) en bijvoorbeeld versterking van instrumenten voor de verantwoordingsplicht ten overstaan van de burger.</p>
    </intervention>
    <intervention id="3-306-000" speaker_id="97199" name="Crescenzio Rivellini" is_mep="True" mode="written">
      <p sl="it">Ik wil de heer Klinz feliciteren met het uitstekende werk dat hij heeft verricht. Ik spoor de ratingbureaus aan duidelijkheid te verschaffen over de manier waarop zij staatsschuldratings ijken, en wil de sector vragen welke methoden worden gebruikt en waarom de ratings afwijken van de voorspellingen van de belangrijkste internationale financiële instellingen. Een ander controversieel punt betreft de te gebruiken structuur om op Europees niveau tegengewicht te bieden aan de drie grootste ratingbureaus, die te dominant worden bevonden in Europa. Daarom spoor ik de Commissie aan een gedetailleerde evaluatie te maken van de eventuele oprichting van een compleet onafhankelijke stichting voor kredietrating, met initiële middelen voor maximaal vijf jaar activiteit.</p>
      <p sl="it">Tot slot is het uiterst belangrijk dat we de mogelijkheden onderzoeken om de ratingbureaus civielrechtelijk aansprakelijk te maken voor de beoordelingen die zij geven, en ik vraag de Commissie om aan te geven op welke manieren de ratingbureaus wettelijk aansprakelijk kunnen worden gesteld door de lidstaten.</p>
    </intervention>
    <intervention id="3-307-000" speaker_id="28409" name="Raül Romeva i Rueda" is_mep="True" mode="written">
      <p sl="en">Ik ben voor. Ratings van kredietratingbureaus dienen verscheidene nuttige doelen, zij verzamelen informatie over de kredietwaardigheid van emittenten in een wereldwijde omgeving met asymmetrische informatie tussen schuldemittenten en investeerders, zij bieden emittenten toegang tot wereldmarkten en binnenlandse markten, verminderen de kosten van informatie en vergroten het potentiële aantal investeerders. Op die manier verschaffen zij liquiditeit aan de markten en helpen zij prijzen vaststellen. Door de ontwikkelingen in het regelgevingsstelsel zijn deze 'tussenhandelaars in informatie' echter feitelijk 'vergunninggevers' geworden. De recente financiële crisis heeft drie grote problemen in de sector aan het licht gebracht: een gebrek aan mededinging, een regelgevingsstelsel dat overmatig vertrouwt op externe ratings, en een gebrek aan verantwoording bij kredietratingbureaus voor hun ratings.</p>
    </intervention>
    <intervention id="3-308-000" speaker_id="96819" name="Licia Ronzulli" is_mep="True" mode="written">
      <p sl="it">Het eerste oogmerk van de resolutie die vandaag is aangenomen, is het hele systeem voor zover mogelijk en binnen een realistisch tijdsbestek minder afhankelijk te maken van externe kredietratings. Externe ratings spelen een uiterst belangrijke rol als startsein voor het degraderen van "investment grade" tot "sub investment grade". In een goed functionerende, concurrerende markt volstaat reputatie om de kwaliteit van kredietratings te garanderen. Aangezien de huidige structuur echter oligopolide is, bevinden kredietratingbureaus zich op een intrinsiek "gegarandeerde markt".</p>
    </intervention>
    <intervention id="3-308-500" speaker_id="99416" name="Nikolaos Salavrakos" is_mep="True" mode="written">
      <p sl="el">Ik heb voor het verslag van de heer Klinz gestemd omdat ik van mening ben dat de daarin voorgestelde maatregelen voor de aanpak van de problemen in de kredietratingsector de juiste richting uit gaan. Deze diensten oefenen een enorme invloed uit en de resultaten van hun activiteiten kunnen rampzalig zijn voor de door hen beoordeelde lidstaten en organisaties, zoals ook glashelder is gebleken tijdens de recente financiële crisis. Het is absoluut noodzakelijk dat er transparante regels komen voor de werking van deze bureaus, dat deze de door hen gevolgde beoordelingsprocedures bekend maken en rekenschap en verantwoording afleggen. Het is onaanvaardbaar dat de door hen beoordeelde diensten en organisaties overgeleverd zijn aan hun besluiten. De drie belangrijkste kredietratingbureaus beoordelen 95 procent van de economische activiteiten. Wij hebben het dus over een monopolie, met alle nadelige gevolgen van dien. Wij vragen om transparantie, beperking van de illegale activiteiten, rekenschap en verantwoording, beoordeling van deze bureaus door onafhankelijke organen die onpartijdigheid en een strikte toepassing van de regels kunnen waarborgen.</p>
    </intervention>
    <intervention id="3-309-000" speaker_id="28295" name="Antolín Sánchez Presedo" is_mep="True" mode="written">
      <p sl="es">Ik steun het verslag-Klinz om het hervormingsproces van de kredietratingbureaus te bevorderen. Waar het eerste wetgevingsinitiatief deze bureaus onderwierp aan toezicht en regelgeving en het tweede opheldering gaf over de macht van de toezichthouder, de Europese Autoriteit voor effecten en markten (EAEM), beoogt deze resolutie het overmatig vertrouwen in externe kredietratings te beperken, de industrie te structureren in een concurrerend kader en de bedrijfsmodellen te verbeteren in lijn met de criteria van het Forum voor financiële stabiliteit.</p>
      <p sl="es">In de definitieve tekst zijn mijn amendementen overgenomen. Met die amendementen wilde ik de capaciteit van de toezichthouders versterken, op mondiaal niveau een evenwichtig speelveld promoten, de concurrentie verhogen door rating shopping te vermijden en standaardprocedures vaststellen voor het verspreiden van informatie. Op het gebied van de staatsschuld heb ik ervoor gepleit dat de ratingbureaus procycliciteit zouden vermijden bij hun werkzaamheden en rekening zouden houden met de prognoses van de belangrijkste internationale financiële instellingen. Ook heb ik bij de Commissie verzocht om voorstellen voor hervorming van de betalingsmodellen en aansprakelijkheidsstelling bij wangedrag.</p>
      <p sl="es">Ten slotte ben ik zeer verheugd over het feit dat in het verslag de mogelijkheid wordt overwogen een onafhankelijk Europees ratingbureau en een Europese stichting op te richten.</p>
    </intervention>
    <intervention id="3-310-000" speaker_id="4545" name="Catherine Stihler" is_mep="True" mode="written">
      <p sl="en">Ik steun dit verslag, dat erkent dat er in het geval van kredietratingbureaus sprake is van een gebrek aan verantwoording, mededinging en transparantie, met name voor wat betreft staatsschulden. Er moet meer worden gedaan op EU- en mondiaal niveau om ervoor te zorgen dat de financiële zekerheid van de EU niet in gevaar wordt gebracht door roekeloze praktijken.</p>
    </intervention>
    <intervention id="3-311-000" speaker_id="96974" name="Nuno Teixeira" is_mep="True" mode="written">
      <p sl="pt">Kredietratingbureaus worden geacht tussenhandelaars in informatie te zijn die informatieasymmetrieën op de kapitaalmarkten verminderen en de toegang tot de wereldmarkt vergemakkelijken door de kosten van informatie te verminderen en het aantal potentiële ontleners en investeerders te vergroten, waarmee ze markten liquiditeit en transparantie verschaffen en prijzen helpen vast te stellen.</p>
      <p sl="pt">Deze bureaus zorgen echter voor een aantal problemen, met name wat betreft het gebrek aan mededinging, hun oligopolistische structuren, het overmatige vertrouwen dat ze krijgen en het gebrek aan transparantie en verantwoordingsplicht. Deze zaken worden steeds belangrijker, vooral als het gaat om lidstaten die in hun precaire economische en financiële situatie tevens te kampen hebben met terugkerende, volatiele ratings van verscheidene nationale instellingen.</p>
      <p sl="pt">Voor het toekomstperspectief is het wenselijk dat de rol van deze bureaus, wier belang niet mag worden genegeerd, wordt ingeperkt. Ik steun daarom het voorstel van het Parlement om de Commissie op te roepen een effectbeoordeling en studie te verrichten van de kosten, baten en mogelijke beheersstructuur van een Europese Stichting voor kredietrating die expertise heeft in alle drie de ratingsectoren: de overheidssector, de bedrijven en de financieringsinstrumenten.</p>
    </intervention>
    <intervention id="3-312-000" speaker_id="96918" name="Derek Vaughan" is_mep="True" mode="written">
      <p sl="en">Dit verslag zal ervoor zorgen dat kredietratingbureaus deze zomer door de nieuwe Europese toezichthoudende Autoriteit voor effecten en markten aan scherper toezicht worden onderworpen, hetgeen een belangrijk instrument zal blijken om ervoor te zorgen dat de laissez faire -houding die voorheen ten opzichte van leningen bestond geen stand meer kan houden in de nasleep van de financiële crisis. Kredietratingbureaus kregen vergoedingen, van financiële instellingen voor het toekennen van ratings aan hun producten, en van de daaruit voortvloeiende verkoop van die producten. Deze belangenverstrengeling betekende dat bureaus complexe financiële instrumenten graag hoge ratings gaven, wat tot zelfgenoegzaamheid leidde bij investeerders die deze producten kochten. Er waren ook bureaus die bedrijven adviseerden hoe zij hun producten met een hoger risico als producten met een laag risico konden voordoen. Door deze misleidende praktijk bleken deze producten gevaarlijker te zijn dan hun rating aangaf, hetgeen enorme verliezen tot gevolg had voor investeerders, waaronder pensioengerechtigden in heel Wales.</p>
    </intervention>
    <intervention id="3-313-000" speaker_id="97016" name="Angelika Werthmann" is_mep="True" mode="written">
      <p sl="de">In het kader van de wereldwijde financiële en economische crisis zijn ratingbureaus, en vooral hun actieve rol in de nog voortdurende crisis kritisch onder de loep genomen. Daarbij werden het gebrek aan mededinging, de te grote afhankelijkheid van externe kredietratings en het gebrek aan aansprakelijkheid van de sector als kernproblemen aangewezen. De rapporteur adviseert daarom te onderzoeken of een werkelijk onafhankelijk, Europees ratingbureau moet worden opgezet, waarbij de nieuwe Europese Stichting voor kredietrating financieel onafhankelijk moet zijn. Gezien de verstrekkende gevolgen van ratings is een intensieve bemoeienis met deze branche onvermijdelijk. Daarom heb ik voor het verslag gestemd.</p>
    </intervention>
    <intervention id="3-314-000" speaker_id="41007" name="Iva Zanicchi" is_mep="True" mode="written">
      <p sl="it">De recente financiële crisis heeft drie grote problemen in de sector aan het licht gebracht: een gebrek aan mededinging, een regelgevingskader dat overmatig vertrouwt op externe ratings, en een gebrek aan verantwoording van kredietratingbureaus voor hun ratings. Ik heb voor het verslag van de heer Klinz gestemd omdat ik het een interessant en verstandig idee vind om een volledig onafhankelijke Europese Stichting voor kredietrating op te richten.</p>
    </intervention>
    <intervention id="3-315-250" speaker_id="96976" name="Luís Paulo Alves" is_mep="True" mode="written">
      <p sl="pt">Ik heb voor dit verslag gestemd. Het wordt tijd dat we inzien dat de internationale sociale wetgeving zowel binnen als buiten het Europees grondgebied niet altijd wordt gerespecteerd. Niet-naleving van die normen houdt een vorm van sociale en milieudumping in die ten koste gaat van Europese bedrijven en werknemers. Ik hoop dat dit verslag ertoe bij zal dragen dat de centrale normen van de Internationale Arbeidsorganisatie meer gezag zullen krijgen.</p>
    </intervention>
    <intervention id="3-315-500" speaker_id="28276" name="Laima Liucija Andrikienė" is_mep="True" mode="written">
      <p sl="lt">Ik heb ingestemd met deze resolutie over de externe dimensie van het sociaal beleid, ter bevordering van arbeids- en sociale normen en de sociale verantwoordelijkheid van Europese ondernemingen. Er moet worden benadrukt dat de externe dimensie van het sociaal beleid EU-activiteiten en initiatieven omvat die erop gericht zijn de arbeids- en sociale normen in derde landen te bevorderen. Dat betekent een kans voor mannen en vrouwen op waardig en productief werk in een situatie van vrijheid, gelijkheid, veiligheid en waardigheid. Door internationale arbeidsnormen moet in de eerste plaats de ontwikkeling van mensen als menselijke wezens worden gewaarborgd. Mensen zijn geen goederen over de prijs waarvan kan worden onderhandeld. Werk vormt deel van ons dagelijks leven en het is van doorslaggevende betekenis voor de waardigheid, het welzijn en de ontwikkeling van een persoon. De EU heeft een goede reputatie wat betreft de internationale dialoog over sociale vraagstukken. In dit opzicht wordt zij beschouwd als een gevoelige en vertrouwde partner. Dit moet gebruikt worden ter verwezenlijking van de door de EU gestelde hogere doelen. Eén hiervan is de totstandbrenging van een samenhangende, geïntegreerde en professionele aanpak door de EU van de externe dimensie van het sociaal beleid. De sleutelrol wordt gespeeld door de coördinatie binnen het Europees Parlement, maar eveneens met de Europese Commissie en de onlangs opgerichte Dienst voor extern optreden.</p>
    </intervention>
    <intervention id="3-316-000" speaker_id="96702" name="Elena Oana Antonescu" is_mep="True" mode="written">
      <p sl="nl">De externe dimensie van het sociaal beleid omvat activiteiten en initiatieven van de Europese Unie die gericht zijn op bevordering van arbeids- en sociale normen in derde landen. De bescherming van economische en sociale rechten vormt een verplichting voor alle lidstaten die voortvloeit uit de Universele Verklaring van de Rechten van de Mens van de Verenigde Naties.</p>
      <p sl="nl">Daarom moeten in de houding van alle lidstaten van de Europese Unie duidelijk de beginselen van het Europees sociaal model doorklinken wanneer sociale vraagstukken en samenwerking tussen de lidstaten in het geding zijn. Ik zou willen benadrukken dat het Europees sociaal model gelijke kansen biedt op het gebied van onderwijs, opleiding en arbeidsmarkt, en dat sociale diensten in gelijke mate beschikbaar zijn, en dat dit de voornaamste pijlers van het economische succes zijn.</p>
      <p sl="nl">Daarom moedig ik lidstaten aan zich sterk te maken voor de vrijheid van vereniging en collectieve onderhandeling, de uitbanning van gedwongen of verplichte arbeid, de uitbanning van discriminatie in arbeid en beroep en de afschaffing van kinderarbeid.</p>
      <p sl="nl">Ik heb voor deze ontwerpresolutie gestemd, omdat deze bijdraagt aan de waardigheid, het welzijn en de ontwikkeling van elk persoon. Deze waarden moeten de hoofddoelen van economische ontwikkeling zijn.</p>
    </intervention>
    <intervention id="3-317-000" speaker_id="97228" name="Pino Arlacchi" is_mep="True" mode="written">
      <p sl="en">Het verslag over de externe dimensie van het sociale beleid heeft betrekking op een prioriteit voor het sociale beleid van de EU. Het roept op tot de versterking van de centrale arbeidsnormen die zijn verankerd in de IAO-verdragen, waaronder de vrijheid van vereniging en collectieve onderhandeling, de uitbanning van gedwongen of verplichte arbeid, de uitbanning van discriminatie in arbeid en beroep en de afschaffing van kinderarbeid. Ik heb voor dit verslag gestemd omdat het tevens oproept tot een beleidsverandering, wereldwijd en in de EU, om de rechten van werknemers en de arbeidswetgeving beter toe te passen.</p>
    </intervention>
    <intervention id="3-317-500" speaker_id="96862" name="Sophie Auconie" is_mep="True" mode="written">
      <p sl="fr">Ik heb ingestemd met het verslag van onze collega, de heer Falbr, omdat ik vind dat de Unie de hoogste arbeids- en sociale normen moet bevorderen in derde landen om haar geloofwaardigheid in de internationale handel te behouden en om sterke betrekkingen aan te knopen met de belangrijkste handelspartners. De rapporteur adviseert een evenwichtige samenwerking met ngo’s en internationale organisaties om de ratificatie van verdragen te vereenvoudigen. Om met de Unie te kunnen onderhandelen, moeten derde landen de internationaal vastgestelde arbeidsnormen eerbiedigen.</p>
    </intervention>
    <intervention id="3-318-000" speaker_id="28114" name="Liam Aylward" is_mep="True" mode="written">
      <p sl="ga">Volgens de laatste lezing van de Internationale Arbeidsorganisatie met betrekking tot deze kwestie doen 115 miljoen kinderen gevaarlijk werk – een van de ergste vormen van kinderarbeid – dat een bedreiging vormt voor hun leven en gezondheid. Met de Werelddag tegen kinderarbeid van 12 juni in aantocht heb ik voor dit belangrijke verslag gestemd, dat op het goede moment komt. De bij de vrijhandelsovereenkomst betrokken partijen worden in het verslag uitgenodigd om zich, overeenkomstig de verklaring van de Internationale Arbeidsorganisatie (IAO) over de fundamentele beginselen en rechten op het werk, te verbinden tot de opheffing van alle soorten dwangarbeid en tot de beëindiging van kinderarbeid.</p>
      <p sl="ga">Kinderarbeid en georganiseerde schendingen van de mensenrechten mogen niet worden genegeerd wanneer er handelsovereenkomsten worden besproken, en de EU moet tijdens handelsbesprekingen een krachtig standpunt innemen bij de bevordering van sociale zaken en arbeid en sociale normen.</p>
    </intervention>
    <intervention id="3-318-500" speaker_id="96680" name="Zigmantas Balčytis" is_mep="True" mode="written">
      <p sl="lt">De externe dimensie van het sociale beleid omvat EU-activiteiten en initiatieven die erop gericht zijn de arbeids- en sociale normen in derde landen te bevorderen. De EU heeft zich niet alleen ten doel gesteld een expertisecentrum te worden op het gebied van maatschappelijk verantwoord ondernemerschap (MVO), maar ook om MVO te bevorderen in haar buitenlands beleid. De niet-naleving van internationale sociale basisnormen houdt een vorm van sociale en milieudumping in die ten koste gaat van Europese bedrijven en werknemers. Ik ben het ermee eens dat het noodzakelijk is om de rol van de relevante internationale instellingen als de Internationale Arbeidsorganisatie (IAO), de Wereldhandelsorganisatie (WTO), de Organisatie voor Economische Samenwerking en Ontwikkeling (OESO) en de Verenigde Naties te versterken, en met deze instellingen samen te werken bij de formulering, uitvoering en bevordering van internationale sociale basisnormen.</p>
    </intervention>
    <intervention id="3-318-750" speaker_id="5956" name="Regina Bastos" is_mep="True" mode="written">
      <p sl="pt">Onze wereld is gemondialiseerd: de verschillende landen zijn via economische, sociale, culturele en politieke betrekkingen nauw met elkaar verbonden. Binnen de sfeer van de handelsbetrekkingen tussen de Europese Unie en derde landen bestaan echter wel enorme verschillen als het gaat om sociale bescherming en arbeidsvoorwaarden. De Europese Unie is op deze wereld een belangrijk handelspartner en heeft als onderhandelaar een belangrijke stem. Daarom moeten wij proberen derde landen aan te zetten strengere sociale en arbeidsnormen te hanteren. Daarom heb ik voor dit verslag gestemd. Het wijst erop dat de EU een centrale rol kan spelen bij het doen naleven van de mensenrechten, inzonderheid het recht op waardig werk.</p>
    </intervention>
    <intervention id="3-318-875" speaker_id="28214" name="Jean-Luc Bennahmias" is_mep="True" mode="written">
      <p sl="fr">Het hebben van een homogene formule voor een sociale clausule die kan worden opgenomen in alle bilaterale handelsovereenkomsten is wat er wordt voorgesteld in het verslag dat we zojuist hebben aangenomen over de externe dimensie van het sociale beleid en de bevordering van arbeids- en sociale normen. Dit initiatief is in feite een stap in de goede richting. Gezien het feit dat er over het algemeen in vrijhandelsovereenkomsten nog maar weinig wordt gezinspeeld op de sociale normen, wordt in het verslag een aantal manieren genoemd, waaronder de sociale clausule, maar ook de naleving van de verdragen van de Internationale Arbeidsorganisatie (IAO) – ongeacht of deze al dan niet al geratificeerd zijn door alle lidstaten! – en de versterking van de samenwerking tussen derde landen en lidstaten. De ontwikkeling van het concept van sociale verantwoordelijkheid van ondernemingen is een ander interessant aspect van het verslag. Hoewel het momenteel een nuttig concept is, is het nog steeds op vrijwillige basis en dus voor verbetering vatbaar. Waarom zouden we, behalve het uitbreiden van het concept naar verschillende terreinen en het opnemen van MVO in ons handelsbeleid, dit op een dag niet bindend maken? Dat zou niet alleen meer betekenen dan het afgeven van een politiek signaal, maar het zou ook een grote stap voorwaarts zijn wat betreft de verwezenlijking van onze doelstellingen voor het sociale beleid.</p>
    </intervention>
    <intervention id="3-319-000" speaker_id="4746" name="Sergio Berlato" is_mep="True" mode="written">
      <p sl="nl">Mijnheer de Voorzitter, dames en heren, de externe dimensie van het sociale beleid omvat initiatieven van de Unie gericht op de bevordering van de arbeids- en sociale normen in derde landen. Door arbeidsnormen te bepalen steunt de Europese Unie de kans voor burgers op werk in een situatie van vrijheid, gelijkheid, veiligheid en waardigheid. Gezien de huidige globalisering van de wereldeconomie vormen internationale arbeidsnormen de grondslag waarop de sociale en economische groei van een land moet worden gevestigd. China, India en andere opkomende economieën ontwikkelen zich tot steeds belangrijker actoren op het gebied van buitenlandse investeringen. Dit verschijnsel gaat echter gepaard met het risico dat deze landen, en vooral hun bedrijven, minder strenge arbeidsnormen zullen exporteren dan thans van kracht in de Unie. Ik vind daarom dat de Europese Unie zich waakzaam moet opstellen ten aanzien van derde landen die een handelsakkoord willen sluiten met de EU.</p>
      <p sl="nl">Het Europese midden- en kleinbedrijf is de belangrijkste partij bij de tenuitvoerlegging van de sociale normen. Volgens mij is het van fundamenteel belang om te beschikken over een duidelijke en eenduidige definitie van maatschappelijk verantwoord ondernemen die de huidige verscheidenheid van interpretaties verhindert en tegelijkertijd de voorwaarden vastlegt om de naleving ervan te controleren.</p>
    </intervention>
    <intervention id="3-320-000" speaker_id="97198" name="Mara Bizzotto" is_mep="True" mode="written">
      <p sl="nl">Ik heb voor het verslag van collega Falbr gestemd. Enerzijds wijst hij op het strategische belang van maatschappelijk verantwoord ondernemen als motiveringsinstrument om de groei van ondernemingen te stimuleren en anderzijds benadrukt hij dat deze kwestie enkel op vrijwillige basis kan worden aangepakt. Ik ben het verder volledig eens met de kritische benadering van de rapporteur, die zijn afkeuring uitspreekt over het hypocriete gedrag van de Europese Unie die enerzijds een sociaal model bevordert waarin sociale rechten worden gerespecteerd en anderzijds handelsakkoorden afsluit met landen die de bescherming van werknemers niet naleven of voorzien.</p>
    </intervention>
    <intervention id="3-321-000" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Ik heb ingestemd met dit verslag omdat er nog steeds gevallen zijn waarin de verdragen en overeenkomsten van de Internationale Arbeidsorganisatie niet naar behoren of slechts gedeeltelijk ten uitvoer worden gelegd en waarin de beginselen van de sociale verantwoordelijkheid van ondernemingen worden geschonden. Internationale arbeidsnormen zouden allereerst werknemersrechten moeten garanderen, omdat werk een deel van ons dagelijks leven vormt en van doorslaggevende betekenis is voor de waardigheid, het welzijn en de ontwikkeling van een persoon. De sociale verantwoordelijkheid van ondernemingen zou net als sociale normen een bijdrage moeten leveren tot duurzame groei, maar ondernemingen zouden de dialoog met hun werknemers niet uit de weg moeten gaan en moeten behoorlijke werkgelegenheidsbetrekkingen respecteren en bevorderen, werknemersparticipatie aanmoedigen via raadpleging en voorlichting en collectief onderhandelen, beroepsvaardigheden en levenslang leren ontwikkelen, normen inzake veiligheid op het werk naleven, de gelijkheid van mannen en vrouwen bevorderen, een klimaat tot stand brengen waarin de sociale partners kunnen vooruitlopen op veranderingen die op de arbeidsmarkt hebben plaatsgevonden en deze kunnen sturen, met inbegrip van herstructureringen, de kwaliteit van het werk verbeteren, kwetsbare groepen werknemers zoals jongeren, ouderen, gehandicapten en migranten opnemen en beschermen. De Europese Unie moet daarom sancties en stimulansen in bilaterale en regionale overeenkomsten blijven toepassen om ervoor te zorgen dat de sociale bepalingen van de handelsovereenkomsten van de EU daadwerkelijk worden uitgevoerd. Verder is het heel belangrijk dat de regeringen zelf zich niet onttrekken aan hun verantwoordelijkheid het Europese sociale model te handhaven, omdat anders het gevaar bestaat dat de arbeidswetgeving en de stelsels van sociale zekerheid en de sociale diensten worden geprivatiseerd.</p>
    </intervention>
    <intervention id="3-322-000" speaker_id="39722" name="Sebastian Valentin Bodu" is_mep="True" mode="written">
      <p sl="nl">De externe dimensie van het sociaal beleid omvat activiteiten en initiatieven van de EU die gericht zijn op bevordering van arbeids- en sociale normen in derde landen. Hoewel aan het sociaal beleid door zowel de strategie van Lissabon als de Europa 2020-strategie meer nadruk dan ooit tevoren wordt gegeven, zijn mededingingsvermogen en economische factoren nog altijd belangrijker dan sociale vraagstukken. Centrale arbeidsnormen zijn verwerkt in de acht IAO-verdragen inzake de vrijheid van vereniging en collectieve onderhandeling, de uitbanning van gedwongen of verplichte arbeid, de uitbanning van discriminatie in arbeid en beroep, en de afschaffing van kinderarbeid.</p>
      <p sl="nl">Wil de EU met derde landen onderhandelen, moeten deze alle hierboven genoemde verdragen naleven. Dit is een voorwaarde zonder welke onderhandelingen met derde landen onmogelijk zijn. Het handelsbeleid kan niet voorbijgaan aan niet-naleving van de rechten van werknemers en de ontwikkeling van de maatschappij kan daarom pas doorgaan als deze nadelen zijn weggenomen.</p>
      <p sl="nl">De EU heeft een goede reputatie wat betreft de internationale dialoog over maatschappelijke vraagstukken. In dit opzicht wordt zij beschouwd als een gevoelige en vertrouwde partner. Dit moet gebruikt worden ter verwezenlijking van de door de EU gestelde hogere doelen.</p>
    </intervention>
    <intervention id="3-323-000" speaker_id="96716" name="Zuzana Brzobohatá" is_mep="True" mode="written">
      <p sl="cs">Het verslag gaat over een in de huidige wereld uiterst belangrijk thema, te weten de rechten van werkenden. Zogeheten sociale dumping vormt een grote bedreiging voor werkenden omdat het hun rechten verregaand ondermijnt. Internationale bedrijven zijn de belangrijkste spelers als het om de tenuitvoerlegging van sociale normen gaat. Het is namelijk van cruciaal belang dat de sociale verantwoordelijkheid van bedrijven duidelijk en eenduidig wordt vastgelegd, opdat zo een einde kan worden gebracht aan de huidige veelvoud aan interpretaties en er op dit vlak minimale verplichtingen kunnen worden vastgesteld, alsook manieren waarop de naleving ervan kan worden gehandhaafd. De gang naar de regio’s is bij vele bedrijven slechts ingegeven door het feit dat dit tijdelijk loont, veelal vanwege de goedkopere arbeid aldaar. Bedrijven weigeren over het algemeen om langdurige banden te smeden met een regio, dus ook om te delen in de gezamenlijke maatschappelijke verantwoordelijkheid in de regio. In het verslag wordt opgeroepen tot versterking van de fundamentele arbeidsnormen zoals die zijn neergelegd in de verdragen van de Internationale Arbeidsorganisatie, zoals vrijheid van vereniging en collectieve arbeidsonderhandelingen, afschaffing van gedwongen en verplicht werk, bestrijding van discriminatie op de werkvloer, alsook afschaffing van kinderarbeid. Het verslag roept op tot wijziging van het wereldbestuur en het EU-bestuur, teneinde de rechten van werknemers te beschermen en te zorgen voor betere arbeidsomstandigheden. De rapporteur is erin geslaagd het voorliggende verslag een scherpe sociale inslag te geven, reden waarom ik voorgestemd heb.</p>
    </intervention>
    <intervention id="3-324-000" speaker_id="96798" name="John Bufton" is_mep="True" mode="written">
      <p sl="en">Ik heb tegen de uitvoering van een externe dimensie van het sociale beleid gestemd dat de arbeids- en sociale normen en de sociale verantwoordelijkheid van Europese ondernemingen bevordert. De EU zou naar mijn mening namelijk geen sociale privileges moeten opleggen aan derde landen, hoe juist of nuttig deze hen ook lijken. Hoewel ik het belang erken van het hanteren van menselijke werkwijzen bij de behandeling van werknemers, heeft het sociale beleid in de EU al een aantal Britse instanties de vernieling in geholpen, en dit moet niet verder worden voortgezet. Een bepaalde mate van flexibiliteit en vrijheid is nodig bij het verwezenlijken van sociaal beleid, aangezien een beleid waarbij gebruik wordt gemaakt van pasklare oplossingen contraproductief kan zijn als het op nationaal niveau wordt toegepast. Om deze reden moet de EU niet trachten bevoegdheden te verkrijgen over het sociale beleid.</p>
    </intervention>
    <intervention id="3-324-062" speaker_id="96867" name="Maria da Graça Carvalho" is_mep="True" mode="written">
      <p sl="pt">Ik ben ingenomen met de activiteiten en initiatieven van de EU die gericht zijn op de bevordering van arbeids- en sociale normen in derde landen. Gezien de huidige globalisering vormen internationale arbeidsnormen de grondslag die waarborgt dat de groei van de wereldeconomie aan iedereen ten goede komt. Ik sta achter het idee om derde landen die met de EU onderhandelen voorwaarden op te leggen met betrekking tot sociale waarden en de menselijke waardigheid. Door een dergelijk gesloten front te vormen kunnen we een succesvol buitenlands beleid voeren om zo op wereldschaal verbeteringen door te voeren.</p>
    </intervention>
    <intervention id="3-324-093" speaker_id="96973" name="Mário David" is_mep="True" mode="written">
      <p sl="pt">De IAO speelt een cruciale rol in het internationale systeem, aangezien ze bijdraagt tot een consensus met betrekking tot arbeidsnormen. Een groot deel van deze belangrijke verworvenheden wordt door de lidstaten van de EU erkend. Er blijven echter verschillen bestaan tussen de arbeidswetgeving van de ontwikkelde landen en die van de zich ontwikkelende landen. Het is volgens mij van het grootste belang dat de EU de eigen wetgeving beter afstemt op die van derde landen, zeker als het gaat om onze belangrijkste handelspartners. Alleen zo kan er binnen de sfeer van de internationale handel een eerlijke uitwisseling bestaan. Dit verslag komt aan deze eis tegemoet. Het biedt een aantal strategieën om ervoor te zorgen dat deze landen op het gebied van arbeid dezelfde beginselen aanhouden als de EU. Het vaststellen van een pakket eerlijke arbeidsnormen is een absolute voorwaarde voor duurzame ontwikkeling, en dat kan ons ook in staat stellen de millenniumdoelstellingen te verwezenlijken. Ik geloof daarom dat dit verslag een belangrijke bijdrage levert aan de ontwikkeling van een internationaal handelssysteem voor landen en handelsblokken met zeer verschillende arbeidswetgevingen. Als we een dergelijk, op verantwoordelijke arbeidsbetrekkingen gericht beleid willen bevorderen, moet Europa volgens mij goed opletten en zich streng opstellen als het opkomt voor de waarden waar het zelf in gelooft.</p>
    </intervention>
    <intervention id="3-324-125" speaker_id="1746" name="Luigi Ciriaco De Mita" is_mep="True" mode="written">
      <p sl="nl">Mijnheer de Voorzitter, dames en heren, een van de fundamentele doelstellingen van de EU is om menselijke en sociale ontwikkeling te verbinden met economische ontwikkeling. Evenwicht hiertussen maakt het enerzijds mogelijk dat mensen voor hun werk een gepaste vergoeding krijgen die de menselijke waardigheid en hun beroepsvaardigheid eerbiedigt en anderzijds dat ondernemers de ontwikkeling van hun bedrijf kunnen nastreven volgens een marktlogica die wordt getemperd door de menselijke dimensie waarin deze zich moet ontwikkelen. Deze invalshoek, die sommigen ook wel sociale markteconomie noemen, is in feite een nieuw paradigma dat verder gaat dan de welvaartsmaatschappij en erop gericht is de menselijke persoon centraal te stellen. Deze nieuwe koers kan niet anders dan bestaan uit consequente steun voor het sociaal beleid, inclusief het bevorderen van de bijbehorende normen en een daarmee verbonden verantwoordelijkheid van de ondernemingen. Een dergelijke aanpak en visie mag en kan niet enkel het interne beleid van de EU betreffen, maar moet ook van toepassing zijn op de externe dimensie, bij elke gelegenheid, vooral wanneer er over akkoorden wordt onderhandeld. De naleving van de normen van de Internationale Arbeidsorganisatie, de beginselen van het Europees Sociaal Handvest en de sociale dialoog zijn slechts enkele van de onderwerpen die bij dergelijke gelegenheden kunnen worden uitgewerkt. Volgens mij is het goedgekeurde verslag een goede ondersteuning van deze doelstellingen.</p>
    </intervention>
    <intervention id="3-324-187" speaker_id="1289" name="Proinsias De Rossa" is_mep="True" mode="written">
      <p sl="en">De externe dimensie van het sociale beleid omvat activiteiten en initiatieven van de EU die gericht zijn op bevordering van arbeids- en sociale normen in derde landen. De huidige niet-naleving binnen en buiten de EU van internationale sociale basisnormen houdt een vorm van sociale en milieudumping in die ten koste gaat van zowel Europese bedrijven als werknemers en burgers binnen en buiten de EU. Gezien de huidige globalisering van het bedrijfsleven en de dienstverlening vormen internationale arbeidsnormen de grondslag die waarborgt dat de groei van de wereldeconomie aan iedereen ten goede komt. In dit verslag wordt verzocht om een wijziging van het mondiale en Europese bestuur ter verbetering van de uitvoering van werknemersrechten en arbeidsomstandigheden, en wordt opgeroepen tot het versterken van de centrale arbeidsnormen die zijn verankerd in de acht IAO-verdragen die voornamelijk gericht zijn op vrijheid van vereniging en collectieve onderhandeling, de uitbanning van gedwongen of verplichte arbeid, de uitbanning van discriminatie in arbeid en beroep en de afschaffing van kinderarbeid.</p>
    </intervention>
    <intervention id="3-324-250" speaker_id="4335" name="Marielle De Sarnez" is_mep="True" mode="written">
      <p sl="fr">De externe dimensie van het sociale beleid is gericht op het bevorderen van de arbeids- en sociale normen in derde landen, en het bestrijden van sociale dumping, vaak het resultaat van de mondialisering of de internationale handel. De Unie kan sociale, sanitaire en milieudumping niet langer toestaan zonder erop te reageren, aangezien hierin de oorzaak ligt van het buitensporige aantal verplaatsingen van productie buiten Europa. De belachelijk veel lagere arbeidskosten en de erbarmelijke arbeidsomstandigheden mogen door de Commissie niet langer worden beschouwd als ‘natuurlijke concurrentievoordelen’. Ik sta erop dat de Commissie op dit punt haar doctrine verandert.</p>
    </intervention>
    <intervention id="3-324-500" speaker_id="4347" name="Christine De Veyrac" is_mep="True" mode="written">
      <p sl="fr">Ik heb ingestemd met het verslag omdat ik vind dat het belangrijk is dat we, gezien de onlangs afgezwakte rol van de Internationale Arbeidsorganisatie, moeten blijven denken aan het belang van de eerbiediging van de sociale rechten van werknemers in de wereld. De Europese Unie moet op het internationale toneel een toonaangevende rol spelen om andere landen ertoe aan te zetten de internationale normen van het arbeidsrecht te eerbiedigen en daarmee de ongebreidelde zoektocht naar sociale dumping tegen te gaan. Het is belangrijk dat alle Europese spelers betrokken worden bij de tenuitvoerlegging van dit beleid, of het nu gaat om regeringen die internationale overeenkomsten aangaan, of om Europese ondernemingen die hun zaken uitbreiden naar derde landen.</p>
    </intervention>
    <intervention id="3-325-000" speaker_id="96914" name="Anne Delvaux" is_mep="True" mode="written">
      <p sl="fr">De externe dimensie van het sociale beleid is bedoeld ter bevordering van de fundamentele arbeidsnormen in derde landen om de door de Verenigde Naties vastgestelde millenniumdoelstellingen voor ontwikkeling te verwezenlijken en erop toe te zien dat werknemers beschermd worden dankzij de eerbiediging van de internationale arbeidsnormen. De EU is verre van afgeschreven en dat is waarom zij zou moeten kunnen profiteren van haar geloofwaardigheid en haar ‘goede reputatie’ op dit gebied om sociale verbonden aan te gaan met haar belangrijke handelspartners en die te promoten bij de Wereldhandelsorganisatie (WTO) en de Internationale Arbeidsorganisatie (IAO). Voordat wij derde landen aan dezelfde onderhandelingstafel laten plaatsnemen als de EU, moeten we eisen dat deze landen instemmen met dezelfde internationale fundamentele arbeidsnormen.</p>
    </intervention>
    <intervention id="3-326-000" speaker_id="96977" name="Diogo Feio" is_mep="True" mode="written">
      <p sl="pt">De externe dimensie van het Europese beleid houdt niet op bij het sluiten van overeenkomsten of het verlenen van hulp. Het houdt meer in. Het gaat er ook om dat we de Europese waarden aan derde landen doorgeven, en dan niet alleen op het gebied van democratisering of de eerbiediging van de grondrechten, maar ook als het gaat om het bevorderen van een actief beleid voor milieubescherming, gelijke rechten voor vrouwen en kinderen, of arbeidsvoorwaarden die de menselijke waardigheid respecteren en mensen de mogelijkheid verschaffen hun potentieel te ontwikkelen. Hetzelfde geldt voor het bevorderen van normen voor de sociale verantwoordelijkheid van ondernemingen in derde landen.</p>
    </intervention>
    <intervention id="3-326-250" speaker_id="96899" name="José Manuel Fernandes" is_mep="True" mode="written">
      <p sl="pt">Dit verslag van de heer Falbr gaat over de externe dimensie van het sociale beleid, ter bevordering van arbeids- en sociale normen en de sociale verantwoordelijkheid van Europese ondernemingen. De Europese Unie heeft zich altijd opgeworpen als verdediger van de sociale rechten van werknemers. Naleving van die normen is een conditio sine qua non voor onderhandelingen met derde landen. Ondanks acht verdragen van de Internationale Arbeidorganisatie is het volgens deze zelfde organisatie toch zo dat 50 procent van de werknemers geen sociale rechten geniet, en dan gaat het in de eerste plaats om immigranten, vrouwen en kinderen. Het is in het belang van de EU dat we een beleid voeren ter bevordering van de menselijke waardigheid en respect voor de sociale rechten in alle lidstaten. We moeten dus een mechanisme in het leven roepen om vast te stellen wie wel, en wie geen sociale rechten aan zijn werknemers toekent, teneinde degenen die dit verzuimen sancties op te kunnen leggen. Ik ben ingenomen met dit verslag en heb het dan ook gesteund. Het wijst erop dat waarden in deze steeds sterker gemondialiseerde, door een economische bril bekeken wereld van groot belang blijven. Het maakt zich sterk voor de menselijke waardigheid en weigert te aanvaarden dat mensen worden uitgebuit. Zo bevorderen we inclusieve ontwikkeling en welvaart. De EU wordt dus opgeroepen de normen van de IAO te respecteren.</p>
    </intervention>
    <intervention id="3-326-500" speaker_id="96706" name="João Ferreira" is_mep="True" mode="written">
      <p sl="pt">Ook hier weer hebben we te maken met een verslag dat terecht een aantal zaken aan de kaak stelt en gerechtvaardigde bezorgdheid uitspreekt. Het verzuimt echter de kern van de zaak te noemen. Daarom zal het vrijwel geheel zonder gevolgen blijven.</p>
      <p sl="pt">Het World Social Security Report van de IAO van 2010 stelt dat meer dan 50 procent van alle werkenden geen sociale bescherming geniet. Dat is het kader waarbinnen de Europese Unie haar op de snelle verwezenlijking van vrijhandel gerichte handelsbeleid ontwikkelt. Dat beleid krijgt vorm door onderhandelingen over en de ondertekening van talloze bilaterale en regionale overeenkomsten. Deze overeenkomsten bevorderen de sociale verantwoordelijkheid van ondernemingen niet. Die sociale verantwoordelijkheid bestaat in de praktijk gewoonweg niet. Wat deze overeenkomsten wel doen is de winsten van de grote economische en financiële concerns veilig stellen. Verzuimd wordt echter de nodige aandacht te besteden aan arbeidsrechten, het belang van collectieve arbeidsonderhandelingen, vrije vereniging van werkers, het doeltreffend elimineren van discriminatie op het gebied van werk, of het uitbannen van gedwongen werk, onzekere en slecht betaalde banen en kinderarbeid.</p>
      <p sl="pt">En dat is niet meer dan één voorbeeld van één punt waarop dit verslag veel verder had kunnen en moeten gaan. Het is van belang dat we de Europese Commissie aan haar verantwoordelijkheden herinneren en haar dwingen een samenhangend beleid te voeren. Ze moet dus een reeks doeltreffende acties ondernemen om sociale en arbeidsnormen te bevorderen.</p>
    </intervention>
    <intervention id="3-327-000" speaker_id="4466" name="Ilda Figueiredo" is_mep="True" mode="written">
      <p sl="pt">Dit verslag bevat een aantal positieve punten, en dat is waar het zich uitspreekt tegen de voortdurende niet-naleving van de rechten van arbeiders door multinationals en de onwil van deze multinationals om behoorlijke banen aan te bieden. Het verslag wijst er verder op dat het sociale beleid horizontaal moet worden geïntegreerd in alle vertakkingen van het externe beleid van de Europese Unie. Dat geldt dus ook voor de Sociale Verantwoordelijkheid van Ondernemingen (SVO).</p>
      <p sl="pt">Van die positieve punten blijft echter weinig over, omdat er geen alternatieve beleidsmaatregelen worden voorgesteld die concrete vorm en inhoud zouden kunnen geven aan deze Sociale Verantwoordelijkheid van Ondernemingen.</p>
      <p sl="pt">We vinden het daarom jammer dat het amendement waarin gevraagd werd paragraaf 31 te schrappen (“wijst er met nadruk op dat op EU-niveau geen richtlijn ter regulering en handhaving van de sociale verantwoordelijkheid van ondernemingen (SVO) mag worden vastgesteld”) is verworpen.</p>
      <p sl="pt">Het Parlement moet meer doen dan de Commissie alleen maar ‘uitnodigen’ of ‘aanmoedigen’ een standpunt in te nemen. Het Parlement zou moeten eisen dat er een wettelijk kader voor SVO wordt vastgelegd, met bepaalde minimumnormen om ervoor te zorgen dat multinationals en de Europese Unie zelf de elementaire arbeidsnormen van de IAO nakomen, waaronder inbegrepen de sociale clausules en het recht op waardig werk. Die verplichting zou niet alleen moeten gelden voor met de EU opgestelde bilaterale handelsovereenkomsten, maar ook voor al hetgeen er binnen de WHO wordt overeengekomen. Om de hierboven uiteengezette redenen hebben we tegen dit verslag gestemd.</p>
    </intervention>
    <intervention id="3-328-000" speaker_id="23868" name="Monika Flašíková Beňová" is_mep="True" mode="written">
      <p sl="sk">De externe dimensie van het sociale beleid is een van de prioriteiten van de Fractie van de Progressieve Alliantie van Socialisten en Democraten in het Europees Parlement. Het is van essentieel belang dat de arbeidsnormen versterkt worden, zoals de vrijheid van vereniging, collectieve onderhandeling, de uitbanning van alle vormen van gedwongen of verplichte arbeid, de uitbanning van discriminatie in arbeid en beroep, en de afschaffing van kinderarbeid. Internationale arbeidsnormen moeten daarom worden gebruikt om ervoor te zorgen dat de economische ontwikkeling vooral gericht blijft op verbetering van leven en waardigheid van de mens en niet alleen op bepaling van voorwaarden en rechten van werknemers.</p>
    </intervention>
    <intervention id="3-329-000" speaker_id="1164" name="Bruno Gollnisch" is_mep="True" mode="written">
      <p sl="fr">De mondialisering komt er in feite op neer dat werknemers uit alle landen tegen elkaar op worden gezet in een oneerlijke concurrentiestrijd, ongeacht of dit nu door middel van verplaatsing, de immigratie van werkzoekenden of de beruchte modus 4 van de Algemene Overeenkomst inzake de handel in diensten gebeurt. Het probleem is dat de Europese Unie heel veel mooie praatjes over dit onderwerp heeft, maar er nooit iets mee doet. Wanneer hebben we ooit praktische en gerichte actie ondernomen naar aanleiding van situaties waarin sprake was van onaanvaardbare uitbuiting? Wanneer hebben dergelijke situaties ooit verhinderd dat er handelsovereenkomsten met een land werden ondertekend? Nooit. Want terwijl u zich zogenaamd zorgen maakt over de situatie van buitenlandse werknemers, worden Europese werknemers buiten beeld gehouden. Zoals de rapporteur – die dit onderschrijft – opmerkt, ‘mogen arbeidsnormen niet worden gebruikt voor protectionistische handelsdoeleinden’, volgens de internationale organisaties! Welnu, welke beginselen, welke waarden, welke overwegingen kunnen dan ooit opwegen tegen de kracht van de markt? U blijft maar doorpraten over de sociale verantwoordelijkheid van ondernemingen die uiteindelijk niets anders doen dan zich aan de regels houden die u zelf hebt opgelegd. Wanneer zal er eindelijk eens aanspraak worden gemaakt op de zeer zware sociale verantwoordelijkheid van de politieke beleidsmakers van de EU?</p>
    </intervention>
    <intervention id="3-330-000" speaker_id="96745" name="Catherine Grèze" is_mep="True" mode="written">
      <p sl="fr">Ik ben verheugd dat het advies van de Commissie ontwikkelingssamenwerking, waarvoor ik rapporteur was, is opgenomen in dit verslag. Op dit moment vindt de 100e Internationale Arbeidsconferentie plaats en we weten allemaal dat de huidige regels niet werken.</p>
      <p sl="fr">Tegen de achtergrond van een wereldwijde crisis is het cruciaal dat de EU een duidelijke boodschap afgeeft waarin een nieuw tijdperk van sociale gerechtigheid wordt geëist. Met de voorstellen die in het verslag van de heer Falbr staan zouden wij een grote stap in de goede richting kunnen zetten. We kunnen niet anders dan dit beleid met dubbele normen wat betreft de toepassing van sociale rechten betreuren. We hebben tenuitvoerleggingsmechanismen (met stimulansen en sancties) nodig om ervoor te zorgen dat de sociale normen daadwerkelijk worden toegepast. Er moet een sociale clausule worden opgenomen in alle handelsovereenkomsten van de EU die juridisch bindend is. Verder ben ik het er niet mee eens dat in paragraaf 31 van het verslag benadrukt wordt dat er geen richtlijn ter regulering en handhaving van de sociale verantwoordelijkheid van ondernemingen mag worden vastgesteld. Ik dring aan op de noodzaak om toe te werken naar meer sociale gerechtigheid en ervoor te zorgen dat de rechten van werknemers overal ter wereld worden geëerbiedigd, met name in onze betrekkingen met ontwikkelingslanden.</p>
    </intervention>
    <intervention id="3-330-250" speaker_id="28208" name="Nathalie Griesbeck" is_mep="True" mode="written">
      <p sl="fr">De economische en financiële crisis die momenteel in Europa woedt, maar ook de rest van de wereld in zijn greep heeft, komt tegelijk met een ernstige sociale crisis. Tegen deze lastige achtergrond hebben de Europese Unie en haar ondernemingen een grote sociale verantwoordelijkheid in hun betrekkingen met derde landen. Daarom wilde ik door middel van mijn stem benadrukken hoe groot de noodzaak is voor de Europese Unie om ervoor te zorgen dat de sociale normen en arbeidsrechten worden geëerbiedigd in de overeenkomsten die zij sluiten met deze landen. De Europese Unie moet er, door middel van de waarden die zij uitdraagt, voor zorgen dat de normen die haar arbeidsrecht regelen, in de hele wereld bevorderd en verspreid worden. Europa heeft de plicht om als voorbeeld te dienen. Om die reden heb ik ook gestemd voor bepalingen die de sociale verantwoordelijkheid van ondernemingen onderstrepen.</p>
    </intervention>
    <intervention id="3-330-500" speaker_id="96693" name="Juozas Imbrasas" is_mep="True" mode="written">
      <p sl="lt">Ik heb dit verslag verwelkomd omdat de EU rond de eeuwwisseling haar strategie voor de externe dimensie van het sociaal beleid veranderd heeft van een harde naar een zachte benadering, d.w.z. van nadruk op de koppeling van sociale normen en handelsovereenkomsten naar meer nadruk op internationale samenwerking en dialoog. De EU zet verschillende soorten instrumenten in om in derde landen sociaal beleid ten uitvoer te leggen, namelijk harde, zachte en financiële. Uit het gebruik van deze instrumenten blijkt dat de EU bepaald gedrag verwacht van de betrekkingen met haar handelspartners. Het struikelblok is niettemin de tenuitvoerlegging van deze instrumenten en de handhaving ervan in partnerlanden. Het is daarom van cruciaal belang dat de EU zich grondiger richt op tenuitvoerlegging en handhaving ervan; met name de verdragen van de Internationale Arbeidsorganisatie en de beginselen van de sociale verantwoordelijkheid van ondernemingen. Veelal wordt dit onmogelijk gemaakt door de rechtsorde van het land in kwestie. Beperkte politieke bereidheid en binnenlandse economische druk zijn echter eveneens in het spel. Een andere belangrijke factor is dat werknemers niet op de hoogte zijn van hun rechten.</p>
    </intervention>
    <intervention id="3-331-000" speaker_id="96857" name="Cătălin Sorin Ivan" is_mep="True" mode="written">
      <p sl="en">Volgens het verslag heeft de EU een unieke combinatie van economische dynamiek en een sociaal model. Dit creëert gelijke kansen op het gebied van onderwijs, opleiding en de arbeidsmarkt en zorgt dat sociale diensten in gelijke mate beschikbaar zijn. Het verslag benadrukt het feit dat er behoefte is aan de tenuitvoerlegging van programma's voor fatsoenlijk werk die de nationale behoeften en prioriteiten met betrekking tot werkgelegenheids- en sociaal beleid weerspiegelen en zijn gebaseerd op een overeenkomst tussen werkgevers, werknemers, regeringen. Dit aspect is zeer belangrijk in de huidige context. Dit zijn een aantal van de redenen waarom ik dit verslag steun.</p>
    </intervention>
    <intervention id="3-332-000" speaker_id="96771" name="Jarosław Kalinowski" is_mep="True" mode="written">
      <p sl="pl">Mensen zijn het belangrijkst, en daarom is de bevordering van arbeids- en sociale normen zo belangrijk. Een goed voorbeeld hiervan zijn plattelandsbewoners, en in het bijzonder vrouwen en jonge mensen. Het zijn vooral mannen die eigenaars van landbouwbedrijven zijn. Ik vind dat vrouwen moeten worden gesteund zodat deze verhoudingen in evenwicht worden gebracht. Volgens mij is het ook belangrijk om jonge landbouwers te ondersteunen, die het landbouwbedrijf van hun ouders overnemen. Wat jonge mensen betreft, moet de kwaliteit van het onderwijs in plattelandsgebieden worden verbeterd en moeten jonge mensen toegang krijgen tot opleiding en persoonlijke ontwikkeling buiten hun dorp. Nog een belangrijke kwestie is de sociale verantwoordelijkheid van ondernemingen.</p>
      <p sl="pl">Dit betekent dat bedrijven uit eigen initiatief en onafhankelijk van de wetgeving in hun dagelijkse activiteiten acties ondernemen ten behoeve van de maatschappij en het milieu. Ondernemingen zijn niet enkel meer op winst ingesteld. Ze tonen een steeds grotere gevoeligheid voor sociale kwesties en kwesties rond milieubescherming.</p>
    </intervention>
    <intervention id="3-333-000" speaker_id="25919" name="Martin Kastler" is_mep="True" mode="written">
      <p sl="de">Ik heb voor dit verslag gestemd omdat ik vind dat bedrijven sociale verantwoordelijkheid moeten nemen – ten opzichte van hun werknemers, klanten, het milieu en de samenleving. Dat is wat men tegenwoordig maatschappelijk verantwoord ondernemen (MVO) noemt. Het gaat om vrijwillig engagement – en dat moet ook zo blijven. Op onze geglobaliseerde markten manifesteert zich dit engagement allang niet meer alleen in sponsoring van de lokale voetbalvereniging. Ondernemingen die wereldwijd verantwoordelijk handelen geven gestalte aan het buitenlands en ontwikkelingsbeleid.</p>
      <p sl="de">Die ondernemingen vertegenwoordigen Europa in de wereld, ze maken de Europese sociale normen wereldwijd zichtbaar. We moeten MVO bevorderen in plaats van reglementeren. Europa moet een bemiddelende en geen reglementerende rol spelen. Geen overregulering – dat moet het uitgangspunt zijn als de Europese Commissie de daad bij het woord voegt en opnieuw aandacht gaat besteden aan het thema MVO. Met dit verslag hebben we dit standpunt onderstreept.</p>
    </intervention>
    <intervention id="3-334-000" speaker_id="101954" name="Jan Kozłowski" is_mep="True" mode="written">
      <p sl="pl">Ik vind dat de heer Falbr een goed verslag heeft opgesteld, en daarom wil ik uitleggen waarom ik heb besloten om voor het verslag te stemmen. De bevordering van hoge arbeidsnormen, sociale normen en sociale verantwoordelijkheid van ondernemingen vormt en heel grote uitdaging voor de externe dimensie van het sociaal beleid. Een van de problemen waarop de rapporteur de aandacht vestigt, is de inefficiënte werking van administratieve organen voor arbeidsvoorziening. Permanente en constructieve samenwerking met derde landen, waarbij zowel de Europese Unie in haar geheel, als de verschillende lidstaten zijn betrokken, kan dienen als een bron van goede praktijken voor de uitbouw van aangepaste administratieve competenties. Ik ben van mening dat samenwerking op regionaal en lokaal niveau en samenwerking met ondernemingen ook goede resultaten kunnen opleveren. Een schitterend voorbeeld van partnerschap, ondersteuning en uitwisseling van ervaring, dat positieve resultaten opleverde, is de samenwerking van Poolse regio's met landen van het Oostelijk Partnerschap in de voorbije jaren.</p>
    </intervention>
    <intervention id="3-334-500" speaker_id="105849" name="Agnès Le Brun" is_mep="True" mode="written">
      <p sl="fr">Ik heb ingestemd met de resolutie over de externe dimensie van het sociale beleid van de Europese Unie. De Europese Unie wordt door de unieke combinatie van economische dynamiek en een sociaal model wereldwijd beschouwd als een magneet en een aantrekkelijke partner. De EU zou dit sociale model moeten bevorderen in haar betrekkingen met andere landen en zou consequent moeten optreden voor beide aspecten, intern en extern. In dit verslag wordt aangedrongen op de noodzaak om met name de sociale verantwoordelijkheid van ondernemingen te bevorderen. Die sociale verantwoordelijkheid houdt in dat handelsondernemingen de sociale en milieudimensies in aanmerking moeten nemen. In de resolutie wordt benadrukt dat deze bevordering niet bindend zou moeten zijn, maar eerder het resultaat van interactie tussen de belanghebbenden op vrijwillige basis. Ten slotte wordt met de resolutie ook nagestreefd om in internationale onderhandelingen de rechten van werknemers op te nemen, die de Internationale Arbeidsorganisatie moet verdedigen, en om een mondiale economische sturing te bevorderen waarin al deze parameters zijn opgenomen.</p>
    </intervention>
    <intervention id="3-335-000" speaker_id="1403" name="David Martin" is_mep="True" mode="written">
      <p sl="en">Ik verwelkom dit verslag. Centrale arbeidsnormen zijn verankerd in de acht IAO-verdragen die voornamelijk gericht zijn op vrijheid van vereniging en collectieve onderhandeling, de uitbanning van gedwongen of verplichte arbeid, de uitbanning van discriminatie in arbeid en beroep en de afschaffing van kinderarbeid. Niet alleen uit deze verdragen maar eveneens uit het verslag van de Wereldcommissie voor de sociale dimensie van de globalisering blijkt dat de beperkte gerichtheid op markten plaats moet maken voor de bredere belangstelling voor mensen, dat wil zeggen nadruk op de rechten van werknemers en toepassing van de arbeidswetgeving. Wil de EU met derde landen onderhandelen, dan moeten deze alle hierboven opgesomde verdragen naleven. Dit is een voorwaarde zonder welke onderhandelingen met derde landen onmogelijk zijn. Het handelsbeleid kan niet voorbij gaan aan niet-naleving van de rechten van werknemers en de ontwikkeling van de maatschappij kan daarom pas doorgaan als deze nadelen zijn weggenomen. Door arbeidsnormen te bepalen steunt de EU voor mannen en vrouwen de kans op waardig en productief werk in een situatie van vrijheid, gelijkheid, veiligheid en waardigheid. Gezien de huidige globalisering vormen internationale arbeidsnormen de grondslag die waarborgt dat de groei van de wereldeconomie aan iedereen ten goede komt.</p>
    </intervention>
    <intervention id="3-336-000" speaker_id="23704" name="Jiří Maštálka" is_mep="True" mode="written">
      <p sl="cs">De achterliggende gedachte van het verslag van de heer Falbr en het leeuwendeel van de inhoud ervan zijn in mijn ogen zeer positief. Ook ik beschouw werk en waardige arbeidsomstandigheden als cruciaal voor een duurzame ontwikkeling van de EU-lidstaten en de wereld als geheel. Ik betreur het net als de rapporteur dat er geen gezamenlijke definitie bestaat van het begrip “sociale clausule” – niet voor gebruik in bilaterale handelsakkoorden, maar concreet, voor het scheppen van waardige arbeidsomstandigheden voor werknemers. De sociale modellen van een aantal Europese lidstaten kan als lichtend voorbeeld dienen, ook in ontwikkelingslanden. Ook onderschrijf ik het standpunt ten aanzien van de gezamenlijke strijd voor de afschaffing van kinderarbeid.</p>
      <p sl="cs">Ondanks het bovenstaande heb ik mij onthouden van stemming. Er kunnen geen sociale vereisten worden opgenomen in bilaterale handelsakkoorden als er geen duidelijke afbakening bestaat van het begrip mensenrechten. Dit criterium mag niet gebruikt worden als argument tegen de ondertekening van akkoorden.</p>
    </intervention>
    <intervention id="3-337-000" speaker_id="96813" name="Barbara Matera" is_mep="True" mode="written">
      <p sl="nl">“Het is niet verrassend dat de geest van de revolutionaire verandering, die de naties in de hele wereld al zolang beroert, tenslotte overslaat van de politieke sfeer naar het daaraan gerelateerde terrein van de praktische economie.” Ik citeer hier onze geliefde paus Johannes Paulus II die, teruggrijpend naar de thema’s die door zijn voorganger Leo XIII in de encycliek Rerum Novarum werden behandeld, in de encycliek Centesimus Annus het sociale vraagstuk behandelt en analyseert. Voor dit vraagstuk moet, net als in 1991, een oplossing worden gevonden in de christelijke doctrine, namelijk in de erkenning van de menselijke waardigheid van de werknemer, zonder enig onderscheid.</p>
      <p sl="nl">Ik heb voor het verslag van collega Falbr gestemd omdat hierin juist de nadruk wordt gelegd op het belang van de bescherming van de mensenrechten en op het feit dat het Europees sociaal model ook een belangrijk uitgangspunt is voor wat betreft de externe betrekkingen van de Unie. De sociale verantwoordelijkheid moet hieraan bijdragen en de Europese Unie moet deze beginselen door middel van haar Parlement in ere herstellen en versterken in al haar handelingen en vooral ten aanzien van derde landen waar de burgers geen grondrechten genieten. Als ondervoorzitter van de Commissie rechten van de vrouw en gendergelijkheid kan ik alleen maar benadrukken hoe belangrijk het voor ieder van ons is om samen te werken – ook in het buitenland – om een einde te maken aan discriminatie op grond van geslacht en op geslacht gebaseerd geweld, zodat de sociale waardigheid van de vrouw en haar actieve bijdrage aan de lokale en supranationale economie wordt hersteld.</p>
    </intervention>
    <intervention id="3-337-250" speaker_id="96978" name="Nuno Melo" is_mep="True" mode="written">
      <p sl="pt">De mondialisering van de economie en de verplaatsing van Europese ondernemingen hebben geleid tot zorgen met betrekking tot de externe dimensie van het sociale beleid. En dan hebben we het ook over activiteiten en initiatieven van de EU die gericht zijn op bevordering van arbeids- en sociale normen in derde landen. Centrale arbeidsnormen zijn verankerd in de acht IAO-verdragen die voornamelijk gericht zijn op vrijheid van vereniging en collectieve onderhandeling, de uitbanning van gedwongen of verplichte arbeid, de uitbanning van discriminatie in arbeid en beroep en de afschaffing van kinderarbeid. Wil de EU met derde landen onderhandelen, dan moeten deze al de hierboven opgesomde verdragen naleven. Dit is een voorwaarde zonder welke onderhandelingen met derde landen onmogelijk zijn. Het handelsbeleid kan niet voorbij gaan aan niet-naleving van de rechten van werknemers, en de ontwikkeling van de maatschappij kan daarom pas doorgaan als deze nadelen zijn weggenomen. Internationale arbeidsnormen worden vervolgens gebruikt om ervoor te zorgen dat de economische ontwikkeling gericht blijft op verbetering van leven en waardigheid van de mens en niet op bepaling van voorwaarden en rechten van werknemers.</p>
    </intervention>
    <intervention id="3-337-500" speaker_id="96999" name="Alexander Mirsky" is_mep="True" mode="written">
      <p sl="en">De externe dimensie van het sociale beleid is voor mij en voor onze fractie een kernprioriteit. We hebben onlangs een resolutie aangenomen over het toekomstige verdrag over huishoudelijk personeel, dat in juni 2011 zal worden aangenomen. In dit verslag wordt meer algemeen opgeroepen tot versterking van de centrale arbeidsnormen die zijn verankerd in de IAO-verdragen, waaronder vrijheid van vereniging en collectieve onderhandeling, de uitbanning van gedwongen of verplichte arbeid, de uitbanning van discriminatie in arbeid en beroep en de afschaffing van kinderarbeid. De S&amp;D-Fractie verzoekt om een wijziging van het mondiale en Europese bestuur ter verbetering van de uitvoering van werknemersrechten en arbeidsomstandigheden. De huidige niet-naleving binnen en buiten de EU van internationale sociale basisnormen houdt een vorm van sociale en milieudumping in die ten koste gaat van zowel Europese bedrijven als werknemers en burgers binnen en buiten de EU. Ik heb voor het verslag gestemd.</p>
    </intervention>
    <intervention id="3-338-000" speaker_id="28255" name="Andreas Mölzer" is_mep="True" mode="written">
      <p sl="de">Ik sta achter de in het verslag genoemde beginselen. Ik wijs er echter op dat hiermee verheven idealen worden nagestreefd die in de praktijk nauwelijks of niet kunnen worden verwezenlijkt. Er bestaan reeds tal van handelsovereenkomsten die geen vereisten bevatten met betrekking tot de naleving van sociale normen. Zolang er sprake is van dergelijke overduidelijke tegenstrijdigheden zal dit verslag slechts in beperkte mate effectief en zinvol zijn. In het verslag wordt de lidstaten verzocht centrale arbeidsnormen voor ondernemingen in eigen land na te leven. Moet dit niet ook voor ondernemingen uit derde landen gelden? Bovendien krijg ik de indruk dat het verslag de schijn wekt dat de negatieve gevolgen van de globalisering worden bestreden, maar dat dit met de genoemde maatregelen niet zal kunnen lukken. Daarom heb ik mij van stemming onthouden.</p>
    </intervention>
    <intervention id="3-338-500" speaker_id="96981" name="Franz Obermayr" is_mep="True" mode="written">
      <p sl="de">In dit verslag formuleert de Europese Unie zeer hoge doelstellingen op basis van weloverwogen beginselen. De lidstaten wordt verzocht centrale arbeidsnormen voor ondernemingen in eigen land na te leven. Helaas lijkt dit momenteel niet voor ondernemingen uit derde landen te gelden. Aangezien ik enerzijds de in dit verslag uiteengezette beginselen steun, maar anderzijds de conclusies van het verslag absoluut niet doeltreffend acht, heb ik mij van stemming onthouden.</p>
    </intervention>
    <intervention id="3-338-750" speaker_id="96783" name="Wojciech Michał Olejniczak" is_mep="True" mode="written">
      <p sl="pl">Het externe sociale beleid van de Europese Unie dat gericht is naar landen die geen lidstaten zijn, moet in de eerste plaats coherent, pragmatisch en uniform zijn. Zowel de interne als de externe dimensie van het sociale beleid moet arbeidsnormen en ook sociale normen bevorderen, die een van de belangrijkste doelstellingen van de Unie vormen.</p>
      <p sl="pl">Daarom moeten alle lidstaten die overeenkomsten met derde landen sluiten, ervoor zorgen dat hun standpunt het Europese sociale model weerspiegelt. Van landen die geen EU-lidstaat willen worden, moeten we eisen dat ze de vrijheid van vereniging respecteren en stappen ondernemen om discriminatie op basis van geslacht of leeftijd te bestrijden. Een heel belangrijke kwestie is de afschaffing van kinderarbeid, en het recht van de burgers om hun beroepskwalificaties te verbeteren. Wat ontwikkelingssamenwerking betreft, heeft de Europese Unie voldoende middelen om aangepaste structuren op het gebied van beroepsonderwijs en -opleiding te creëren. Het is ook van groot belang dat de Europese Commissie zich bij de onderhandelingen over partnerschapsovereenkomsten aanpast aan de bestaande situatie en realia van het land in kwestie. Het Europees Parlement heeft sinds de invoering van het Verdrag van Lissabon meer bevoegdheden gekregen en moet actief samenwerken met Europese en internationale vakbonden om de sociale situatie te verbeteren.</p>
    </intervention>
    <intervention id="3-338-875" speaker_id="96900" name="Georgios Papanikolaou" is_mep="True" mode="written">
      <p sl="el">Ik heb gestemd voor het verslag over de externe dimensie van het sociale beleid, ter bevordering van arbeids- en sociale normen en de sociale verantwoordelijkheid van Europese ondernemingen. Ons doel is de arbeids- en sociale normen en de sociale verantwoordelijkheid van Europese ondernemingen te bevorderen. Dit is weliswaar een legitiem doel maar ik heb wel enkele voorbehouden ten aanzien van de mogelijkheid om dit doel te bereiken. De door ons ingeroepen gemeenschappelijke sociale normen worden bedreigd en het is inmiddels zonder meer duidelijk geworden dat men van plan is binnen de EU zelf andere sociale en arbeidsnormen te bevorderen. Datgene wat gaande is in mijn land, waar het werkloosheidspercentage onder vijfentwintigjarige jongeren 36,1 procent is en in Spanje, waar hetzelfde percentage 43 procent is, is heel wat anders dan wat in de sterke Europese economieën gebeurt. Dit verslag herinnert ons eraan dat als de EU op het gebied van het sociale beleid een leidinggevende rol in de wereld wil vervullen, zij moet zorgen voor samenhang tussen de sociale beleidsvormen van de lidstaten.</p>
    </intervention>
    <intervention id="3-338-906" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Ik heb mijn stem uitgebracht voor dit verslag over de externe dimensie van het sociale beleid, ter bevordering van arbeids- en sociale normen en de sociale verantwoordelijkheid van Europese ondernemingen. Hoewel aan het sociale beleid door de Strategie van Lissabon en de Europa 2020-strategie meer nadruk dan ooit tevoren werd en wordt gegeven, zijn mededingingsvermogen en economische factoren nog steeds belangrijker dan sociale vraagstukken. Het is van fundamenteel belang dat we opkomen voor de centrale arbeidsnormen zoals die zijn verankerd in de acht IAO-verdragen die voornamelijk gericht zijn op vrijheid van vereniging en collectieve onderhandeling, de uitbanning van gedwongen of verplichte arbeid, de uitbanning van discriminatie in arbeid en beroep en de afschaffing van kinderarbeid. De nadruk moet liggen op de rechten van werknemers en toepassing van de arbeidswetgeving. Wil de EU met derde landen onderhandelen, dan moeten deze alle hierboven opgesomde verdragen naleven. Dit is een voorwaarde zonder welke onderhandelingen met derde landen onmogelijk zijn. Het handelsbeleid kan niet voorbijgaan aan niet-naleving van de rechten van werknemers en de ontwikkeling van de maatschappij kan daarom pas doorgaan als deze nadelen zijn weggenomen.</p>
    </intervention>
    <intervention id="3-338-937" speaker_id="36392" name="Aldo Patriciello" is_mep="True" mode="written">
      <p sl="nl">De externe dimensie van het sociale beleid van de EU is erop gericht de sociale normen in derde landen te bevorderen, maar mededinging en economische factoren blijven van prioritair belang ten opzichte van sociale en arbeidsvraagstukken. We hebben tot op heden acht conventies van de Internationale Arbeidsorganisatie (IAO), die door alle lidstaten van de EU zijn geratificeerd. Deze leiden tot internationale normen die door alle lidstaten worden gedeeld.</p>
      <p sl="nl">Het blijkt nog steeds nodig om in het algemeen de aandacht te vestigen op personen als menselijke wezens. Dit is mogelijk door middel van de bescherming van de rechten van werknemers en het recht op werk. De IAO speelt op internationaal niveau een fundamentele rol voor het opstellen, bevorderen en de doeltreffende tenuitvoerlegging van deze normen. Ook bedrijven moeten bijdragen aan een duurzame ontwikkeling teneinde de arbeidsomstandigheden te verbeteren, maar het verschil in de systemen voor sociale bescherming tussen ontwikkelde landen en ontwikkelingslanden blijft bestaan. Ik stem voor dit voorstel gezien wat eerder is uiteengezet en opdat werk en sociale normen zowel in de EU-landen als in derde landen beter worden gestimuleerd, alsmede voor een eerbiediging van de fundamentele arbeidsnormen die op internationaal niveau zijn vastgesteld.</p>
    </intervention>
    <intervention id="3-339-000" speaker_id="38595" name="Rovana Plumb" is_mep="True" mode="written">
      <p sl="nl">Centrale arbeidsnormen die verankerd zijn in de acht IAO-verdragen zijn voornamelijk gericht op vrijheid van vereniging en collectieve onderhandeling, de uitbanning van gedwongen of verplichte arbeid, de uitbanning van discriminatie in arbeid en beroep en de afschaffing van kinderarbeid.</p>
      <p sl="nl">Er moet meer aandacht worden geschonken aan de bescherming van werknemersrechten en naleving van de arbeidswetgeving. De juridische en sociale positie van vrouwen moet wezenlijk worden verbeterd om discriminatie te voorkomen en de potentiële bijdrage van vrouwen aan economische en sociale ontwikkeling te benutten. Ik roep de Commissie en de lidstaten op om het recht om niet te worden gediscrimineerd te handhaven, hetgeen zich vertaalt in recht op werk en gelijke behandeling, ongeacht geslacht, etnische afkomst, leeftijd en handicap, als een grondbeginsel bij de bestrijding van armoede.</p>
      <p sl="nl">Ik roep de Commissie en de lidstaten op bij de samenwerking met partnerlanden meer de nadruk te leggen op bestrijding van kinderarbeid, zodat behoorlijk werk voor volwassenen tot stand wordt gebracht en kinderen in staat worden gesteld passend onderwijs te volgen. De vrijheid van vereniging voor vakbonden en het recht op collectieve onderhandelingen moeten zonder uitzondering in de praktijk worden gebracht teneinde fatsoenlijke arbeidsomstandigheden te verbeteren en te verdedigen.</p>
    </intervention>
    <intervention id="3-339-500" speaker_id="107386" name="Phil Prendergast" is_mep="True" mode="written">
      <p sl="en">De bevordering van arbeidsnormen door de onderhandelingen van de EU met derde landen komt ten goede aan zowel de lidstaten als aan de derde landen. Door de bevordering van hogere veiligheidsnormen en betere beloningen draagt de EU eraan bij het leven van de werknemers te verbeteren. Door te pleiten voor betere beloningen zorgt de EU er ook voor dat er in derde landen een markt is voor de export naar de EU. Indien we toestaan dat er in de EU producten en diensten geïmporteerd worden uit landen die geen fatsoenlijk loon garanderen, prijzen we Europese bedrijven op effectieve wijze uit de markt. Het is moeilijker voor Europese bedrijven om te concurreren met derde landen die niet dezelfde veiligheidsnormen hanteren en die werknemers veel lagere salarissen kunnen betalen. Het is echter belangrijk rekening te houden met de risico's die een aanpak door middel van "zachte wetgeving" inhoudt voor arbeidsnormen. Naast het feit dat dergelijke regels niet bindend zijn en dat er geen sancties aan verbonden zijn als ze worden overtreden, bestaat er ook het gevaar dat ze de invloed van traditionele systemen voor toezicht verminderen ten gunste van informele toezichtprocedures. De EU moet derhalve alert zijn en ervoor zorgen dat de normen nageleefd worden, en actie ondernemen als dat niet gebeurt.</p>
    </intervention>
    <intervention id="3-339-750" speaker_id="96903" name="Paulo Rangel" is_mep="True" mode="written">
      <p sl="pt">De EU moet in deze steeds sterker gemondialiseerde wereld haar invloed gebruiken om zich op internationaal vlak in te zetten voor de bescherming van de rechten van werknemers, en daarbij een model aanhouden dat is gebaseerd op eerbiediging van de menselijke waardigheid. Er dringen zich dan verschillende vragen op. Om te beginnen moeten we besluiten welke instrumenten de EU het beste kan inzetten om de koers aan te geven. We mogen niet vergeten dat de EU bij de onderhandelingen met landen die tot de gemeenschappelijke ruimte willen toetreden of de begunstigde van communautaire hulpprogramma’s willen worden veel gewicht in de schaal kan leggen. Verder is het zo dat een belangrijk deel van de economie afhankelijk is van internationale bedrijven. We doen ook in die context een beroep op de sociale verantwoordelijkheid van organisaties.</p>
    </intervention>
    <intervention id="3-340-000" speaker_id="28409" name="Raül Romeva i Rueda" is_mep="True" mode="written">
      <p sl="en">Ik heb voor het verslag gestemd. De externe dimensie van het sociale beleid omvat activiteiten en initiatieven van de EU ter bevordering van arbeids- en sociale normen in derde landen. Hoewel de Lissabonstrategie meer dan ooit tevoren de nadruk heeft gelegd op het sociale beleid, en de Europa 2020-strategie dit nu ook doet, wordt er nog altijd meer aandacht geschonken aan het concurrentievermogen en economische factoren dan aan sociale vraagstukken. Centrale arbeidsnormen zijn verankerd in de acht IAO-verdragen die voornamelijk gericht zijn op de vrijheid van vereniging en collectieve onderhandeling, de uitbanning van gedwongen of verplichte arbeid, de uitbanning van discriminatie in arbeid en beroep en de afschaffing van kinderarbeid. Niet alleen uit deze verdragen maar eveneens uit het verslag van de Wereldcommissie voor de sociale dimensie van de globalisering blijkt dat de beperkte gerichtheid op markten plaats moet maken voor de bredere belangstelling voor mensen, dat wil zeggen nadruk op de rechten van werknemers en toepassing van de arbeidswetgeving. Wil de EU onderhandelen met derde landen, dan is het noodzakelijk dat deze alle bovengenoemde zaken in acht nemen. Dit is een voorwaarde waaraan moet worden voldaan, anders zijn onderhandelingen met derde landen niet mogelijk. Bij de uitvoering van het handelsbeleid kan niet worden voorbijgegaan aan de mogelijke niet-naleving van werknemersrechten. De ontwikkeling van de samenleving kan derhalve alleen worden voortgezet als deze misstanden worden opgelost.</p>
    </intervention>
    <intervention id="3-341-000" speaker_id="96819" name="Licia Ronzulli" is_mep="True" mode="written">
      <p sl="nl">Een bedrijf kan zichzelf sociaal verantwoordelijk noemen als het een gedegen model omarmt dat niet alleen rekening houdt met de economische gevolgen, maar ook met de sociale en milieugevolgen van zijn activiteiten. Vandaag de dag is de vraag niet meer alleen hoe de ondernemingen hun economische resultaten behalen, maar ook wie ze aannemen en hoe ze omgaan met hun personeel. Een verantwoordelijk bedrijf is actief en zich bewust van de sociale omgeving waarin het werkzaam is en zijn grootste rijkdom komt voort uit de relatie met alle partijen die betrokken zijn bij zijn activiteiten. Met het verslag dat vandaag is aangenomen spant de Europese Unie zich in om wereldwijd een voortrekkersrol te spelen op sociaal gebied door middel van de bevordering van doelstellingen op wereldniveau, waarbij tegelijkertijd de belangrijke rol die het Verdrag van Lissabon aan het Europees Parlement toekent, wordt erkend.</p>
    </intervention>
    <intervention id="3-342-000" speaker_id="97196" name="Oreste Rossi" is_mep="True" mode="written">
      <p sl="nl">Ik ben voor het initiatiefverslag omdat het gaat over de bevordering van maatschappelijk verantwoord ondernemen als vrijwillig motiveringsinstrument om bedrijfsgroei te stimuleren. De Europese ondernemingen zijn de motor van de economie van de EU. Daarom moeten er in Europa meer inspanningen worden geleverd om de bedrijven in de EU te beschermen, want vaak hebben zij te maken met oneerlijke concurrenten. Verder ben ik voor de creatie van maatschappelijk verantwoordelijke ondernemingen, waar de basisprincipes bestaan uit de sociale bescherming van werknemers, de bescherming van de consument en het naleven van transparantiewetgeving.</p>
    </intervention>
    <intervention id="3-343-000" speaker_id="4345" name="Tokia Saïfi" is_mep="True" mode="written">
      <p sl="fr">Ik heb ingestemd met deze resolutie omdat erin verwezen wordt naar de centrale rol die de Europese Unie wil en zou moeten spelen ten aanzien van derde landen, in het bijzonder met haar handelspartners. De niet-naleving van internationale sociale basisnormen houdt een vorm van sociale en milieudumping in die ten koste gaat van Europese bedrijven en werknemers. Dit is een van de dingen die ik heb willen benadrukken in het advies van de Commissie internationale handel over dit onderwerp, waarvoor ik rapporteur was.</p>
      <p sl="fr">De EU kan echter niet alles in haar eentje oplossen: zij moet meer samenwerken met de relevante internationale organisaties (de IAO, de WTO en de OESO), met name voor de bestrijding van het verschijnsel van vrije zones, die tegen elke sociale wetgeving indruisen.</p>
      <p sl="fr">Hoewel de sociale verantwoordelijkheid van ondernemingen momenteel voldoende bewezen is in Europa, spelen Europese ondernemingen, hun dochterondernemingen en hun toeleveranciers door hun aandeel in de internationale handel een fundamentele rol in de bevordering en verspreiding van de sociale en arbeidsnormen in de wereld. De Commissie moet hen in dat opzicht aanmoedigen, in het bijzonder door op zoek te gaan naar beste praktijken en deze te bevorderen.</p>
    </intervention>
    <intervention id="3-343-500" speaker_id="99416" name="Nikolaos Salavrakos" is_mep="True" mode="written">
      <p sl="el">Ik heb voor het verslag van de heer Falbr gestemd omdat ik van mening ben dat de sociale verantwoordelijkheid van Europese ondernemingen sterker bevorderd moet worden. Anders kan men niet tegemoetkomen aan de noodzaak de gemeenschappelijke waarden te verdedigen en te zorgen voor meer solidariteit en samenhang tussen Europeanen onderling. De sociale verantwoordelijkheid van ondernemingen moet het hoofdaspect zijn van het Europees sociaal model. Dan kan meer innovatie en concurrentiekracht worden verwezenlijkt en wel op een zodanige manier dat wordt bijgedragen aan inzetbaarheid en nieuwe banen worden geschapen. Dit is noodzakelijk in een tijd waarin de werkloosheidspercentages dramatisch toenemen en jonge Europeanen, onze duurzame krachten, hun heil buiten de Europese grenzen moeten zoeken.</p>
    </intervention>
    <intervention id="3-344-000" speaker_id="37676" name="Søren Bo Søndergaard" is_mep="True" mode="written">
      <p sl="da">Ik heb voor het verslag van de heer Falbr gestemd, dat tot doel heeft de arbeids- en sociale normen te bevorderen als de EU met derde landen onderhandelt. Het verslag neemt een aantal IAO-verdragen als uitgangspunt en suggereert op grond hiervan dat de EU de rechten van werknemers en de regels van het arbeidsrecht dient te beschermen als de EU bijvoorbeeld handelsovereenkomsten met derde landen aangaat. In het verslag wordt onder meer voorgesteld dat er door middel van een wettelijk kader minimumeisen worden gesteld aan de sociale verantwoordelijkheid van bedrijven, dat het begrip beter wordt gedefinieerd en dat naleving van de eisen beter wordt bewaakt. Het verslag verwerpt echter het gebruik van MODE4 in handelsovereenkomsten, dat internationale bedrijven de bevoegdheid geeft hun eigen werknemers te importeren en op die manier de arbeids- en sociale voorwaarden van het gastland te omzeilen. Buiten het feit dat de geïmporteerde werknemers zich hierdoor in een zwakkere positie bevinden dan de werknemers van het gastland, draagt het ook bij aan sociale dumping. De EU heeft tegenwoordig de bevoegdheid om namens alle lidstaten van de EU handelsovereenkomsten aan te gaan met derde landen. Daar ben ik op tegen. Maar zolang dit het geval is, is het ook noodzakelijk om eisen te stellen aan de inhoud van deze handelsovereenkomsten.</p>
    </intervention>
    <intervention id="3-345-000" speaker_id="4545" name="Catherine Stihler" is_mep="True" mode="written">
      <p sl="en">Ik heb dit verslag gesteund, dat voorafgaat aan de mededeling van de Commissie over maatschappelijk verantwoord ondernemen. Ook verwelkom ik het werk dat mijn collega Richard Howitt in de commissie heeft verzet om een verslag tot stand te brengen dat de positieve invloed die maatschappelijk verantwoord ondernemen kan uitoefenen op Europees niveau stimuleert.</p>
    </intervention>
    <intervention id="3-345-500" speaker_id="96660" name="Niki Tzavela" is_mep="True" mode="written">
      <p sl="el">Europa is een fundamentele speler in de gemondialiseerde processen en draagt een belangrijk deel van verantwoordelijkheid als het erom gaat resultaten te bewerkstelligen die bijdragen aan duurzame vormen van ontwikkeling. De Europese Unie vervult een voortrekkersrol bij de bevordering van sociale beleidsvormen op mondiaal niveau en roept de ontwikkelingslanden op de IAO-verdragen te eerbiedigen. Ook wordt in het verslag-Falbr duidelijk gemaakt hoe belangrijk de sociale verantwoordelijkheid van ondernemingen is en hoe noodzakelijk het is dat Europese ondernemingen hun sociale verantwoordelijkheid dragen. Op die manier kunnen zij op beslissende wijze bijdragen aan vraagstukken zoals de bevordering van welvarende samenlevingen, de bescherming van het milieu en de bestrijding van armoede in de landen waarin ze actief zijn. Daarom heb ik voor dit verslag gestemd.</p>
    </intervention>
    <intervention id="3-346-000" speaker_id="96918" name="Derek Vaughan" is_mep="True" mode="written">
      <p sl="en">De Europa 2020-strategie toont aan dat sociaal beleid een fundamentele prioriteit is voor Europa. Er moet echter meer worden gedaan om verbeteringen tot stand te brengen op dit gebied, en om die reden heb ik dit verslag gesteund. Het verslag roept op tot de uitbanning van gedwongen arbeid en de afschaffing van kinderarbeid, en benadrukt daarnaast de noodzaak om meer aandacht te schenken aan de bescherming van de rechten van werknemers. Derde landen moeten dergelijke basisbeginselen naleven wil de EU met hen samenwerken en handel voeren. Lidstaten moeten ook met partnerlanden samenwerken om kwetsbare groepen te beschermen en niet alleen discriminatie op grond van geslacht te bestrijden, maar eveneens op grond van ras of etnische afkomst, godsdienst of geloofsovertuiging, handicap en leeftijd. Ik hoop dat de Commissie met een aantal concrete voorstellen zal komen die zullen leiden tot verbeterde arbeids- en sociale normen, evenals met voorstellen om de sociale verantwoordelijkheid van Europese ondernemingen te bevorderen in haar buitenlands beleid.</p>
    </intervention>
    <intervention id="3-347-000" speaker_id="97016" name="Angelika Werthmann" is_mep="True" mode="written">
      <p sl="de">De rapporteur betreurt dat de mens in het sociaal beleid nog steeds niet centraal staat, maar dat het belang van de mens nog steeds ondergeschikt is aan het belang van het concurrentievermogen. Zoals in het verslag uiteengezet wordt, heeft de EU wereldwijd een uitstekende reputatie vanwege haar sociaal model dat met economische dynamiek gepaard gaat – een reputatie die ook een zekere verantwoordelijkheid met zich brengt. De EU mag niet met twee maten meten, en we zullen dat ook niet toelaten. Daarom ben ik het volledig eens met de rapporteur.</p>
    </intervention>
    <intervention id="3-348-250" speaker_id="96976" name="Luís Paulo Alves" is_mep="True" mode="written">
      <p sl="pt">Ik steun dit verslag, omdat ik vind dat beroepsonderwijs en -opleiding in alle stadia van het leven van mensen, ongeacht hun status op de arbeidsmarkt of hun inkomen, toegankelijk, beschikbaar en betaalbaar moeten zijn.</p>
    </intervention>
    <intervention id="3-348-500" speaker_id="28276" name="Laima Liucija Andrikienė" is_mep="True" mode="written">
      <p sl="lt">Ik heb ingestemd met deze resolutie over Europese samenwerking op het gebied van beroepsonderwijs en –opleiding ter ondersteuning van de Europa 2020-strategie. De mogelijkheid en capaciteit om te leren en te werken in een internationale omgeving zijn belangrijke voorwaarden voor een succesvolle carrière in een geglobaliseerde economie. Er is steeds meer vraag naar werknemers die mobiel en flexibel zijn en over internationale ervaring beschikken. Vooral bij jonge mensen moet snel worden gehandeld. De aanhoudende stijging van de jeugdwerkloosheid is een van de urgentste problemen in Europa. De lidstaten moeten doelgerichte politieke strategieën inzetten om de armoede te bestrijden, en daarbij rekening houden met de nationale bijzonderheden en behoeften. Ik ben het eens met de bepaling die in deze resolutie uiteen wordt gezet, dat de in het kader van de Europa 2020-strategie gestelde doelen met specifieke, creatieve en doeltreffende maatregelen moeten worden nagestreefd. Het betreft hier terugdringing van het aandeel vroegtijdige schoolverlaters tot minder dan 10 procent per schooljaar, en 40 procent van de jonge mensen de mogelijkheid bieden een opleiding aan het hoger onderwijs af te ronden. De maatschappelijke behoefte aan bij- en nascholing en de noodzaak een levenlang te leren worden groter vanwege de demografische veranderingen. Daartoe moeten werknemers een instrument in handen krijgen waarmee zij zelf kunnen vaststellen in hoeverre bij- en nascholing voor hen noodzakelijk is en deze scholing vervolgens zelf kunnen plannen. Voorts moeten de beschikbare middelen uit het programma voor een leven lang leren en het Erasmusprogramma voor jonge ondernemers worden aangewend om uitgebreidere, vereenvoudigde en beter toegankelijke financieringsmogelijkheden te creëren voor mensen in verschillende levensstadia, en ook voor specifieke categorieën personen, zodat zij gemakkelijker kunnen deelnemen aan beroepsonderwijs en beroepsopleidingen. We moeten erop toezien dat Europese werknemers zich kunnen aanpassen aan de uitdagingen waarvoor de economie hen stelt.</p>
    </intervention>
    <intervention id="3-349-000" speaker_id="99419" name="Charalampos Angourakis" is_mep="True" mode="written">
      <p sl="el">Dit verwerpelijke verslag beschrijft het strategische doel van de EU, namelijk het verwerven van een sterkere positie in de monopolistische wedijver met de andere imperialistische centra. Met het oog daarop pleit het verslag voor de opneming van het onderwijs onder de meetbare doelstellingen van de reactionaire Europa 2020-strategie, die ´omgevormd´ moeten worden tot nationale doelstellingen. Binnen deze alomvattende planning neemt het technisch en beroepsonderwijs een bijzondere positie in. Het is hun rol te voorzien in de behoeften aan steeds goedkopere arbeidskrachten, aan arbeidskrachten zonder arbeidsrechten die echter de ´arbeidsmarkt´ en het ´mededingingsvermogen´ waardig zijn. Daarom moeten deze onderwijs- en opleidingsprogramma´s worden afgestemd op zowel de huidige als de toekomstige marktbehoeften. Ze moeten nog sterker worden onderworpen aan de keuzes en plannen van de kapitalistische onderneming en zorgen voor ´inzetbaarheid´ en toegang tot de arbeidsmarkt via het leerlingwezen, mobiliteit in bepaalde bedrijfstakken en zogenaamde doorstroommogelijkheden tussen verschillende onderwijs- en opleidingsniveaus. Achter de mooie woorden over ´gelijke kansen´, ´vrije keuze´ en de noodzaak te voldoen aan de behoeften van de jongeren gaat iets heel anders schuil, namelijk aanpassing aan de behoeften de kapitalistische economie. Dit betekent dat in het onderwijs een beleid wordt gevoerd dat barrières opwerpt tussen de volksklassen en is afgestemd op de arbeidsmiddeleeuwen van de ´memoranda´ en de Europa 2020-strategie.</p>
    </intervention>
    <intervention id="3-351-000" speaker_id="96702" name="Elena Oana Antonescu" is_mep="True" mode="written">
      <p sl="nl">De economische crisis heeft de arbeidsmarkt van de Europese Unie volledig op zijn kop gezet. Er is geen grote economische ruimte die geen schade is berokkend door deze crisis, en ook de burger wordt nu geconfronteerd met de effecten ervan, in de vorm van baanonzekerheid, werkloosheid en slechte omstandigheden of kansen om een nieuwe baan te vinden. In deze context blijken beroepsonderwijs en -opleiding momenteel een nieuwe kans, een nieuwe manier voor Europese burgers om hun leven weer op orde te krijgen. Ik maak me grote zorgen over de hoge jeugdwerkloosheid. Ik geloof dat veel jonge mensen in Europa met het juiste onderwijs en permanente scholing een goedbetaalde baan zullen weten te vinden, die past bij hun beroepsopleiding of omscholing. Ik feliciteer de rapporteur met dit verslag. Tot slot ben ik net als Nadja Hirsch van mening dat als we deze wensen in vervulling willen doen gaan, beroepsonderwijs en -opleiding duidelijk resultaatgericht moeten zijn. Er moet één doelstelling zijn voor 2020: iedere jongere moet een baan hebben.</p>
    </intervention>
    <intervention id="3-350-000" speaker_id="28422" name="Alfredo Antoniozzi" is_mep="True" mode="written">
      <p sl="nl">De gegevens uit het verslag van collega Hirsch zijn alarmerend: de jeugdwerkloosheid bedraagt thans 21 procent, het dubbele van de gemiddelde werkloosheid in de EU. Het voorstel bevat nuttige ideeën en moet beslist positief worden beoordeeld, maar toch ben ik ervan overtuigd dat, om de uitdagingen van het proces van Kopenhagen en de Europa 2020-strategie serieus aan te gaan, we passende financiële middelen ter beschikking moeten stellen, bijvoorbeeld door middel van de structuurfondsen en in het bijzonder door middel van het Europees Sociaal Fonds (ESF). Tot mijn spijt moet ik verder constateren dat het aan een algemene, alomvattende aanpak ontbreekt die door alle lidstaten wordt gesteund. Zonder een gecoördineerd initiatief waarbij gelijktijdig de sectoren van het beroepsonderwijs, de beroepskwalificaties, een leven lang leren en het leerlingwezen beter aansluiten op de arbeidsmarkt, zie ik niet in hoe de doelstellingen van de Europa 2020-strategie onder het kerninitiatief ‘Een agenda voor nieuwe vaardigheden en banen’ kunnen worden bereikt.</p>
    </intervention>
    <intervention id="3-350-250" speaker_id="96862" name="Sophie Auconie" is_mep="True" mode="written">
      <p sl="fr">Ik heb ingestemd met het verslag van mevrouw Hirsch dat gericht is op vergelijkbaarheid tussen en binnen de onderwijssystemen. Ik ben ervan overtuigd dat onderwijs meer moet worden afgestemd op de behoeften van de arbeidsmarkt en creativiteit, innovatie en ondernemerschap zou moeten aanmoedigen. In dit verslag wordt ook getracht om de mobiliteit van onderwijzers en studenten te vereenvoudigen, en om de erkenningsprocedures voor buitenlandse beroepskwalificaties te vergemakkelijken, en dat is noodzakelijk.</p>
    </intervention>
    <intervention id="3-350-500" speaker_id="96680" name="Zigmantas Balčytis" is_mep="True" mode="written">
      <p sl="lt">De mogelijkheid en capaciteit om te leren en te werken in een internationale omgeving zijn belangrijke voorwaarden voor een succesvolle carrière in een geglobaliseerde economie. Er is steeds meer vraag naar werknemers die mobiel en flexibel zijn en over internationale ervaring beschikken. De in de Europa 2020-strategie genoemde sleutelelementen voor een slimme groei (stimulering van kennis, innovatie en onderwijs, alsmede de digitale maatschappij), duurzame groei (efficiënter gebruik van hulpbronnen bij de productie en een gelijktijdige verhoging van ons concurrentievermogen) en inclusieve groei (verhoging van de arbeidsparticipatie, kwalificatie en de bestrijding van armoede) moeten reeds in het beroepsonderwijs en de beroepsopleiding een impuls krijgen door middel van concrete maatregelen op het niveau van de Unie en de lidstaten. Er moet snel worden gehandeld, vooral op het gebied van jeugdwerkloosheid. Jonge werknemers zijn niet alleen vaker werkloos dan volwassen werknemers, maar hebben ook vaker onzekere, tijdelijke banen met een lager salaris en minder sociale zekerheid. Ik ben het ermee eens dat dat de EU-instellingen, teneinde het Europa 2020-kerninitiatief "Een agenda voor nieuwe vaardigheden en banen" volledig waar te maken, een meer pragmatisch, allesomvattend en verstrekkend initiatief zouden moeten ontwikkelen dat door alle lidstaten wordt ondersteund en erop gericht is het beroepsonderwijs, de beroepskwalificaties, een leven lang leren en het leerlingwezen te doen aansluiten op de arbeidsmarkt.</p>
    </intervention>
    <intervention id="3-351-500" speaker_id="5956" name="Regina Bastos" is_mep="True" mode="written">
      <p sl="pt">De EU maakt nu een ernstige economische, financiële en sociale crisis door. De gevolgen van die crisis doen zich vooral voelen op het vlak van werkgelegenheid. Er zijn thans 22,82 miljoen werklozen in de Europese Unie. Jongeren onder de 25 jaar vormen de zwaarst getroffen groep: de werkloosheid in deze leeftijdscategorie bedraagt 21,3 procent. Verwacht wordt dat er in de EU in de periode tot 2020 naar verwachting 15,6 miljoen banen zullen worden geschapen voor mensen met goede kwalificaties, terwijl er 12 miljoen banen voor laag of niet-gekwalificeerd personeel zullen wegvallen. De Europa 2020-strategie beoogt een antwoord te formuleren op deze nieuwe vooruitzichten op het punt van werkgelegenheid.</p>
      <p sl="pt">In dit verslag wordt erop gewezen dat we op het gebied van beroepsonderwijs en –opleiding op Europees niveau moeten samenwerken om de transparantie te vergroten, zodat de verschillende onderwijssystemen beter met elkaar kunnen worden vergeleken. Het verslag wijst er verder op dat de overzetting van Europees recht in de nationale wetgevingen moet worden bevorderd om de mobiliteit van docenten en studenten te vergemakkelijken en de procedures voor de erkenning van buitenlandse beroepskwalificaties te vereenvoudigen. Daarom heb ik voor dit verslag gestemd.</p>
    </intervention>
    <intervention id="3-351-750" speaker_id="28214" name="Jean-Luc Bennahmias" is_mep="True" mode="written">
      <p sl="fr">Terwijl de jeugdwerkloosheid momenteel 21 procent is in de Europese Unie, en bijna 25 procent in mijn land, is dit een groot probleem geworden voor Europa, op een moment dat jonge Europeanen zonder werk bedreigd worden met sociale uitsluiting en armoede. De EU heeft slechts beperkte bevoegdheid in deze kwesties. Niettemin lijkt het erop dat zij, mocht zij geen oplossingen kunnen bieden, in elk geval interessante stof tot nadenken kan geven: het lijkt mij duidelijk dat onderwijs en opleiding de kern van de politieke prioriteiten van vandaag en morgen moeten vormen. In het verslag worden de lidstaten verzocht onderling beste praktijken uit te wisselen met betrekking tot hun stelsels voor beroepsonderwijs en –opleiding in combinatie met werkervaring, die in veel lidstaten zouden moeten worden uitgebreid, met name in Frankrijk. Deze aanbevelingen zijn een stap in de goede richting wat betreft het verbeteren van onderwijs en opleiding in verband met de arbeidsmarkt, en het terugdringen van de werkloosheid en sociale uitsluiting, maar zijn ontoereikend als de lidstaten en de Commissie niet voldoende doen op een moment dat de jeugdwerkloosheid op het punt staat de grootste politieke uitdaging in veel lidstaten te worden, met name in mijn eigen land, Frankrijk.</p>
    </intervention>
    <intervention id="3-352-000" speaker_id="4746" name="Sergio Berlato" is_mep="True" mode="written">
      <p sl="nl">In de huidige gemondialiseerde economie zijn de mogelijkheid en capaciteit om te leren en te werken in een internationale omgeving belangrijke voorwaarden voor een succesvolle carrière van de Europese burger. Ondanks de dramatische gevolgen van de economische crisis voor de Europese arbeidsmarkt gaat de industriële en technologische transformatie gepaard met een grotere behoefte aan hoog- en middelbaar opgeleide werknemers. De in de Europa 2020-strategie genoemde sleutelelementen voor een slimme, duurzame en inclusieve groei vereisen op het gebied van het beroepsonderwijs en de beroepsopleiding concrete maatregelen op het niveau van de Europese Unie. Om deze doelstellingen te bereiken is het absoluut noodzakelijk dat het beroepsonderwijs en de beroepsopleiding op lange termijn een gemeenschappelijke politieke prioriteit blijven. Om die te kunnen verwezenlijken is de medewerking en inzet van alle betrokken partijen op zowel Europees als regionaal niveau vereist.</p>
      <p sl="nl">Ik benadruk bij dit punt dat vooral voor de jeugd snel moet worden opgetreden: de toename van de jeugdwerkloosheid is namelijk een van de urgentste uitdagingen voor Europa. De in het kader van de Europa 2020-strategie gestelde doelen moeten met concrete, creatieve en doeltreffende maatregelen worden nagestreefd. Het betreft hier de terugdringing van het aandeel vroegtijdige schoolverlaters tot minder dan 10 procent per schooljaar, en 40 procent van de jonge mensen de mogelijkheid bieden een opleiding aan het hoger onderwijs af te ronden.</p>
    </intervention>
    <intervention id="3-352-500" speaker_id="23788" name="Adam Bielan" is_mep="True" mode="written">
      <p sl="pl">In een tijdperk van Europa zonder grenzen is het onderwijs, in het bijzonder op internationaal niveau, een basisstap in de ontwikkeling van het beroepsleven van burgers. Jonge mensen moeten in staat zijn om gebruik te maken van de mogelijkheden die het EU-lidmaatschap van hun land biedt om kennis en ervaring op te doen. De steeds grotere vraag naar mobiele, veelzijdig opgeleide werknemers is een andere factor die zo’n levensstijl stimuleert. Daarom blijft de werkloosheid bij jonge mensen een verontrustend probleem. Er moeten dringend projecten worden uitgevoerd om dit gevaarlijke fenomeen te bestrijden. Elke investering in onderwijs stimuleert de garantie voor een betere toekomst voor jonge mensen. Het gebruik van Europese fondsen voor het opstarten van concrete programma's op het gebied van onderwijs en beroepsopleiding is daarom van uitzonderlijk belang. Daarom ga ik akkoord met de noodzaak om instrumenten uit te werken die “een leven lang leren” of met andere woorden regelmatige verbetering van kwalificaties ondersteunen. Creatieve en doeltreffende onderwijsprogramma's moeten het mogelijk maken om een van de hoofddoelen van de Europa 2020-strategie te realiseren, te weten de doelstelling dat ten minste 40 procent van de burgers een hogere opleiding voltooit.</p>
    </intervention>
    <intervention id="3-353-000" speaker_id="97198" name="Mara Bizzotto" is_mep="True" mode="written">
      <p sl="nl">Ik ben niet voornemens het initiatiefverslag van collega Hirsch te steunen. Ik ben het wel eens met de beginselverklaringen dat het belangrijk is de arbeidswereld en het academisch onderwijs op elkaar af te stemmen, maar eens te meer ontbreekt het bij dit thema aan een concrete, proactieve aanpak die verder gaat dan vruchteloze overwegingen en concrete oplossingen biedt voor een maatschappelijk probleem dat niet kan worden opgelost met holle frasen.</p>
    </intervention>
    <intervention id="3-353-500" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Ik heb ingestemd met dit verslag omdat ik het ermee eens ben dat demografische veranderingen en het feit dat mensen langer leven betekenen dat loopbanen pluriformer worden, en dat na- en bijscholing en een leven lang leren een noodzaak is geworden. Derhalve wordt in het verslag de aandacht gevestigd op de noodzaak om zowel het initiële beroepsonderwijs als de bij- en nascholing te moderniseren, wordt er voorgesteld om de basiseducatie af te sluiten met een beroepsgeschiktheidstest en wordt de nadruk gelegd op het belang van de initiële opleiding van leraren. Er wordt ook onderstreept hoe belangrijk het is op lokaal en regionaal niveau stimulansen te scheppen voor doeltreffende samenwerking tussen scholen, opleidingsinstellingen, onderzoekcentra en bedrijven om de introverte aard van opleidingsstelsels en de slechte aansluiting tussen kennis en beroepsvaardigheden en de behoeften van de arbeidsmarkt te overwinnen. Ik ben het ermee eens dat opleidingen en onderwijs alleen gemoderniseerd kunnen worden als we de verbinding tussen mogelijke werkgevers en scholen versterken, en daarom zou de actieve inbreng van de sociale partners bij het schetsen van de contouren voor onderwijscurricula een volgende stap in de richting van meer werkgelegenheid in Europa zijn.</p>
    </intervention>
    <intervention id="3-354-000" speaker_id="39722" name="Sebastian Valentin Bodu" is_mep="True" mode="written">
      <p sl="nl">De Europa 2020-strategie stelt dat behalve stimulering van kennis, innovatie, onderwijs alsmede de digitale maatschappij ook duurzame en inclusieve groei tot de sleutelelementen voor een slimme groei behoren. In dit geval staat of valt dit met beroepsonderwijs en -opleiding, waarvoor alle lidstaten dezelfde normen moeten hanteren. Ondanks de ernstige gevolgen van de economische crisis voor de Europese arbeidsmarkt, kunnen we ervan uitgaan dat de groei van de arbeidsparticipatie in Europa in de komende tien jaar ten minste geleidelijk herstelt. De prognoses wijzen erop dat de toenemende vraag naar vaardigheden blijvend is. De industriële en technologische transformatie gaat gepaard met een grotere behoefte aan hoog- en middelbaar opgeleide werknemers, en dit heeft negatieve gevolgen voor laagopgeleiden.</p>
      <p sl="nl">Er wordt steeds meer nadruk gelegd op een duidelijke, resultaatgerichte benadering van leren. In sommige lidstaten zijn stelsels voor beroepsonderwijs reeds hervormd. Wat de vergelijkbaarheid van systemen voor beroepsonderwijs en -opleiding in lidstaten betreft, moet voorrang worden gegeven aan het wegnemen van belemmeringen, het vergroten van de transparantie en het vereenvoudigen van de vergelijking binnen en tussen de verschillende systemen.</p>
    </intervention>
    <intervention id="3-355-000" speaker_id="29074" name="Vito Bonsignore" is_mep="True" mode="written">
      <p sl="nl">Ik heb voor dit verslag gestemd omdat, zoals hierin goed wordt geschetst, de jeugd de werkelijke rijkdom van onze toekomst is. Daarom hebben we de plicht om hen allemaal beroepsonderwijs en beroepsopleidingen te garanderen. De economische crisis die de afgelopen jaren niet alleen Europa heeft getroffen, heeft zijn grootste weerslag op de jeugd. De werkloosheid in deze leeftijdscategorie is aanzienlijk toegenomen en wie een baan vindt, moet genoegen nemen met tijdelijke contracten en een te laag salaris.</p>
      <p sl="nl">We moeten ons snel en doeltreffend inspannen om weer waardigheid te geven aan deze jongeren die willen werken en vooral deel willen uitmaken van een wereld waarin ze niet gauw met open armen worden ontvangen. Dergelijke doelstellingen maken ook deel uit van de Europa 2020-strategie, die mikt op slimme, duurzame en inclusieve groei. Over het algemeen vormt het verslag van collega Hirsch een goed uitgangspunt voor wat een van de prioritaire beleidsgebieden van het Parlement en de hele Europese Unie moet zijn.</p>
    </intervention>
    <intervention id="3-356-000" speaker_id="96798" name="John Bufton" is_mep="True" mode="written">
      <p sl="en">Ik heb tegen de resolutie voor samenwerking op het gebied van beroepsonderwijs en –opleiding ter ondersteuning van de Europa 2020-strategie gestemd, omdat ik er bevreesd voor ben dat een instantie die meningen verdeelt toegang heeft tot en invloed uitoefent op de geest van mensen. Het percentage eurosceptici onder de Europese bevolking is groot genoeg om het idee dat Brussel aan het roer staat van het onderwijs en opleidingen als ongepast te beschouwen. Een dergelijke aanpak zou als propaganda kunnen worden gezien.</p>
    </intervention>
    <intervention id="3-357-000" speaker_id="38420" name="Christian Silviu Buşoi" is_mep="True" mode="written">
      <p sl="nl">Beroepsonderwijs en -opleiding zijn zonder meer cruciaal om van de Europese economie een kenniseconomie te maken, overeenkomstig de doelstellingen van de Europa 2020-strategie. Daarom ben ik het helemaal eens met de in dit verslag gedane aanbevelingen, die het belang van investeringen in beroepsonderwijs en -opleiding voor het toekomstige concurrentievermogen van de Europese economie onderstrepen. Om onze doelstellingen te verwezenlijken hebben we doeltreffende maatregelen nodig, die elkaar op nationaal en Europees niveau aanvullen. De jeugdwerkloosheid in de EU neemt schrikbarend toe. Dit verslag bevat een duidelijke boodschap: beroepsonderwijs en -opleiding zijn sleutelfactoren bij het bestrijden van jeugdwerkloosheid. Heldere strategieën zijn nodig om hun integratie op de arbeidsmarkt te bevorderen en de afstemming tussen onderwijsprogramma’s en de vraag vanuit het bedrijfsleven te verbeteren, zodat de afgestudeerden zich een plaatsje op de arbeidsmarkt kunnen verwerven.</p>
      <p sl="nl">In de vereiste aanpak moet het accent liggen op specifieke vaardigheden die de integratie op de arbeidsmarkt vergemakkelijken. Door de voortdurende technologische ontwikkelingen hebben werkgevers bovendien steeds hogere verwachtingen ten aanzien van het opleidingsniveau van werknemers. Daarom is permanente scholing van cruciaal belang om beroepskwalificaties voortdurend aan te passen aan de wensen van het bedrijfsleven. Dit kan voorkomen dat mensen op enig moment tijdens hun loopbaan van de arbeidsmarkt worden uitgesloten.</p>
    </intervention>
    <intervention id="3-357-500" speaker_id="26851" name="Nikolaos Chountis" is_mep="True" mode="written">
      <p sl="el">Het verslag staat geheel in het teken van de doctrine dat beroepsonderwijs en beroepsopleiding gekoppeld moeten worden aan de behoeften van de markt en het bedrijfsleven in het kader van de Europa 2020-strategie. Met die strategie worden de rechten van de werknemers en het sociaal weefsel nog verder afgebroken. Ofschoon het verslag enkele positieve verwijzingen bevat naar algemene beginselen inzake ´humanisering van het werk´, bevordering van creativiteit en toegankelijke trajecten van informeel naar formeel leren, zijn dit niet meer dan dode letters, woorden zonder inhoud die het verslag alleen mooier moeten maken. In feite heeft dit verslag tot doel het neoliberalisme te bevorderen in elk onderwijs- en opleidingsproces op elk niveau, zelfs op het allerhoogste.</p>
      <p sl="el">Zo worden bijvoorbeeld de lidstaten verzocht om steun te geven aan doctorale en postdoctorale programma´s die kunnen bijdragen tot een versterking van de concurrentiekracht en de arbeidsmobiliteit, of anders gezegd, tot een versterking van de arbeidsonzekerheid. Tot slot is een van de grote nadelen van dit verslag dat hierin de lidstaten worden verzocht om te zorgen voor "wederzijdse erkenning van certificaten en diploma´s". Daardoor wordt druk uitgeoefend in de richting van erkenning van diploma´s van diverse Griekse of buitenlandse colleges die dan ´gelijkwaardig´ zouden zijn met die van openbare universiteiten. Daarom heb ik tegen dit verslag gestemd.</p>
    </intervention>
    <intervention id="3-357-750" speaker_id="1892" name="Carlos Coelho" is_mep="True" mode="written">
      <p sl="pt">In een aantal lidstaten is de werkloosheidsituatie werkelijk dramatisch, zeker voor jongeren: het werkloosheidspercentage onder deze groep ligt nu twee keer zo hoog als het EU-gemiddelde. De jeugdwerkloosheid vormt dus één van de meest dringende uitdagingen voor de Europese Unie. Het is van groot belang dat de lidstaten een strategisch beleid ontwikkelen om een oplossing voor dit probleem te vinden. De in het kader van de Europa 2020-strategie gestelde doelen moeten met concrete, creatieve en doeltreffende maatregelen worden nagestreefd. Het betreft hier terugdringing van het aandeel vroegtijdige schoolverlaters tot minder dan 10 procent per schooljaar, en de doelstelling om ervoor te zorgen dat 40 procent van de jonge mensen een opleiding aan het hoger onderwijs afrondt.</p>
      <p sl="pt">Ik moet helaas constateren dat er tussen het ambitieuze streven van de Europa 2020-strategie en de realiteit van de begroting een duidelijke wanverhouding is ontstaan. Er is in deze begroting namelijk drastisch gekort op de belangrijkste communautaire programma’s op het gebied van onderwijs. Ik ben ingenomen met de maatregelen van de Commissie, waarmee wordt gestreefd naar betere toegankelijkheid, transparantie en vergelijkbaarheid bij de erkenning binnen en tussen de onderwijssystemen. Het is verder van belang dat de lidstaten een hervorming van hun onderwijssystemen inzetten om het beroepsonderwijs en de beroepsopleidingen beter te laten aansluiten op de reële behoeften van de arbeidsmarkt.</p>
    </intervention>
    <intervention id="3-358-000" speaker_id="96775" name="Lara Comi" is_mep="True" mode="written">
      <p sl="nl">Om de Europese samenwerking ter ondersteuning van de Europa 2020-strategie te stimuleren zijn er drie punten die in dit verslag worden benadrukt en waar ik mijn volledige steun aan wil geven. Allereerst ben ik het grondig eens met de noodzaak om de dialoog tussen de arbeidswereld en het onderwijs te verbeteren door het aanbod van stages bij bedrijven en ondernemingen uit te breiden. Dit stelt de student in staat om actief deel te nemen aan het bedrijfsleven en het vergroot de samenwerking tussen bedrijven en onderwijsinstellingen in het beroepsonderwijs. Verder vind ik het wenselijk dat de integratie van onderwijsstelsels op internationaal niveau wordt geïntensifieerd om enerzijds een volledige erkenning van diploma’s te bereiken en anderzijds projecten voor grensoverschrijdende mobiliteit te bevorderen. Tot slot ben ik het volkomen eens met de suggestie van het Parlement aan de Commissie voor wat betreft de aanpassing van het Europees Sociaal Fonds, het Erasmusfonds en het programma voor een leven lang leren opdat het mogelijk is om middelen toe te kennen aan specifieke projecten op het gebied van beroepsonderwijs en –opleiding en voor de bestrijding van de jeugdwerkloosheid en de discriminatie op grond van geslacht, zodat meer vrouwen aan dergelijke projecten zullen deelnemen.</p>
    </intervention>
    <intervention id="3-358-062" speaker_id="96973" name="Mário David" is_mep="True" mode="written">
      <p sl="pt">Dit verslag bevat een pleidooi voor maatregelen voor meer Europese samenwerking op het gebied van beroepsonderwijs en –opleiding. Het beroepsonderwijs moet beter, het moet preciezer zijn afgestemd op de behoeften van de arbeidsmarkt, het moet voor iedereen toegankelijk zijn, en de opleidingen in de verschillende lidstaten moeten wederzijds erkend worden. Het verslag herinnert ons er ook aan dat we nog steeds een strategie voor de toekomst van het onderwijs moeten ontwikkelen. Die moet sterker gericht zijn op het soort beroepsvaardigheden waar Europa in de toekomst behoefte aan zal hebben. Het document wijst er eerst en vooral op dat de systemen voor onderwijs en opleidingen beter op elkaar moeten aansluiten, om te komen tot een transparant systeem, waar wederzijdse erkenning van vaardigheden en bevoegdheden concrete uitwerking heeft gekregen. Het lijkt mij vanzelfsprekend dat de wederzijdse erkenning van kwalificaties in een steeds sterker verenigd Europa, waar de mobiliteit voortdurend toeneemt, van doorslaggevend belang is. Het verslag wijst er dus terecht op dat het zaak is de communautaire wetgeving op dit gebied in nationaal recht om te zetten. In het nieuwe Europa vormen opleiding en onderwijs de basis voor een succesvolle toekomst. Het bevorderen van mobiliteit, ondernemerschap, creativiteit en innovatie is een absolute voorwaarde. De EU moet daartoe aanzetten, zoals het verslag ook inderdaad stelt. Ik ben het daarmee eens en stem dus voor.</p>
    </intervention>
    <intervention id="3-358-156" speaker_id="1289" name="Proinsias De Rossa" is_mep="True" mode="written">
      <p sl="en">Ik steun dit verslag, dat lidstaten oproept ervoor te zorgen dat mensen in verschillende levensstadia kunnen deelnemen aan beroepsonderwijs en beroepsopleidingen die toegesneden zijn op hun behoeften en die hun deelname aan de arbeidsmarkt en de samenleving in het algemeen zullen vergemakkelijken en verbeteren. Beroepsonderwijs en beroepsopleidingen moeten in alle stadia van het leven van mensen en ongeacht hun positie op de arbeidsmarkt of hun inkomen toegankelijk, beschikbaar en betaalbaar zijn. Teneinde een betere sociale integratie en een grotere sociale cohesie te bewerkstelligen dringt dit verslag er in het bijzonder bij lidstaten op aan om opleidingsmogelijkheden te creëren die specifiek gericht zijn op groepen zoals werkloze jongeren, etnische minderheden, kwetsbare vrouwen en gehandicapten. In het verslag wordt er tevens op gewezen dat de financieringsmogelijkheden moeten worden uitgebreid, vereenvoudigd en beter toegankelijk moeten worden gemaakt door gebruik te maken van de beschikbare middelen uit het Europees Sociaal Fonds, het gehele programma voor een leven lang leren en het Erasmusprogramma voor jonge ondernemers.</p>
    </intervention>
    <intervention id="3-358-250" speaker_id="4335" name="Marielle De Sarnez" is_mep="True" mode="written">
      <p sl="fr">De bestrijding van de jeugdwerkloosheid is een van de urgentste problemen van Europa. Daarom moeten de lidstaten snel gerichte strategieën aannemen waarin rekening wordt gehouden met nationale bijzonderheden en behoeften. Leermethodes moeten een levenlang meer toegankelijk en flexibeler zijn. We moeten de mogelijkheden voor het opdoen van ervaring in het buitenland voor iedereen uitbreiden. Verder moeten stages beter erkend worden. Er moet constant hoge politieke en gemeenschappelijke prioriteit aan beroepsonderwijs en -opleiding worden gegeven om Europese werknemers in staat te stellen zich aan te passen aan de eisen van een veranderende economie.</p>
    </intervention>
    <intervention id="3-358-500" speaker_id="4347" name="Christine De Veyrac" is_mep="True" mode="written">
      <p sl="fr">Op het moment dat het jeugdwerkloosheidspercentage in Europa twee keer zo hoog is dan dat van de beroepsbevolking, zijn de voorstellen in het verslag Hirsch een nuttige bijdrage aan het beleid dat de regeringen van de 27 lidstaten hanteren om de werkloosheid te bestrijden.</p>
      <p sl="fr">Gesteld tegenover de uitdagingen die de vergrijzing van de bevolking en de mondialisering van onze economie met zich meebrengen, moeten wij de ontwikkeling van programma’s voor een levenlang leren aanmoedigen, met name door de lidstaten onderling goede praktijken te laten uitwisselen, en door de initiële opleiding van jonge Europeanen te verbeteren door samenwerking tussen universiteiten, onderzoekscentra en ondernemingen te stimuleren.</p>
    </intervention>
    <intervention id="3-359-000" speaker_id="96914" name="Anne Delvaux" is_mep="True" mode="written">
      <p sl="fr">Volgens toekomstige verwachtingen met betrekking tot inzetbaarheid en de vereiste diploma’s, blijkt dat er naar verluidt 15,6 miljoen nieuwe banen binnen de EU beschikbaar zijn voor afgestudeerden van het hoger onderwijs en 3,7 miljoen voor houders van middelbareschooldiploma’s (bron: Cedefop). Daarentegen zullen er 12 miljoen banen worden geschrapt voor degenen met een lagere kwalificatie!</p>
      <p sl="fr">Met het oog op deze onvermijdelijke ramp, moest de 2020–strategie gericht worden op het aantrekkelijker maken van beroepsonderwijs en -opleiding. In het verslag wordt gevraagd een resultaatgerichte benadering aan te nemen wat betreft stages, de erkenning van informeel en niet-formeel leren verder te verbeteren, en om ondersteuningscentra en regelingen voor leerlingen die de meeste moeilijkheden ondervinden in te stellen.</p>
    </intervention>
    <intervention id="3-360-000" speaker_id="96977" name="Diogo Feio" is_mep="True" mode="written">
      <p sl="pt">Beroepsonderwijs en –opleidingen zullen in het Europa van na de crisis, in een herstellend en groeiend Europa, een doorslaggevende rol vervullen. Het is een absolute noodzaak dat we jongeren de instrumenten verschaffen om in deze gemondialiseerde wereld te kunnen concurreren. Ze moeten zich met kennis en vaardigheden een toegang tot de arbeidsmarkt kunnen verschaffen. We mogen niet vergeten dat de jeugdwerkloosheid bijna overal in Europa ontstellend hoog is. We mogen echter ook niet vergeten dat een uitgebreidere opleiding niet noodzakelijkerwijs leidt tot meer kansen op de arbeidsmarkt. Het komt in de EU steeds vaker voor dat jonge mensen met een afgesloten universitaire of post-universitaire opleiding geen werk vinden, en ook geen uitzicht op werk hebben. Opleidingen moeten daarom op de behoeften van de markt zijn afgestemd en jonge mensen daarop voorbereiden. Een dergelijke gewijzigde aanpak is volgens mij cruciaal als we groei van de jeugdwerkloosheid willen stuiten en deze jongeren een toekomst met meer mogelijkheden willen bieden.</p>
    </intervention>
    <intervention id="3-360-250" speaker_id="96899" name="José Manuel Fernandes" is_mep="True" mode="written">
      <p sl="pt">Dit verslag van mevrouw Hirsch gaat over de problematiek bij de Europese samenwerking op het gebied van beroepsonderwijs en –opleiding ter ondersteuning van de Europa 2020-strategie. Aan de doelstelling van die strategie – slimme, duurzame en inclusieve groei – moeten we nu reeds beginnen te werken. De huidige economische en financiële situatie mag daarvoor minder geschikt lijken, maar we moeten toch proberen minder goede situaties tot mogelijkheden te transformeren. In een steeds sterker gemondialiseerde wereld moeten we ons niet langer beperken tot één bepaald grondgebied, maar mobiliteit, flexibiliteit en internationale ervaring bevorderen. Het is van belang dat de basisopleiding goed is en dat jongeren ervoor kunnen kiezen in andere landen te gaan werken. Dit verslag bevat een aantal voorstellen waarin ik me kan vinden. Ik heb daarom voorgestemd. Van de in het verslag opgenomen voorstellen noem ik hier de stelling dat mensen gedurende hun gehele leven steeds nieuwe en uiteenlopende opleidingen zouden moeten volgen. Dat is van cruciaal belang om op het werk een steeds betere kwaliteit te kunnen bieden. Van belang is ook dat er bijzondere aandacht wordt geschonken aan jongeren, vrouwen en mensen met een handicap, één en ander overeenkomstig de Europa 2020-strategie.</p>
    </intervention>
    <intervention id="3-360-500" speaker_id="96706" name="João Ferreira" is_mep="True" mode="written">
      <p sl="pt">We hebben hier wederom te maken met een stierlijk vervelende herhaling van de retoriek die de Commissie gewoon is te volgen als het gaat om levenslang leren en het bevorderen van mobiliteit binnen de EU. Dat zou de manier zijn om een optimaal “aanpassingsvermogen” en een zo goed mogelijke “inzetbaarheid” van werknemers te garanderen. Beroepsopleidingen worden hier gezien als een manier om “ondernemerschap” te bevorderen en “te helpen zorgen voor een klimaat waarin ondernemingen kunnen slagen, zich ontwikkelen en groeien”. Daaraan wordt toegevoegd dat bedrijven om te kunnen groeien behoefte hebben aan “een geringere belastingdruk en voorspelbaarheid, zodat zij plannen kunnen maken en kunnen investeren”. Tot slot stelt dit verslag dat beroepsopleidingen en levenslang leren moeten worden “afgestemd op de vraag op de arbeidsmarkt en de mogelijkheid [moeten] bieden toegang te krijgen tot en mobiel te zijn op de arbeidsmarkt”.</p>
      <p sl="pt">Zo wordt het ideologische gedachtegoed van het verslag in één pennenstreek onthuld: werkgelegenheidsproblemen zijn individuele problemen – en dus niet in de eerste plaats een maatschappelijk probleem. De problemen hoeven daarom niet door de maatschappij te worden opgelost. Het is aan het individu om een oplossing te vinden voor het probleem, hetzij door zijn “inzetbaarheid” te vergroten, hetzij door “ondernemer” te worden. Dat vraagt om een fiscaal systeem dat winst beloont en zwaar drukt op arbeid en consumptie. Onderwijs en opleiding staan dus volledig in dienst van de belangen van het kapitaal. Wat de rest betreft: naar de oorzaken wordt nergens gezocht en er worden dan ook geen oplossingen aangedragen.</p>
    </intervention>
    <intervention id="3-361-000" speaker_id="4466" name="Ilda Figueiredo" is_mep="True" mode="written">
      <p sl="pt">Dit verslag is niet anders dan een herhaling van de retoriek die de Commissie gewoon is te volgen als het gaat om een leven lang leren en het bevorderen van mobiliteit binnen de EU. Dat zou de beste garantie tegen werkloosheid zijn, en tegelijkertijd de manier om een optimaal “aanpassingsvermogen” en een zo goed mogelijke “inzetbaarheid” van werknemers te verzekeren. Dat is dus de beste manier om het aanbod van onderwijs en opleidingen te organiseren.</p>
      <p sl="pt">In dit verslag valt het accent echter op de rol van beroepsopleidingen als manier om “ondernemerschap” te bevorderen en “te helpen zorgen voor een klimaat waarin ondernemingen kunnen slagen, zich ontwikkelen en groeien”. Daaraan wordt toegevoegd dat bedrijven om te kunnen groeien behoefte hebben aan “een geringere belastingdruk en voorspelbaarheid, zodat zij plannen kunnen maken en kunnen investeren”. Tot slot stelt dit verslag dat beroepsopleidingen en levenslang leren moeten worden “afgestemd op de vraag op de arbeidsmarkt en de mogelijkheid [moeten] bieden toegang te krijgen tot en mobiel te zijn op de arbeidsmarkt”. Onderwijs en opleiding staan dus volledig in dienst van de belangen van het kapitaal.</p>
      <p sl="pt">Het verslag verzuimt in te gaan op de maatschappelijke oorzaken van schoolverlating en jeugdwerkloosheid of het feit dat hoger onderwijs niet altijd toegankelijk is. En dat alles om te verhullen dat het neoliberale beleid dat de belangen van de economische en financiële groepen dient de grote schuldige is.</p>
      <p sl="pt">We vinden dit verslag dus volledig onaanvaardbaar: naar oorzaken wordt nergens gezocht en er worden geen oplossingen aangedragen.</p>
    </intervention>
    <intervention id="3-362-000" speaker_id="23868" name="Monika Flašíková Beňová" is_mep="True" mode="written">
      <p sl="sk">Het is mijn stellige overtuiging dat beroepsonderwijs en –opleiding gedurende het hele leven beschikbaar en betaalbaar moet zijn, ongeacht de positie van mensen op de arbeidsmarkt en ongeacht hun inkomen. Het beroepsonderwijs moet zijn afgestemd op de behoefte van elk individu, zodat zij makkelijker werk kunnen vinden. Er moeten kansen gecreëerd worden voor specifieke groepen in de EU-lidstaten, zoals werkloze jongeren, leden van etnische minderheden, kwetsbare vrouwen, gehandicapten en anderen, in het belang van betere sociale integratie en sociale cohesie. En tot slot zouden uitgebreidere, vereenvoudigde en beter toegankelijke financieringsmogelijkheden zonder enige twijfel bijdragen aan het realiseren van bovengenoemde doelen.</p>
    </intervention>
    <intervention id="3-362-500" speaker_id="58758" name="Elisabetta Gardini" is_mep="True" mode="written">
      <p sl="nl">Dit verslag is een nieuw puzzelstukje van de Europese strategie voor jongeren. Het is goed om de internationalisering van het onderwijs te steunen en tegelijkertijd ook de flexibiliteit van jongeren op de arbeidsmarkt, die steeds competitiever wordt. Europese jongeren moeten daar de kans krijgen om te concurreren met hun leeftijdsgenoten uit de hele wereld. We mogen niet onverschillig blijven tegenover de gegevens over jeugdwerkloosheid. Ik verwelkom daarom dit verslag waarin wordt benadrukt hoe belangrijk de doelstellingen van de Europa 2020-strategie zijn: de jeugdwerkloosheid bestrijden met efficiënte en doeltreffende maatregelen zoals het terugdringen van het percentage schoolverlaters tot onder de 10 procent en ervoor zorgen dat ten minste 40 procent van de jongeren een diploma van het hoger onderwijs behaalt. Dit is echter geen eindstreep, maar een vertrekpunt. Als volgende prioriteiten moeten er betrekkingen tot stand worden gebracht tussen universiteiten en bedrijven en er moeten opnieuw door de overheid of het bedrijfsleven gefinancierde verplichte stageprogramma’s en leerlingovereenkomsten komen. We hebben niet veel tijd en we moeten snel actie ondernemen. Anders zal onze erfenis voor de toekomstige generaties erg zwaar zijn.</p>
    </intervention>
    <intervention id="3-362-750" speaker_id="5565" name="Brice Hortefeux" is_mep="True" mode="written">
      <p sl="fr">Ik ben blij met de aanneming van dit verslag, waarin de uitdagingen van beroepsonderwijs en –opleiding tot de grootste zorg van de Europese Unie en haar lidstaten worden gemaakt. Ten tijde van een streng begrotingsbeleid, dat een rechtstreeks gevolg is van de wereldcrisis die de Europese arbeidsmarkt hard geraakt heeft, moeten we goed nadenken over onze strategieën voor groei en werkgelegenheid, vooral voor jongeren, zonder voorbij te gaan aan de nationale verschillen en behoeften.</p>
      <p sl="fr">Jonge mensen zijn als eerste de dupe van werkloosheid en zijn zeer geneigd om te stoppen met hun opleiding. Daarom moeten we onderwijscurricula en opleiding dusdanig moderniseren dat ze beter aansluiten op wat onze ondernemingen nodig hebben. Deze inspanningen moeten ook aan de dag worden gelegd op het gebied van een leven lang leren en de bevordering van mobiliteit. Deze doelstellingen kunnen alleen verwezenlijkt worden als alle belanghebbenden (Europese instellingen, lidstaten, lokale en regionale spelers) de krachten bundelen.</p>
    </intervention>
    <intervention id="3-362-875" speaker_id="96693" name="Juozas Imbrasas" is_mep="True" mode="written">
      <p sl="lt">Ik heb dit verslag verwelkomd omdat Europa onmiddellijk in actie moet komen, vooral ten aanzien van jonge mensen moet snel worden gehandeld. De aanhoudende stijging van de jeugdwerkloosheid is een van de urgentste problemen in Europa. Jongeren zijn niet alleen vaker werkloos dan volwassenen, maar hebben ook vaker onzekere, tijdelijke banen met een lager salaris en minder sociale zekerheid. De lidstaten moeten doelgerichte politieke strategieën inzetten om de armoede te bestrijden, en daarbij rekening houden met de nationale bijzonderheden en behoeften. De in het kader van de Europa 2020-strategie gestelde doelen moeten met specifieke, creatieve en doeltreffende maatregelen worden nagestreefd. Deze doelen zijn de terugdringing van het aandeel vroegtijdige schoolverlaters tot minder dan 10 procent per schooljaar, en het verzekeren dat 40 procent van de jonge mensen een universitaire opleiding geniet. Er moet constant hoge politieke en gemeenschappelijke prioriteit aan beroepsonderwijs en -opleiding worden gegeven. De medewerking en betrokkenheid van alle belanghebbende partijen is onontbeerlijk om een en ander te kunnen realiseren. Daarvoor moet een beroep worden gedaan op de Europese instellingen en de lidstaten, alsook op lokale en regionale belanghebbenden. We moeten erop toezien dat Europese werknemers zich kunnen aanpassen aan de uitdagingen waarvoor de economie hen stelt. Politici moeten mensen de mogelijkheid bieden zich verder en uitgebreider te kwalificeren. Bij- en nascholing mag er niet alleen op gericht zijn om mensen aan een betere baan te helpen, maar moet mensen ook de kans bieden om vorm te geven aan de banen van de toekomst, en zo een actieve bijdrage te leveren aan een innovatieve economie.</p>
    </intervention>
    <intervention id="3-363-000" speaker_id="28141" name="Lívia Járóka" is_mep="True" mode="written">
      <p sl="en">Ik verwelkom dit verslag waarin de noodzaak wordt belicht om het systeem van beroepsopleidingen in de EU te verbreden, aangezien gelijke toegang tot kwalitatief goed onderwijs gedurende het hele leven leidt tot betere kansen op de arbeidsmarkt en daarnaast bijdraagt aan het behalen van de doelstellingen van de Europa 2020-strategie. Er dient speciale nadruk te liggen op het voorkomen van werkloosheid onder jongeren, en daarvoor is het nodig het opleidingsaanbod af te stemmen op de vraag op de arbeidsmarkt, middellange nationale en regionale vooruitzichten te bieden over de verwachte vraag op de arbeidsmarkt en te zorgen dat nationale onderwijssystemen beter in staat zijn die vaardigheden te trainen waar actief naar gezocht wordt op de arbeidsmarkt. Volgens Cedefop is de verwachting dat het aantal banen dat beschikbaar is voor lager opgeleide of niet-opgeleide werknemers met 12 miljoen afneemt, en dit is een voorbode van een verhoogd risico op armoede voor de meest kwetsbare bevolkingsgroepen. In veel gevallen zijn zelfs diegenen die hun opleiding afmaken niet in staat een baan te vinden, waardoor ze meer geneigd zijn om een tijdelijke baan aan te nemen of zwart te gaan werken. Als gevolg hiervan zijn ze niet in staat een zelfstandig leven op te bouwen, en zo vormen ze vaak een ondraaglijke last voor huishoudens waardoor een vicieuze cirkel wordt gecreëerd van onbevredigend onderwijs en werkeloosheid.</p>
    </intervention>
    <intervention id="3-364-000" speaker_id="96771" name="Jarosław Kalinowski" is_mep="True" mode="written">
      <p sl="pl">De ontwerpresolutie vraagt bijzondere aandacht voor de opleiding van jonge mensen en wijst erop dat de opleidingen een praktisch karakter moeten hebben. Het is absoluut noodzakelijk dat toegang tot aangepaste opleidingen en cursussen wordt gegarandeerd, zodat mensen die hun opleiding, studies of beroepsstage beëindigen geen probleem hebben om werk te vinden in hun vakgebied. Laten we benadrukken dat dit banen met goede voorwaarden en een waardig loon moeten zijn.</p>
      <p sl="pl">Volgens de prognoses veroorzaken de economische problemen geen veranderingen in de stijgende tewerkstellingstendens in de Europese Unie en mogen niet leiden tot een beperking van fondsen voor belangrijke Europese programma's op het gebied van onderwijs en beroepsopleiding, zoals het programma “Een leven lang leren”. Integendeel, deze middelen moeten worden verhoogd, zodat iedereen, onafhankelijk van zijn leeftijd, geslacht of woonplaats, toegang heeft tot dezelfde beroepsopleiding en -carrière.</p>
    </intervention>
    <intervention id="3-365-000" speaker_id="101954" name="Jan Kozłowski" is_mep="True" mode="written">
      <p sl="pl">Als schaduwrapporteur van het verslag-Hirsch over de Europese samenwerking op het gebied van beroepsonderwijs en -opleiding wil ik uitleggen waarom ik voor het verslag heb gestemd. De snelle veroudering van de maatschappij enerzijds en de verontrustend hoge werkloosheid bij jonge mensen anderzijds vormen vandaag de dag een belangrijke uitdaging voor Europa, en beroepsonderwijs en -opleiding spelen hierin een cruciale rol. Als we de toekomstige steun voor beroepsonderwijs en -opleiding willen veiligstellen, moeten we tegelijkertijd erg veel belang hechten aan de controle van de efficiëntie van opleidingen en aan een doelgerichte aanpak, die de tewerkstelling en sociale integratie moet bevorderen.</p>
      <p sl="pl">Volgens mij moeten beroepsonderwijs en -opleiding nauw verbonden zijn met de arbeidsmarkt, die zich voortdurend aanpast aan economische, demografische en maatschappelijke veranderingen. Volgens mij is het erg belangrijk dat we ervoor zorgen dat het ESF flexibeler wordt beheerd en dat dit fonds complementair is met andere Europese instrumenten ten behoeve van tewerkstelling en met nationale maatregelen. Om te eindigen wil ik de rapporteur feliciteren met het geslaagde en uitgebreide verslag en wil ik haar bedanken voor de uitstekende samenwerking. Dank u.</p>
    </intervention>
    <intervention id="3-365-500" speaker_id="105849" name="Agnès Le Brun" is_mep="True" mode="written">
      <p sl="fr">De doelstellingen van de Europa 2020-strategie gaan voornamelijk over het terugbrengen van het percentage vroegtijdige schoolverlaters tot minder dan 10 procent en het bewerkstelligen dat 40 procent van de 30- tot 34-jarigen een opleiding moet hebben afgesloten. Deze doelstellingen liggen in de lijn van de Europese ambitie, voor het eerst vermeld in de strategie van Lissabon, om van de Europese Unie de beste kenniseconomie ter wereld te maken. Daarom is het proces van Kopenhagen, waarmee sinds 2002 de basis is gelegd voor een betere samenwerking wat betreft het beleid van de lidstaten op het gebied van beroepsonderwijs en- opleiding, zo ontzettend belangrijk. Ik heb ingestemd met deze resolutie omdat er ambitieuze doelstellingen in geformuleerd worden voor de verbetering van de Europese programma’s voor onderwijs en opleiding.</p>
    </intervention>
    <intervention id="3-366-000" speaker_id="101580" name="Constance Le Grip" is_mep="True" mode="written">
      <p sl="fr">Ik heb voor het verslag van mevrouw Hirsch gestemd. Om het hoofd te kunnen bieden aan de economische uitdagingen van de 21e eeuw, met name de toenemende concurrentie van onze handelspartners, moeten de Europese stelsels voor beroepsonderwijs en -opleiding doeltreffender, aantrekkelijker en reactiever worden om onze burgers beter voor te bereiden op de banen die moeten worden vervuld.</p>
      <p sl="fr">We moeten daarom toewerken naar systemen die beter aansluiten op de behoeften van de arbeidswereld. Ik denk ook dat het nodig is om de toegang tot hoogstaande stages in Europa te vereenvoudigen, en dus om de bestaande programma’s die gericht zijn op het vergroten van de mobiliteit van leerlingen te handhaven en te versterken.</p>
      <p sl="fr">Een echt ‘Erasmus voor leerlingen’ in het leven roepen, dat was de verplichting die ik ben aangegaan tijdens de Europese verkiezingscampagne van 2009: het gaat hier om jongeren en iets minder jongeren, die met één voet de arbeidswereld betreden en werkervaring opdoen, die tegelijkertijd de mogelijkheid hebben om binnen Europa te reizen en rechtstreeks in contact te komen met de economische werkelijkheid van onze interne markt.</p>
      <p sl="fr">Tot slot moeten we ook het systeem voor de erkenning van beroepskwalificaties in Europa vereenvoudigen en verbeteren, met als doel de interne markt een impuls te geven en onze burgers de sleutels in handen te geven van een versterkte beroepsmobiliteit.</p>
    </intervention>
    <intervention id="3-367-000" speaker_id="1403" name="David Martin" is_mep="True" mode="written">
      <p sl="en">Ik heb voor dit verslag gestemd. In de Europa 2020-strategie zijn de belangrijkste voorwaarden voor slimme groei (het stimuleren van kennis, innovatie en onderwijs en het bevorderen van de digitale samenleving), duurzame groei (efficiënter gebruik van hulpbronnen bij de productie en een gelijktijdige verhoging van ons concurrentievermogen) en inclusieve groei (verhoging van de arbeidsparticipatie, kwalificatie en de bestrijding van armoede) opgenomen. Wat betreft het beroepsonderwijs en beroepsopleidingen zijn er concrete maatregelen nodig op EU-niveau en de lidstaten om de strategie leven in te blazen.</p>
    </intervention>
    <intervention id="3-368-000" speaker_id="23704" name="Jiří Maštálka" is_mep="True" mode="written">
      <p sl="cs">Onderwijs is een uiterst complex en langdurig proces waarvan de kwaliteit en dan vooral de uiteindelijke resultaten van grote invloed zijn op de verdere levenskansen van jongeren. Daar moet voldoende oog voor zijn. In verband daarmee zou ik willen wijzen op het feit dat met de ontwikkeling van nieuwe moderne technologieën en de instelling van hogere kwaliteits- en veiligheidsnormen in talrijke beroepen en vakgebieden de niveauvereisten navenant stijgen en er dus behoefte ontstaat aan een doelgerichtere voorbereiding van jongeren daarop. Ik heb het hier echter over hoogstaand onderwijs met behulp van moderne onderwijsmethodes, over op een zekere manier aantrekkelijker onderwijs met een duidelijke link naar de vraag naar dit vakgebied en uitzicht op verdere bekwamingsmogelijkheden in de toekomst. Aan het einde van het onderwijsproces behoort een vakinhoudelijk goed voorbereid jong individu te staan met het beeld van een perspectiefvolle groei in zijn hoofd en vooral een jong individu dat gebruikmaakt van zijn verworven kennis, inzichten en vaardigheden in dat vakgebied waarvoor het geleerd en zich voorbereidt heeft, een individu dat dit vakgebied onder de knie heeft en er als persoon geschikt voor is.</p>
    </intervention>
    <intervention id="3-368-250" speaker_id="4393" name="Mario Mauro" is_mep="True" mode="written">
      <p sl="nl">In het verslag over Europese samenwerking op het gebied van beroepsonderwijs en –opleiding ter ondersteuning van de Europa 2020-strategie wordt op bevredigende wijze geschetst wat de doelstellingen zijn die we enige tijd geleden met deze Europa 2020-strategie hebben vastgelegd. Het is vandaag de dag meer dan ooit noodzakelijk dat er een constante dialoog bestaat tussen de wereld van het beroepsonderwijs en de beroepsopleiding en de arbeidswereld. Dat is ook precies de grootste uitdaging: ervoor zorgen dat de arbeidswereld op steeds constantere wijze tegemoetkomt aan de behoeften van nieuwe werknemers.</p>
    </intervention>
    <intervention id="3-368-375" speaker_id="96978" name="Nuno Melo" is_mep="True" mode="written">
      <p sl="pt">Een goede tenuitvoerlegging van de Europa 2020-strategie is voor hernieuwde en duurzame economische groei in de EU van cruciaal belang. Voor het slagen van deze strategie moeten jongeren hun aandeel kunnen bijdragen. Het is echter bekend dat nu juist jongeren het ernstigst getroffen zijn door de crisis. De jeugdwerkloosheid is heel hoog: tweemaal het gemiddelde. Het is dus zaak dat we fors investeren in beroepsonderwijs en –opleiding.</p>
    </intervention>
    <intervention id="3-368-500" speaker_id="96670" name="Louis Michel" is_mep="True" mode="written">
      <p sl="fr">In een gemondialiseerde wereld zijn kwaliteitsonderwijs en beroepsopleiding onmisbaar voor elke jongere die de arbeidsmarkt wil betreden. De wereldeconomie verlangt vaardigheden, flexibiliteit, beschikbaarheid en talenkennis. Geconfronteerd met deze vereisten is het onze plicht als politici om strategieën ten uitvoer te leggen die het volgende garanderen: • Leren gericht op een specifiek resultaat; • Ondernemerschap bijbrengen; • Overbruggingsmogelijkheden bieden aan mensen die werkzoekend zijn, met name door middel van gericht onderwijs; • De procedures vereenvoudigen voor de erkenning van buitenlandse diploma’s om de mobiliteit van werknemers te bevorderen; • Een Europees kader opzetten voor kwalitatief hoogstaande stages in de hele EU; • Een leven lang leren om werknemers in staat te stellen zich aan te passen aan de marktvoorwaarden en de behoeften van ondernemingen. • Creativiteit alsmede informatievoorziening en communicatie bevorderen. • Werkende vrouwen steunen door ze te helpen werk en gezinsleven te combineren.</p>
    </intervention>
    <intervention id="3-368-750" speaker_id="96999" name="Alexander Mirsky" is_mep="True" mode="written">
      <p sl="en">Beroepsonderwijs en -opleiding moeten in alle stadia van het leven van mensen, ongeacht hun status op de arbeidsmarkt of hun inkomen, toegankelijk, beschikbaar en betaalbaar zijn. Het is nodig opleidingsmogelijkheden te creëren voor specifieke groepen, zoals werkloze jongeren, etnische minderheden, kwetsbare vrouwen, gehandicapten, enzovoort om een betere sociale integratie en een grotere sociale cohesie tot stand te brengen. Er dienen uitgebreidere, vereenvoudigde en beter toegankelijke financieringsmogelijkheden te worden gecreëerd door gebruik te maken van de middelen die nu beschikbaar zijn middels het Europees Sociaal Fonds en het programma voor een leven lang leren. Het betreft hier naar mijn mening een zeer belangrijk en dringend gewenst initiatief. Ik heb voor het verslag gestemd.</p>
    </intervention>
    <intervention id="3-369-000" speaker_id="28255" name="Andreas Mölzer" is_mep="True" mode="written">
      <p sl="de">Het beroepsleven is inmiddels sterk veranderd. Bood een goede opleiding vroeger nog een garantie voor een goede baan, worden tegenwoordig vooral tal van jonge mensen ondanks een universitair diploma door werkloosheid bedreigd. Met name de eerste stappen op de arbeidsmarkt worden steeds moeilijker. Aan de andere kant klagen bedrijven constant over een tekort aan vakkundig personeel en wordt dit vermeende tekort als voorwendsel aangegrepen om goedkope vakkrachten aan te trekken. Vanwege de door het bedrijfsleven verlangde volledige flexibiliteit en mobiliteit, die op de arbeidsmarkt gepaard gaan met loondumping en nieuwe arbeidsmodellen zoals "Mac-jobs", is het voor velen onmogelijk geworden een gezin te stichten of werk en gezinsleven met elkaar te combineren. In het kader van de Europa 2020-strategie mag het zinvol zijn om de wederzijdse erkenning van beroepsonderwijs en -opleiding te bevorderen, maar voor het welslagen van de strategie is het tevens van doorslaggevend belang om deze problematische ontwikkelingen aan te pakken. In dit opzicht moet weliswaar worden toegejuicht dat in het verslag wordt opgeroepen tot een snelle bestrijding van de jeugdwerkloosheid, maar een nadere invulling ontbreekt. Ik heb mij van stemming onthouden.</p>
    </intervention>
    <intervention id="3-369-500" speaker_id="96981" name="Franz Obermayr" is_mep="True" mode="written">
      <p sl="de">De Europese arbeidsmarkt staan grote uitdagingen te wachten. De opgroeiende jeugd wordt geconfronteerd met het probleem dat een goede opleiding op zich geen garantie meer vormt voor een goede baan. Erger nog, een goede opleiding biedt veelal niet eens meer bescherming tegen werkloosheid. Aan de andere kant klagen grote ondernemingen over het toenemende tekort aan vakkundig personeel, dat vaak als voorwendsel dient om mensen tegen dumpinglonen aan het werk te zetten. Daardoor wordt het onmogelijk om een gezin te stichten of een evenwicht te vinden tussen werk en privéleven. De wederzijdse erkenning van beroepsonderwijs en –opleiding is een eerste stap in de goede richting. Ook is het goed dat in het verslag wordt opgeroepen tot bestrijding van de jeugdwerkloosheid. Maar het heeft geen zin om alleen een oproep te doen, dat is te vaag. Daarom heb ik mij van stemming onthouden.</p>
    </intervention>
    <intervention id="3-370-000" speaker_id="96694" name="Rolandas Paksas" is_mep="True" mode="written">
      <p sl="lt">Ik heb voor deze resolutie gestemd omdat samenwerking op Europees niveau op het gebied van beroepsonderwijs en -opleiding een heel belangrijke voorwaarde is voor het behalen van de Europa 2020-doelstellingen en het terugdringen van de jeugdwerkloosheid. Ik sta achter het voorstel dat, voor de vorming van het stelsel voor beroepsonderwijs en –opleiding, elke lidstaat speciale aandacht besteedt aan laagopgeleiden, studenten met een migrantenachtergrond, gehandicapten en andere sociaal kwetsbare groepen. Beroepsopleidingsprogramma’s moeten zijn toegesneden op hun behoeften en bekwaamheden. Verder moeten we de verschillende onderwijsstelsels van de lidstaten beter op elkaar afstemmen om jongeren beter in het beroepsleven te integreren en een leven lang leren en formele en informele opleidingen te bevorderen. Ik vind het raadzaam om informatie over de te verwachten veranderingen op de arbeidsmarkt op te nemen in nationale onderwijsstrategieën en –programma’s om erop toe te zien dat beroepsopleidingen aansluiten op de behoeften van de arbeidsmarkt.</p>
      <p sl="lt">De Commissie zou hierin een sleutelrol moeten spelen door informatie te verstrekken over de vaardigheden van individuele regio’s en veranderingen op de Europese arbeidsmarkt. Verder is het heel belangrijk om een gunstige commerciële omgeving te creëren voor bedrijven die met elkaar samenwerken voor de ontwikkeling en invoering van beroepsopleidingsprogramma’s.</p>
    </intervention>
    <intervention id="3-370-250" speaker_id="97197" name="Alfredo Pallone" is_mep="True" mode="written">
      <p sl="nl">Ik heb voor het verslag over Europese samenwerking op het gebied van beroepsonderwijs en –opleiding gestemd, omdat dit onderwerp binnen de Europa 2020-strategie een belangrijke plek inneemt om de economische ontwikkeling te garanderen. Samenwerken om beroepsonderwijs en –opleiding te verbeteren betekent de jeugdwerkloosheid verminderen, kennisinstrumenten verschaffen aan werknemers en uitgebreide en vereenvoudigde financieringsmogelijkheden bieden. De huidige sociaaleconomische context vereist dat men in staat is in internationale omgevingen te werken en daarom moeten de leermogelijkheden worden uitgebreid, ook gelet op de rol van de bedrijven, die steeds vaker behoefte hebben aan competent personeel met praktische onderwijservaring dat onmiddellijk doeltreffend aan de slag kan.</p>
    </intervention>
    <intervention id="3-370-500" speaker_id="96900" name="Georgios Papanikolaou" is_mep="True" mode="written">
      <p sl="el">Dit initiatiefverslag – waarin de commissie ten principale vrij veel voorstellen heeft overgenomen van de Commissie cultuur en onderwijs – roept de EU en de lidstaten op tot alertheid bij de verwezenlijking van de doelstellingen van de Europa 2020-strategie, met name op het gebied van werkgelegenheid en opleiding. Er worden diverse uitdagingen in ogenschouw genomen, zoals de vraag naar steeds meer vaardigheden op de arbeidsmarkt, waardoor laaggeschoolden in gevaar komen, de snelle toename van de jeugdwerkloosheid, die in een aantal EU-landen, waardonder Griekenland, al meer dan 30 procent bedraagt, maar ook de traagheid waarmee de lidstaten in actie komen om de in het kader van de Europa 2020-strategie vastgestelde doelstellingen te verwezenlijken (zoals de vermindering van het aantal vroegtijdige schoolverlaters tot 10 procent en verhoging van het aantal afgestudeerden tot 40 procent). Burgers met weinig vaardigheden of laaggeschoolden moeten natuurlijk sociale bescherming genieten maar daarnaast is het ook urgent te investeren in nieuwe vaardigheden, in de vaardigheden die nodig zijn voor banen in de voor de economische groei strategische sectoren, wat ook voor Griekenland een cruciaal vraagstuk is.</p>
    </intervention>
    <intervention id="3-370-625" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Om de Europa 2020-strategie te ondersteunen is Europese samenwerking op het gebied van beroepsonderwijs en –opleiding onontbeerlijk. De mogelijkheid en capaciteit om te leren en te werken in een internationale omgeving zijn belangrijke voorwaarden voor een succesvolle carrière in een gemondialiseerde economie. Er is steeds meer vraag naar werknemers die mobiel en flexibel zijn en over internationale ervaring beschikken. Ik ben het eens met de stelling van de rapporteur dat de Europa 2020-strategie een impuls moet krijgen. En daar moet reeds in het beroepsonderwijs en de beroepsopleiding een begin worden gemaakt door middel van concrete maatregelen op het niveau van de Unie en de lidstaten. Al die overwegingen hebben mij aangezet vóór dit verslag te stemmen. We moeten er inderdaad voor zorgen dat Europese werknemers zich kunnen aanpassen aan de uitdagingen waarvoor de economie hen stelt. Politici moeten mensen de mogelijkheid bieden zich verder en uitgebreider te kwalificeren. Bij- en nascholing mag er niet alleen op gericht zijn om mensen aan een betere baan te helpen, maar moet mensen ook de kans bieden om vorm te geven aan de banen van de toekomst, en zo een actieve bijdrage te leveren aan een innovatieve economie.</p>
    </intervention>
    <intervention id="3-370-750" speaker_id="36392" name="Aldo Patriciello" is_mep="True" mode="written">
      <p sl="nl">In een steeds meer gemondialiseerde wereld is het belangrijk dat jongeren hun onderwijs en opleiding kunnen ontwikkelen door middel van mobiliteit. De arbeidsmarkt vraagt om personen die steeds mobieler en flexibeler zijn en internationale ervaring hebben. Ondanks de economische crisis zal de arbeidsmarkt de komende tien jaar naar verwachting geleidelijk groeien. Daarom heeft de EU de Europa 2020-strategie gerealiseerd, om de belangstelling voor het beroepsonderwijs en de beroepsopleiding te vergroten.</p>
      <p sl="nl">Er moeten meer inspanningen worden geleverd om de obstakels weg te werken, de transparantie te vergroten en meer vergelijkbaarheid te bereiken binnen en tussen onderwijssystemen. Het onderwijs zou de behoeften van de arbeidsmarkt met meer belangstelling moeten volgen, een methode moeten vinden voor de beoordeling van leerresultaten en de kwaliteit van de eigen normen verhogen om professioneler te worden. Tot slot zou moeten worden getracht de creativiteit, innovatie en het ondernemerschap aan te moedigen zodat Europese jongeren en werknemers hun eigen kennis kunnen uitbreiden om zich aan te passen aan de eisen van de economie. Om deze doelstellingen te behalen en om ervoor te zorgen dat het beroepsonderwijs en de beroepsopleiding op lange termijn een sterke politieke en gemeenschappelijke prioriteit blijven stem ik voor het onderhavige voorstel.</p>
    </intervention>
    <intervention id="3-371-000" speaker_id="38595" name="Rovana Plumb" is_mep="True" mode="written">
      <p sl="nl">In de Europa 2020-strategie worden de sleutelelementen voor slimme, duurzame en inclusieve groei genoemd (verhoging van de arbeidsparticipatie, kwalificatie en de bestrijding van armoede). Wat beroepsonderwijs en -opleiding betreft, is het zaak dat we op EU-niveau en in de lidstaten concrete stappen nemen om de strategie in de praktijk te brengen. Europese werknemers moeten in staat zijn zich aan de eisen van het bedrijfsleven aan te passen. Politieke beleidsmakers moeten mensen in staat stellen hun vaardigheden bij te spijkeren en te verbreden.</p>
      <p sl="nl">Ik roep de lidstaten op maatregelen te nemen om de overgang van de schoolbanken naar de werkvloer te vereenvoudigen door geïntegreerde loopbaanbegeleiding en adviesprogramma’s te ontwikkelen, opleiders betere opleidingsmogelijkheden te bieden en de basis te leggen voor een stimulerend partnerschap op het gebied van leren, in het bijzonder op regionaal en lokaal niveau.</p>
      <p sl="nl">Bij beroepsonderwijs en beroepsopleiding moeten de lidstaten rekening houden met de individuele behoeften van laagopgeleiden, studenten met een migrantenachtergrond, leden van etnische minderheden, vrouwen, werklozen en gehandicapten. Ik roep de lidstaten op steun te geven aan innovatieve activiteiten en doctorale en postdoctorale programma’s, die het concurrentievermogen en een duurzame economische groei ten goede komen.</p>
    </intervention>
    <intervention id="3-371-500" speaker_id="107386" name="Phil Prendergast" is_mep="True" mode="written">
      <p sl="en">Een van de meest urgente uitdagingen in het huidige economische klimaat is de werkloosheid onder jongeren. Het werkloosheidspercentage onder jongeren is niet alleen hoger dan dat onder de rest van de bevolking, maar jonge werknemers hebben ook vaker onzekere, tijdelijke en slechter betaalde banen met minder wettelijke bescherming. Het is zeer belangrijk dat we dit aan de orde stellen. De prognoses van het Europees Centrum voor de ontwikkeling van de beroepsopleiding (Cedefop) van een groei met 80 miljoen banen in 2020 zijn welkom. Het is goed erop te wijzen dat er een verschuiving zal plaatsvinden in de richting van industriële en technologische ontwikkeling en daaraan gekoppeld een afname van laagopgeleid werk. Voor deze nieuwe banen zijn werknemers vereist met vaardigheden van een hoog of gemiddeld niveau. Er moeten snel maatregelen worden getroffen om ervoor te zorgen dat er adequaat opgeleide werknemers beschikbaar zijn om deze banen te vervullen. Hiervan uitgaande moeten we ervoor zorgen dat onze benadering van leren gericht is op resultaten. We moeten jongeren toegang bieden tot een leven lang leren en tot opleidingen met praktische opleidingsonderdelen zodat ze deze banen kunnen aannemen en groei en vooruitgang kunnen boeken in hun carrière. Ik ben van mening dat deze veranderingen in het beroepsonderwijs ten goede zullen komen aan de economieën van alle lidstaten.</p>
    </intervention>
    <intervention id="3-371-750" speaker_id="96903" name="Paulo Rangel" is_mep="True" mode="written">
      <p sl="pt">In Europa is veel jeugdwerkloosheid, en als jongeren al een baan hebben, dan is die vaak onzeker en tijdelijk. Daar staat tegenover dat bedrijven behoefte hebben aan gekwalificeerde medewerkers, met vaardigheden die aansluiten bij de functies die ze geacht worden te vervullen. Het is dus zaak vraag en aanbod van werk op elkaar af te stemmen, bijvoorbeeld door onafhankelijk advies over beroepsopleidingen te verstrekken, door middelen voor beroepsopleidingen beschikbaar te stellen of door de instellingen die opleidingen verzorgen met elkaar te laten concurreren. Uiteindelijk gaat het erom mensen aan een betere baan te helpen, maar mensen moeten ook – zoals in de toelichting wordt gesteld – “de kans krijgen om vorm te geven aan de banen van de toekomst”.</p>
    </intervention>
    <intervention id="3-372-000" speaker_id="97199" name="Crescenzio Rivellini" is_mep="True" mode="written">
      <p sl="nl">Tijdens de plenaire vergadering van het Europees Parlement in Straatsburg is vandaag gestemd over het verslag over Europese samenwerking op het gebied van beroepsonderwijs en –opleiding ter ondersteuning van de Europa 2020-strategie. Ondanks de dramatische gevolgen van de economische crisis voor de Europese arbeidsmarkt wordt verwacht dat de werkgelegenheid in Europa de komende tien jaar geleidelijk zal toenemen. De in de Europa 2020-strategie genoemde sleutelelementen voor een slimme, duurzame en inclusieve groei vereisen op het gebied van het beroepsonderwijs en de beroepsopleiding concrete maatregelen op het niveau van de Europese Unie en de lidstaten. Om de doelstellingen van de Europa 2020-strategie te bereiken is het absoluut noodzakelijk dat het beroepsonderwijs en de beroepsopleiding op lange termijn een sterke politieke prioriteit blijven van de Europese instellingen en de betrokken partijen op lokaal en regionaal niveau. Collega Hirsch verwelkomt in haar verslag de maatregelen van de Commissie, gericht op het wegwerken van obstakels, vergroten van de transparantie en de vergelijkbaarheid binnen en tussen onderwijssystemen. Daarbij wordt benadrukt dat het belangrijk is om het onderwijs af te stemmen op de arbeidsmarkt en het stimuleren van creativiteit en innovatie wordt aangemoedigd.</p>
    </intervention>
    <intervention id="3-372-500" speaker_id="97022" name="Robert Rochefort" is_mep="True" mode="written">
      <p sl="fr">De EU en de lidstaten moeten zich verder inspannen om de werkgelegenheid voor jongeren te bevorderen en het jeugdwerkloosheidscijfer terug te dringen, met name door opleidingen beter te laten aansluiten op de behoeften op de arbeidsmarkt. Aangezien er in Europa tot aan 2020 12 miljoen laaggeschoolde banen zullen verdwijnen en een langere loopbaan van werknemers noodzakelijk is om ons sociale stelsel te kunnen behouden in het licht van de demografische uitdaging, is het tevens essentieel om tegelijkertijd de stappen voor de verbetering van het leven lang leren van werknemers gedurende hun loopbaan verder uit te breiden. In dat opzicht vind ik het dan ook een interessant idee dat mijn collega, mevrouw Hirsch, in dit verslag heeft geopperd om stimulansen te scheppen om werkgevers ertoe aan te moedigen hun werknemers aan beroepsopleidingsprogramma’s te laten deelnemen. Daarbij is het zowel voor de bestrijding van de werkeloosheid onder laaggeschoolden als voor de bevordering van de werkgelegenheid voor ouderen, onontbeerlijk de erkenning van nationale beroepskwalificaties tussen alle lidstaten evenals de erkenning van kwalificaties van niet-formeel verworven vaardigheden aan te moedigen.</p>
    </intervention>
    <intervention id="3-373-000" speaker_id="28409" name="Raül Romeva i Rueda" is_mep="True" mode="written">
      <p sl="en">Ik heb voor het verslag gestemd. De mogelijkheid en capaciteit om te leren en te werken in een internationale omgeving zijn belangrijke voorwaarden voor een succesvolle carrière in een geglobaliseerde economie. Er is steeds meer vraag naar werknemers die mobiel en flexibel zijn en over internationale ervaring beschikken. De in de Europa 2020-strategie genoemde sleutelelementen voor een slimme groei (stimulering van kennis, innovatie en onderwijs, alsmede de digitale maatschappij), duurzame groei (efficiënter gebruik van hulpbronnen bij de productie en een gelijktijdige verhoging van ons concurrentievermogen) en inclusieve groei (verhoging van de arbeidsparticipatie, kwalificatie en de bestrijding van armoede) moeten reeds in het beroepsonderwijs en de beroepsopleiding een impuls krijgen door middel van concrete maatregelen op het niveau van de Unie en de lidstaten. De economische crisis heeft ernstige gevolgen voor de Europese arbeidsmarkt, maar we kunnen ervan uitgaan dat de groei van de arbeidsparticipatie in Europa de komende tien jaar tenminste geleidelijk herstelt. Volgens de actuele prognose van Cedefop over vraag en aanbod van vaardigheden in Europa wordt tot 2020 het aantal nieuwe banen geschat op 80 miljoen.</p>
    </intervention>
    <intervention id="3-374-000" speaker_id="96819" name="Licia Ronzulli" is_mep="True" mode="written">
      <p sl="it">In een steeds verder geglobaliseerde economie vormen de mogelijkheid en capaciteit om in een internationale omgeving te studeren en werken een hoofdvoorwaarde voor succes op de arbeidsmarkt. Vanuit het bedrijfsleven groeit de vraag naar onderwijs en beroepsopleidingen die meer praktijk- en toepassingsgericht zijn. Van belang zijn capaciteiten en vaardigheden die aan het eind van een onderwijs- of opleidingstraject in de werkomgeving kunnen worden toegepast.</p>
      <p sl="it">De resolutie die vandaag is goedgekeurd, is een eerste stap om te garanderen dat de Europese werknemers de mogelijkheid hebben om zich aan de eisen van de economie aan te passen. De burgers moeten in de gelegenheid worden gesteld hun vaardigheden verder te ontwikkelen en toe te passen. Voortgezet beroepsonderwijs moet niet alleen als doel hebben om werknemers te helpen een betere baan te vinden, maar moet hun ook de kans bieden werkgelegenheid voor de toekomst te creëren en aldus een actieve bijdrage te leveren aan een innovatieve economie.</p>
    </intervention>
    <intervention id="3-375-000" speaker_id="23787" name="Czesław Adam Siekierski" is_mep="True" mode="written">
      <p sl="pl">Onderwijs, beroepsopleiding en ook de universele gedachte van “een leven lang leren” zijn de bouwstenen voor de toekomst van de Europese integratie, die steeds meer uitdagingen te wachten staat in verband met de ondersteuning van de Europa 2020-strategie. We moeten ons rekenschap geven van het feit dat de werkloosheid bij jonge mensen in zorgwekkend tempo stijgt. De problematiek rond beroepsonderwijs en -opleiding wordt voor ons een prioriteit. Voor mensen die aan het begin van hun beroepscarrière staan, kan werkloosheid negatieve gevolgen hebben op hun verdere stappen op de arbeidsmarkt. Beroepsonderwijs en -opleiding maken het mogelijk om zich vrij te bewegen op de arbeidsmarkt en te reageren op de veranderende economische situatie en de behoeften in een bepaalde sector van de economie. We moeten de aandacht trekken op het nut en de voordelen van de bestaande grensoverschrijdende onderwijsprogramma's, zoals Leonardo Da Vinci, en we moeten ze verder ondersteunen. Deze programma's helpen om de kenmerken van een mobiele werknemer te verwerven.</p>
      <p sl="pl">Mobiliteit nivelleert de moeilijkheden die ontstaan als gevolg van de natuurlijke diversiteit van de verschillende arbeidsmarkten en geeft jonge werknemers toegang tot de enorme Europese arbeidsmarkt, vol nieuwe uitdagingen en kansen om de opgedane ervaring te gebruiken. De lidstaten krijgen de taak om toezicht te houden op en hulp te bieden bij de samenwerking en uitwisseling van informatie tussen scholen, opleidingsinstellingen, onderzoekscentra en ondernemingen. Jonge werknemers brengen nieuwe kennis, vaardigheden en ervaring op de Europese arbeidsmarkt.</p>
    </intervention>
    <intervention id="3-376-000" speaker_id="4545" name="Catherine Stihler" is_mep="True" mode="written">
      <p sl="en">Hoewel ik dit verslag steun, ben ik van mening dat de omvang van de bezuinigingen op de programma's "Levenslang leren" en "People" onaanvaardbaar groot is.</p>
    </intervention>
    <intervention id="3-376-500" speaker_id="96860" name="Michèle Striffler" is_mep="True" mode="written">
      <p sl="fr">Alle Europese regeringen moeten prioriteit geven aan de bestrijding van de jeugdwerkeloosheid. De Europese jongeren moeten een volledig, aantrekkelijk en concurrerend aanbod krijgen op het gebied van onderwijs en opleidingen, zodat zij makkelijker toe kunnen treden tot de arbeidsmarkt. Ik ben met name van mening dat beroepsonderwijs en een leven lang leren daarom meer in overeenstemming moeten zijn met de behoeften op de arbeidsmarkt. Bovendien moet het hoger onderwijs worden gecombineerd met een beroepsopleiding door bijvoorbeeld voorrang te geven aan de afwisseling tussen beroepsopleiding en beroepsuitoefening. Daarom heb ik voor het Hirsch-verslag gestemd.</p>
    </intervention>
    <intervention id="3-377-000" speaker_id="96974" name="Nuno Teixeira" is_mep="True" mode="written">
      <p sl="pt">De jeugdwerkloosheid in Europa bedraagt thans 21 procent, wat betekent dat 5,5 miljoen Europese jongeren geen werk hebben. Ze lopen dus het risico op sociale uitsluiting, omdat ze geen mogelijkheden hebben en gedwongen zijn onzekere banen te aanvaarden. Opleiding en onderwijs vormen nu de belangrijkste uitdagingen voor de Europese Unie, en zo is dat ook vastgelegd in de Europa 2020-strategie. Het betreft hier de doelstelling om het aandeel vroegtijdige schoolverlaters tot minder dan 10 procent per schooljaar terug te dringen, en 40 procent van de jonge mensen de mogelijkheid bieden een opleiding aan het hoger onderwijs af te ronden. Dat zijn ambitieuze doelstellingen, maar ze zijn voor het verwezenlijken van economische groei en het vergroten van het concurrentievermogen van de lidstaten (en dus voor het creëren van banen) onontbeerlijk.</p>
      <p sl="pt">Ik heb voor dit verslag gestemd, omdat ik het van fundamenteel belang vind dat we op communautair niveau een lange termijnstrategie ontwikkelen om zowel de structurele werkloosheid als de jeugdwerkloosheid aan te pakken. Daarom is het volgens mij heel belangrijk we blijven aandringen op levenslang leren en dat de KMO’s steun blijven ontvangen. In deze categorie bedrijven worden immers 50 procent van de banen geschapen. Tot wijs ik op het belang van wederzijdse erkenning van beroepskwalificaties. Dat zou zowel beroepsuitoefenaren als studenten mobieler maken.</p>
    </intervention>
    <intervention id="3-377-500" speaker_id="96660" name="Niki Tzavela" is_mep="True" mode="written">
      <p sl="el">De bestrijding van jeugdwerkloosheid is een van de belangrijkste uitdagingen waarmee de EU geconfronteerd wordt. Om dit probleem aan te kunnen pakken moeten wij sterker investeren in onderwijs en opleiding van deze jongeren, zodat zij opgewassen zijn tegen de toekomstige uitdagingen van de arbeidsmarkt, die steeds veeleisender wordt. Eveneens wordt in het verslag volkomen terecht gezegd dat het Europees Sociaal Fonds een grotere bijdrage zou kunnen leveren tot scholing van mensen die economisch zwak staan. Zeer belangrijk is eveneens – zoals ook ikzelf herhaaldelijk heb gezegd – het voorstel om de arbeidsmobiliteit te bevorderen in het kader van de interne markt. Bij de uitstippeling van een gemeenschappelijk beleid op dit gebied is Europese samenwerking absoluut noodzakelijk. Om al deze redenen heb ik voor dit verslag gestemd.</p>
    </intervention>
    <intervention id="3-378-000" speaker_id="96698" name="Viktor Uspaskich" is_mep="True" mode="written">
      <p sl="lt">De slechte aansluiting tussen de kwalificaties van jongeren en de behoeften van de arbeidsmarkt vormt één van de redenen waarom de jeugdwerkloosheid in Litouwen zo verschrikkelijk hoog is (34 procent). In 2010 volgde 52 procent van alle werkloze jongeren (50 000) die zich hadden ingeschreven bij de Litouwse arbeidsbemiddeling geen beroepsonderwijs. Het onvermogen van de jongeren in mijn land om passend werk te vinden heeft geleid tot een grote emigratiebeweging onder jongeren – in de afgelopen jaren was 50 procent van de Litouwse emigranten tussen de 20 en 34 jaar oud. De behoefte aan een mobiele en flexibele beroepsbevolking neemt toe en daarom moeten wij de arbeidskrachten in Europa helpen om zich aan te passen aan de uitdagingen waarvoor de economie hen stelt en moeten wij hen de mogelijkheid bieden om hun vaardigheden te verbeteren en hun kennis te vergroten. Beroepsonderwijs moet toegankelijk zijn voor iedereen. Ik ben blij dat de rapporteur dit ook begrijpt. ESF-middelen kunnen van onschatbare waarde zijn door bij te dragen aan het beschikbaar stellen van onderwijs aan verwaarloosde groepen in de Litouwse samenleving. Het is ook hoog tijd dat de EU doeltreffende en creatieve maatregelen treft om de doelstellingen van de Europa 2020-strategie te verwezenlijken. Het betreft hier terugdringing van het percentage vroegtijdige schoolverlaters tot minder dan 10 procent per schooljaar, en 40 procent van de jonge mensen de mogelijkheid bieden een opleiding aan het hoger onderwijs af te ronden.</p>
    </intervention>
    <intervention id="3-379-000" speaker_id="96918" name="Derek Vaughan" is_mep="True" mode="written">
      <p sl="en">Zowel jongeren als ouderen moeten toegang hebben tot beroepsonderwijs en -opleidingen. De programma’s “Levenslang leren” en “People” bieden bijvoorbeeld onschatbare kansen voor hen die nieuwe vaardigheden willen leren en een nieuwe baan willen vinden. De huidige werkloosheidscijfers, met name onder jongeren, zijn zorgwekkend, en er moet meer worden gedaan om ervoor te zorgen dat jongeren in staat zijn de belangrijkste vaardigheden en diploma’s te verkrijgen. Ik ben ervan overtuigd dat het ESF een belangrijke rol kan spelen bij het opleiden van mensen. Het is van belang dat mensen met lagere inkomens financiële steun kunnen krijgen, waardoor ze opleidingen kunnen volgen wat hen vervolgens de mogelijkheid biedt om volledig te integreren op de arbeidsmarkt.</p>
    </intervention>
    <intervention id="3-380-000" speaker_id="97016" name="Angelika Werthmann" is_mep="True" mode="written">
      <p sl="de">De Strategie 2020 moet voor slimme, inclusieve en duurzame groei zorgen. Ook met betrekking tot leren is een resultaatgerichte aanpak nodig. "Een leven lang leren" is voor onze burgers een absolute prioriteit, en daarom moet de toegang tot beroepsonderwijs en –opleiding ook voor ons een prioriteit worden.</p>
    </intervention>
    <intervention id="3-381-250" speaker_id="96976" name="Luís Paulo Alves" is_mep="True" mode="written">
      <p sl="pt">Ik steun dit verslag. Het behelst een beoordeling van de prestaties van het financieringsinstrument voor ontwikkelingssamenwerking (Development Cooperation Instrument – DCI). Ik wijs daarbij overigens wel op het belang van het mechanisme dat dit instrument volgend jaar zal opvolgen. Ik sluit me aan bij vaststelling van de rapporteur dat het door het Parlement verrichte omvangrijke controlewerk niet tot reacties heeft geleid van vertegenwoordigers van de lidstaten in het DCI-comité.</p>
    </intervention>
    <intervention id="3-381-500" speaker_id="28276" name="Laima Liucija Andrikienė" is_mep="True" mode="written">
      <p sl="lt">Ik heb ingestemd met deze Verordening (EG) nr. 1905/2006 tot invoering van een financieringsinstrument voor ontwikkelingssamenwerking: geleerde lessen en toekomstperspectieven. Het jaar 2011 is een strategisch moment om lering te trekken uit vier jaar tenuitvoerlegging van Verordening (EG) nr. 1905/2006 tot invoering van een financieringsinstrument voor ontwikkelingssamenwerking (DCI). Verdere vereenvoudiging en aanpassing aan nieuwe uitdagingen, zoals klimaatverandering, en de vaststelling van de externe dimensie van het interne EU-beleid zijn belangrijke aspecten waarmee rekening moet worden gehouden. Ik ben het eens met de bepaling in de verordening dat het instrument dat in de toekomst gebruikt gaat worden voor het verlenen van Europese ontwikkelingshulp in financieel opzicht adequaat uitgerust moet zijn. De EU heeft zich verbonden tot de collectieve doelstelling om vóór 2015 0,7 procent van haar bruto nationaal inkomen (bni) aan Official Development Assistance (ODA) te besteden. Om dit doel te halen moet de huidige Europese steun aanzienlijk worden verhoogd. Coördinatie en werkverdeling moeten de leidende beginselen zijn van de programmering onder het nieuwe ontwikkelingsinstrument. Er moet hoge prioriteit worden gegeven aan het idee van Europese strategiedocumenten, en het Europees Parlement moet actief worden betrokken in dit project. Het Parlement moet de mogelijkheid hebben om het specifieke karakter van het Europese ontwikkelingsbeleid te verdedigen in het instrument voor ontwikkelingssamenwerking voor de periode na 2013, door op gelijke voet met de Raad besluiten over strategische programmering te controleren.</p>
    </intervention>
    <intervention id="3-382-000" speaker_id="96702" name="Elena Oana Antonescu" is_mep="True" mode="written">
      <p sl="nl">Het financieringsinstrument voor ontwikkelingssamenwerking (Development Cooperation Instrument – DCI) is een van de buitengewoon altruïstische projecten van de EU, bedoeld om bijstand te verlenen aan ontwikkelingslanden zonder enige voorwaarden of achterliggende belangen. Het feit dat de inbreng van de EU van elk eigenbelang ontbloot is moet haar instellingen ertoe dwingen deze middelen veel gerichter aan te wenden om armoede uit te bannen en de millenniumdoelstellingen voor ontwikkeling (MDG’s) te verwezenlijken.</p>
      <p sl="nl">Het is absoluut noodzakelijk meer inzicht te verschaffen in alle voor dit instrument geoormerkte middelen en, belangrijker nog, het effect dat het DCI teweegbrengt onder de bevolking in die landen vaker te beoordelen. Deze middelen moeten namelijk gepaard gaan met de tenuitvoerlegging van doeltreffend sociaal beleid in ontwikkelingslanden. Op middellange en lange termijn moeten deze middelen de ‘roede’ worden waarmee de betreffende volken leren ‘vissen’ om zo met succes zelfvoorzienend te worden.</p>
      <p sl="nl">We moeten niet vergeten dat 2010 het Europees Jaar van de bestrijding van armoede en sociale uitsluiting was. Juist daarom moet het financieringsinstrument voor ontwikkelingssamenwerking deze strijd ook in ontwikkelingslanden voortzetten, door een wezenlijke bijdrage te leveren aan het waarborgen van een menswaardig bestaan voor zoveel mogelijk burgers.</p>
    </intervention>
    <intervention id="3-383-000" speaker_id="97228" name="Pino Arlacchi" is_mep="True" mode="written">
      <p sl="en">Het doel van dit verslag is om het standpunt van het Parlement inzake het nieuwe financieringsinstrument voor Europese ontwikkelingssamenwerking in een vroeg stadium te bepalen op basis van de lessen die het Parlement heeft getrokken uit zijn controle op de tenuitvoerlegging van het DCI.</p>
      <p sl="en">Ik waardeer de door de rapporteur gevolgde werkwijze bij het evalueren van de uitkomst en de wijzen van steunverlening van de Europese ontwikkelingssamenwerking. De rapporteur verklaart duidelijk dat, ondanks het feit dat er sprake was van een constructieve dialoog met de Commissie, de Commissie de aanbevelingen van het Parlement niet heeft gevolgd in haar aanpak van ontwikkelingszaken, die ongewijzigd is gebleven. Het standpunt van het Parlement kwam slechts sporadisch naar voren in de ontwerpmaatregelen tot tenuitvoerlegging die de Commissie aan het bestuurscomité van het DCI voorlegde.</p>
      <p sl="en">Dit is ten dele begrijpelijk: de belangrijkste partner van de rapporteur was DG RELEX, die als belangrijkste opdracht had de belangen van de EU in de rest van de wereld te bevorderen. Echter, ontwikkelingssamenwerking is naast humanitaire hulp het enige beleidsgebied van het externe beleid dat niet is ontwikkeld om de belangen van de EU te dienen, maar de belangen van de meest kwetsbare bevolkingsgroepen op aarde. Aangezien het standpunt dat in dit verslag wordt aangehangen volledig aansluit bij deze mondiale gedachte was ik verheugd dat ik voor dit verslag kon stemmen.</p>
    </intervention>
    <intervention id="3-383-500" speaker_id="96862" name="Sophie Auconie" is_mep="True" mode="written">
      <p sl="fr">Ik heb het verslag van de heer Mitchell gesteund omdat ik van mening ben dat de parlementen van ontwikkelingslanden meer betrokken moeten worden bij de opstelling van de strategiedocumenten voor deze landen, bijvoorbeeld met betrekking tot de strategie voor de uitbanning van armoede. Bovendien moet de Europese ontwikkelingshulp in financieel opzicht adequaat uitgerust zijn. De Europese Unie heeft zich verbonden tot de collectieve doelstelling om vóór 2015 0,7 procent van haar bruto nationaal inkomen (bni) aan officiële ontwikkelingshulp (ODA) te geven. Dit betekent dat de huidige Europese steun verhoogd moet worden.</p>
    </intervention>
    <intervention id="3-384-000" speaker_id="28114" name="Liam Aylward" is_mep="True" mode="written">
      <p sl="ga">De uiterste datum voor de millenniumdoelstellingen voor ontwikkeling valt binnen de duur van het eerste financieringsinstrument voor ontwikkelingssamenwerking. Derhalve dient de lopende samenwerking met lokale overheden te worden uitgebreid en hun rol bij de bestrijding van armoede en honger, verbetering van diensten op het gebied van water en gezondheid, en aanmoediging van lokale economische ontwikkeling verder te worden ontwikkeld. De kwestie van voedselzekerheid, de uitdagingen van de landbouwsector en voederproductie, en de crisis rond de kosten van het levensonderhoud moeten tegemoet worden getreden bij het creëren van de financieringsinstrumenten en een breed beleid voor samenwerking voor ontwikkeling. Ik ben ingenomen met de desbetreffende passages van het verslag. Ik ben het ermee eens dat de Commissie een alomvattende analyse zou moeten maken van de algemene begrotingssteun met details over de steun die aan specifieke sectoren, specifieke projecten en lokale overheden wordt verleend. Die informatie kan nuttig zijn wanneer er in de toekomst inspanningen worden geleverd om middelen en financiering doelmatiger toe te wijzen, en zou het zodoende mogelijk maken om problemen in het distributiesysteem aan te geven. Dat zou een consequenter beleid opleveren.</p>
    </intervention>
    <intervention id="3-384-500" speaker_id="96680" name="Zigmantas Balčytis" is_mep="True" mode="written">
      <p sl="nl">Uitbanning van armoede in partnerlanden is de overkoepelende doelstelling van ontwikkelingssamenwerking, met inbegrip van de verwezenlijking van de millenniumdoelstellingen voor ontwikkeling (MDG's). De EU heeft een specifiek financieringsinstrument voor ontwikkelingssamenwerking nodig om die doelen te kunnen verwezenlijken. De Commissie heeft zich ertoe verplicht om later dit jaar een wetgevingsvoorstel te presenteren voor de financieringsinstrumenten voor extern beleid, en om tijdens het debat over het volgend meerjarig financieel kader (MFK) wellicht de algehele structuur van de externe financieringsinstrumenten te heroverwegen. Ik heb ingestemd met dit verslag waarin het standpunt van het Parlement ten aanzien van een nieuw financieringsinstrument voor EU-ontwikkelingssamenwerking uiteen wordt gezet. Ik sta achter het idee dat het instrument dat in de toekomst gebruikt gaat worden voor het verlenen van Europese ontwikkelingshulp in financieel opzicht adequaat uitgerust moet zijn, rekening houdend met de verbintenis die de EU op dit gebied is aangegaan om vóór 2015 0,7 procent van haar bruto nationaal inkomen (bni) te besteden aan Official Development Assistance (ODA).</p>
    </intervention>
    <intervention id="3-385-000" speaker_id="97198" name="Mara Bizzotto" is_mep="True" mode="written">
      <p sl="it">Ik heb tegen de ontwerpresolutie van het Parlement over het financieringsinstrument voor samenwerking met ontwikkelingslanden, -gebieden en -regio's gestemd in verband met de wensen in de resolutie ten aanzien van de aanpak van illegale immigratie. Men is van mening dat de ontwikkelingsfondsen voor migratie niet gebruikt mogen worden voor intensievere grensbewaking en bestrijding van illegale immigratie. Dit standpunt is onverenigbaar met ons beleid dat hoge prioriteit aan versterking van de grenzen en bestrijding van illegale immigratie hecht en investering in extra middelen op dit gebied wenst. Daarom heb ik besloten tegen de ontwerpresolutie te stemmen.</p>
    </intervention>
    <intervention id="3-386-000" speaker_id="29074" name="Vito Bonsignore" is_mep="True" mode="written">
      <p sl="it">Ontwikkelingssamenwerking heeft voor mij een hoge prioriteit. In het uitstekende verslag van de heer Mitchell worden goed de punten gedefinieerd waarop Europa beter kan en moet presteren. De ervaring die met het financieringsinstrument is opgedaan, is van essentieel belang geweest om te begrijpen hoe de Europese Unie dient te handelen ten aanzien van het toekomstige meerjarig financieel kader. Als we steuninstrumenten effectief willen maken, moeten we financieringsregelingen opzetten die onafhankelijk van andere maatregelen zijn en nieuwe quota en hun uitvoeringsmodaliteiten vaststellen. Hierbij dient uitgegaan te worden van een nabuurschapbeleid dat op de verschillende behoeften van de armste landen en niet alleen maar op de Europese belangen is gericht. Ik ben er sterk van overtuigd dat het ontwikkelingsbeleid van de EU het resultaat van het werk van zowel het Parlement als de Raad moet zijn en dat tevens artikel 290 VWEU hier toegepast dient te worden. In dit verslag zijn deze beginselen duidelijk verwoord en daarom heb ik voorgestemd.</p>
    </intervention>
    <intervention id="3-386-062" speaker_id="105624" name="Philippe Boulland" is_mep="True" mode="written">
      <p sl="fr">Ik ben verheugd over de aanname van het verslag van de heer Mitchell dat als doel heeft om het standpunt van het Parlement inzake het nieuwe financieringsinstrument voor Europese ontwikkelingssamenwerking te bepalen op basis van de lessen die het Parlement heeft getrokken uit zijn controle op de tenuitvoerlegging van het financieringsinstrument voor ontwikkelingssamenwerking (DCI).</p>
      <p sl="fr">Ik wil in dit opzicht opmerken dat er in de ontwikkelingslanden, -gebieden en -regio’s nog altijd grote armoede heerst en dat er meer fondsen moeten worden toegekend aan de aanpak van de oorzaken van armoede, met name ondervoeding, gezondheidsproblemen, onderwijs, toegang tot drinkwater. We moeten niet in de richting van systemen gaan voor het regelen van de immigratie, want deze vallen onder andere financieringsvoorzieningen.</p>
      <p sl="fr">Ontwikkelingshulp moet ervoor zorgen dat de betrokken bevolkingsgroepen in hun eigen geografische gebied kunnen blijven.</p>
      <p sl="fr">Het regelen van immigratie dient middels een ander financieel instrument te worden gerealiseerd en te leiden tot een versterking van de middelen voor FRONTEX.</p>
      <p sl="fr">Ik heb volgens deze logica voor dit verslag gestemd.</p>
    </intervention>
    <intervention id="3-386-125" speaker_id="96867" name="Maria da Graça Carvalho" is_mep="True" mode="written">
      <p sl="pt">Ik wil om te beginnen aangeven dat ik tevreden ben met de inspanningen van de Europese Unie om armoede in de zich ontwikkelende landen uit te bannen. Internationale samenwerking gericht op het bevorderen van zelfwerkzaamheid en onafhankelijkheid in deze landen is de juiste manier om overal ter wereld maatschappelijke en politieke stabiliteit te bewerkstellingen. Dat zal niet alleen belangrijke gevolgen hebben voor de hulp ontvangende gemeenschappen, maar ook leiden tot een oplossing van de immigratieproblematiek in Europa. Daarom ben ik voorstander van een verhoging van de Europese bijdrage aan dit doel. Er moet verder een financieel instrument worden geschapen dat zich uitsluitend met deze kwestie bezig houdt.</p>
    </intervention>
    <intervention id="3-386-250" speaker_id="1892" name="Carlos Coelho" is_mep="True" mode="written">
      <p sl="pt">In het kader van het debat over het volgende meerjarig financieel kader na 2013 is het bijzonder belangrijk dat het Europees Parlement zijn standpunten over een nieuw instrument voor ontwikkelingssamenwerking van de EU (DCI) herdefinieert en versterkt, rekening houdend met de lessen die we hebben geleerd uit de uitvoering van het DCI in de periode tussen 2007 en 2013. Om te beginnen vind ik het essentieel dat we in dit nieuwe instrument voorrang blijven verlenen aan de verwezenlijking van de millenniumdoelstellingen. Om die te bereiken, in het bijzonder de uitbanning van armoede, is het essentieel dat het toekomstige instrument over realistische en adequate financiële middelen beschikt. De Commissie moet ervoor zorgen dat EU-hulp spoort met internationaal overeengekomen doelstellingen voor ontwikkeling. Ook zou ik het belang willen herhalen van strenge subsidiabiliteitscriteria waaraan de landen moeten voldoen om middelen te ontvangen uit dit toekomstige instrument. Ik wil niet nalaten te benadrukken dat het nieuwe instrument voor ontwikkelingssamenwerking als basis moet dienen voor doelgerichte en flexibeler hulp bij onstabiele situaties en moet bijdragen aan een goede samenhang tussen noodhulp, rehabilitatie en ontwikkeling. Tot slot wil ik mijnheer Mitchell feliciteren met zijn verslag en zeggen dat ik de suggesties die erin vervat zijn, steun.</p>
    </intervention>
    <intervention id="3-386-500" speaker_id="96775" name="Lara Comi" is_mep="True" mode="written">
      <p sl="it">De laatste decennia zijn zeer veel ontwikkelingshulpprojecten door zowel publieke als particuliere organisaties opgezet. Zoals uit het verslag blijkt, is door de geringe resultaten die tot nu toe zijn bereikt, de gebrekkige communicatie ten aanzien van gemeenschappelijke doelstellingen (WHO) en de onduidelijkheid over de wijze waarop deze doelstellingen bereikt moeten worden, de invoering van een nieuw financieringsinstrument voor ontwikkelingssamenwerking noodzakelijk, hetgeen ook ik onderschrijf. Dit instrument dient echter op een verstandige wijze ontwikkeld te worden en verbetering in de huidige situatie aan te brengen zonder tot een verdere verspilling van middelen te leiden. Om dit project werkelijk te doen slagen, moet op twee fronten actie ondernomen worden. Enerzijds moeten beslist nieuwe fondsen beschikbaar gesteld worden voor de bestrijding van armoede, aangezien dit ons belangrijkste doel is, terwijl huidige fondsen voor eerder geïnitieerde projecten moeten blijven bestaan. Anderzijds acht ik het van essentieel belang dat de Europese Unie een grotere inzet voor dit project toont. Coördinatie en verdeling van de taken dienen de richtsnoeren voor de planning ten aanzien van het nieuwe ontwikkelingsinstrument te zijn.</p>
    </intervention>
    <intervention id="3-386-750" speaker_id="96973" name="Mário David" is_mep="True" mode="written">
      <p sl="pt">Het doel van dit verslag is een eerste standpunt van het Parlement inzake de invoering van een nieuw financieringsinstrument voor ontwikkelingssamenwerking te bepalen, op basis van de vorige verordening. Ik ben van mening dat de bijdrage van het Europees Parlement, in een vroeg stadium van de herziening van dit instrument, daadwerkelijk een toegevoegde waarde zal zijn, en daarom juich ik dit initiatief toe. Ik ben ervan overtuigd dat de waarden die het optreden van het Europees Parlement kenmerken, in het bijzonder de bevordering van de democratie en de verdediging van de mensenrechten, positief kunnen bijdragen aan een compacter, doeltreffender en omvattender instrument. Ik vind de manier waarop de rapporteur dit onderwerp analyseert nogal interessant. Hij stelt nieuwe benaderingen voor die we nu in de loop van de komende maanden zullen moeten bespreken, in het bijzonder wat betreft de behoefte aan een meer gedifferentieerde hulp waarbij de ontwikkelingslanden in groepen worden verdeeld. Hij zegt ook nog dat er op dit vlak behoefte is aan een ernstige en consequente retrospectieve analyse en stelt een nieuwe benadering voor ontwikkelingshulp voor op basis van een meer gedifferentieerde aanpak, betrokkenheid van het maatschappelijk middenveld en strenge subsidiabiliteitscriteria.</p>
    </intervention>
    <intervention id="3-387-000" speaker_id="96977" name="Diogo Feio" is_mep="True" mode="written">
      <p sl="pt">Na vier jaar tenuitvoerlegging van het financieringsinstrument voor ontwikkelingssamenwerking is het tijd om de balans op te maken, om na te gaan hoe het heeft gewerkt teneinde toekomstige financieringsinstrumenten voor ontwikkelingssamenwerking te verbeteren.</p>
      <p sl="pt">Het spreekt vandaag voor zich dat het Parlement de democratische controle over dit en toekomstige financieringsinstrumenten moet behouden en het is duidelijker dat het belangrijk is om de nationale parlementen van de ontwikkelingslanden meer te betrekken bij de vaststelling van de nationale strategiedocumenten die ze moeten voorleggen met het oog op steun van de Europese Unie</p>
      <p sl="pt">Ik hoop dat het niveau van ontwikkelingshulp niet zal dalen, maar waar mogelijk zal toenemen, en dat wordt onderzocht hoe ontwikkelingshulp daadwerkelijk ten goede kan komen aan de minstbedeelde bevolkingsgroepen. We kunnen nooit genoeg benadrukken dat het maatschappelijk middenveld in de ontwikkelingslanden in dit hele proces een cruciale rol speelt. We moeten voorkomen dat we de situatie in de ontwikkelingslanden en bloc aanpakken. Een gedifferentieerde benadering is beter omdat in verschillende gevallen de traditionele financiële steun minder relevant kan worden, zoals het geval is voor de zogenaamde opkomende landen.</p>
    </intervention>
    <intervention id="3-387-250" speaker_id="96899" name="José Manuel Fernandes" is_mep="True" mode="written">
      <p sl="pt">Dit verslag van mijnheer Mitchell betreft Verordening (EG) nr. 1905/2006 tot invoering van een financieringsinstrument voor ontwikkelingssamenwerking: geleerde lessen en toekomstperspectieven. Na vier jaar tenuitvoerlegging van Verordening (EG) nr. 1905/2006 is het tijd om een balans op te maken en lessen te trekken uit eventuele fouten en/of gebreken aangezien de Commissie van plan is om vóór het zomerreces haar voorstellen voor het meerjarig financieel kader na 2013 voor te stellen. Ik kan mij vinden in de voorstellen van de rapporteur, in het bijzonder de verwezenlijking van de millenniumdoelstellingen voor ontwikkeling, de uitbanning van armoede, de bestemming van 20 procent van de middelen voor gezondheidzorg en basisonderwijs, de bijzondere aandacht voor klimaatvraagstukken, een nieuwe benadering waarbij ontwikkelingshulp wordt gekoppeld aan eerbiediging van de mensenrechten, evenals een doeltreffender en doelmatiger gebruik van de schaarse middelen. Daarom heb ik voor gestemd.</p>
    </intervention>
    <intervention id="3-387-500" speaker_id="96706" name="João Ferreira" is_mep="True" mode="written">
      <p sl="pt">Het verslag bevat een evaluatie van het financieringsinstrument voor ontwikkelingssamenwerking (DCI), na vier jaar tenuitvoerlegging van de verordening tot invoering ervan. De evaluatie is vanuit verschillende oogpunten relevant. De rapporteur maakt gepaste en kritische opmerkingen over het DCI en het ontwikkelingsbeleid van de EU die volgens ons juist en noodzakelijk zijn.</p>
      <p sl="pt">In het verslag staat dat ontwikkelingssamenwerking niet ontwikkeld is om EU-belangen te dienen, maar om op te komen voor de belangen van de kwetsbaarste bevolkingsgroepen op aarde. De rapporteur vestigt de aandacht op het feit dat er te veel nadruk ligt op investeringen door de private sector en op de beperkingen van de overheidssector. Hij wijst erop dat de middelen van sectoren die nu al te weinig steun krijgen niet aan die sectoren mogen worden onttrokken, zoals het geval is van de steun voor de plaatselijke overheden. Hij levert kritiek op elke poging om de middelen van het DCI en van het Europees Ontwikkelingsfonds te verminderen en hij benadrukt nog maar eens dat de millenniumdoelstellingen voor ontwikkeling onvoldoende verwezenlijkt zijn en dat de officiële ontwikkelingshulp moet worden verhoogd.</p>
      <p sl="pt">Toch vinden wij dat de rapporteur op al die punten verder had kunnen en moeten gaan. Hij had in het bijzonder moeten pleiten voor samenhang tussen de doelstellingen van het ontwikkelingsbeleid en van de verschillende sectorale beleidslijnen van de EU.</p>
    </intervention>
    <intervention id="3-387-750" speaker_id="4466" name="Ilda Figueiredo" is_mep="True" mode="written">
      <p sl="pt">Het verslag bevat een evaluatie van het financieringsinstrument voor ontwikkelingssamenwerking (DCI), na vier jaar tenuitvoerlegging van de verordening tot invoering ervan.</p>
      <p sl="pt">De evaluatie is vanuit verschillende oogpunten relevant. De rapporteur maakt gepaste en kritische opmerkingen over het DCI en het ontwikkelingsbeleid van de EU die volgens ons juist en noodzakelijk zijn.</p>
      <p sl="pt">In het verslag staat bijvoorbeeld dat ontwikkelingssamenwerking niet ontwikkeld is om EU-belangen te dienen, maar om op te komen voor de belangen van de kwetsbaarste bevolkingsgroepen op aarde. De rapporteur vestigt de aandacht op het feit dat er te veel nadruk ligt op investeringen door de private sector en op de beperkingen van de overheidssector. Hij wijst erop dat de middelen van sectoren die nu al te weinig steun krijgen niet aan die sectoren mogen worden onttrokken, zoals het geval is van de steun voor de plaatselijke overheden. Hij levert kritiek op elke poging om de middelen van het DCI en van het Europees Ontwikkelingsfonds te verminderen en hij benadrukt nog maar eens dat de millenniumdoelstellingen voor ontwikkeling onvoldoende verwezenlijkt zijn en dat de officiële ontwikkelingshulp moet worden verhoogd.</p>
      <p sl="pt">Toch vinden wij dat de rapporteur op al die punten verder had kunnen en moeten gaan. Hij had in het bijzonder moeten pleiten voor samenhang tussen de doelstellingen van het ontwikkelingsbeleid en van de verschillende sectorale beleidslijnen van de EU.</p>
    </intervention>
    <intervention id="3-388-000" speaker_id="23868" name="Monika Flašíková Beňová" is_mep="True" mode="written">
      <p sl="sk">In dit verslag betreft de doeltreffendheid van het financieringsinstrument voor ontwikkelingssamenwerking (DCI) met het oog op het debat over het meerjarig financieel kader. Een heroverweging van de algehele structuur van de externe financieringsinstrumenten lijkt aangewezen. Verdere vereenvoudiging en aanpassing aan nieuwe uitdagingen, zoals klimaatverandering, en de juiste positie van de externe dimensie van het interne EU-beleid zijn belangrijke aspecten waarmee rekening moet worden gehouden. Naar mijn mening is het ook belangrijk dat er procedures en structuren worden uitgewerkt die waarborgen dat ontwikkelingsbeleid een afzonderlijk beleidsterrein blijft met zijn eigen specifieke doelstellingen.</p>
    </intervention>
    <intervention id="3-389-000" speaker_id="2125" name="Pat the Cope Gallagher" is_mep="True" mode="written">
      <p sl="ga">Ik ben ingenomen met het verslag van de heer Mitchell. Het verslag heeft tot doel het standpunt van de Europese Unie met betrekking tot toekomstige financiering voor ontwikkelingssamenwerking vast te stellen voorafgaand aan de publicatie van het meerjarig financieel kader voor de periode na 2013. In de toekomst moet er altijd voldoende financiering beschikbaar zijn voor EU-ontwikkelingssamenwerking.</p>
    </intervention>
    <intervention id="3-390-000" speaker_id="1164" name="Bruno Gollnisch" is_mep="True" mode="written">
      <p sl="fr">Het ontwikkelingsbeleid is noch een onbaatzuchtige verplichting noch een manier voor de oude koloniserende grootmachten om hun geweten te sussen, want er heeft wel degelijk kolonisatie plaatsgevonden. Het is een volwaardig onderdeel van het buitenlands beleid, maar zou tevens een belangrijk onderdeel van een strategie voor het omkeren van de migratiestromen moet worden, zodat bevolkingsgroepen in hun land van herkomst kunnen blijven of ernaartoe terug kunnen keren en daar op een waardige manier en in toenemende voorspoed kunnen leven. Aangezien deze twee gebieden onder de soevereiniteit van de lidstaten vallen, zijn de meeste institutionele en financiële vereisten in het Mitchell-verslag onacceptabel.</p>
    </intervention>
    <intervention id="3-390-500" speaker_id="96693" name="Juozas Imbrasas" is_mep="True" mode="written">
      <p sl="lt">Ik heb dit verslag verwelkomd omdat het jaar 2011 een strategisch moment is om lering te trekken uit vier jaar tenuitvoerlegging van Verordening (EG) nr. 1905/2006 tot invoering van een financieringsinstrument voor ontwikkelingssamenwerking (DCI). Het doel van dit verslag is om het standpunt van het Parlement inzake het nieuwe financieringsinstrument voor Europese ontwikkelingssamenwerking in een vroeg stadium te bepalen op basis van de lessen die het Parlement heeft getrokken uit zijn controle op de tenuitvoerlegging van het DCI. Ik ben van mening dat een gedifferentieerde benadering van de gevarieerde groep ontwikkelingslanden noodzakelijk is, en dat traditionele financiële hulp minder relevant kan worden voor opkomende landen. Ik vind dat hulp voor opkomende landen, naast het bevorderen van duurzame economische groei, nog altijd gericht moet zijn op versterking van het fiscaal beleid van het partnerland en bevordering van de mobilisering van binnenlandse ontvangsten, hetgeen moet leiden tot terugdringing van armoede en van de afhankelijkheid van hulp. We moeten afzien van begrotingssteun in landen waar transparantie van overheidsuitgaven niet kan worden gegarandeerd. Begrotingssteun moet altijd vergezeld gaan van maatregelen ter ontwikkeling van de parlementaire controle en auditcapaciteit in het ontvangende land, er moet worden gezorgd voor meer transparantie en betere toegang van het publiek tot informatie, en het maatschappelijk middenveld moet worden betrokken bij het toezicht op begrotingssteun.</p>
    </intervention>
    <intervention id="3-391-000" speaker_id="101954" name="Jan Kozłowski" is_mep="True" mode="written">
      <p sl="pl">Ik ben van mening dat het uitstekende verslag-Mitchell heel wat belangrijke kwesties bespreekt, en daarom heb ik besloten om voor te stemmen. Ik denk dat we bij onze overwegingen over de toekomstige vorm van financieringsinstrumenten voor ontwikkelingssamenwerking vooral niet mogen vergeten dat het hoofddoel van het ontwikkelingsbeleid een geleidelijk vermindering van de afhankelijkheid van hulp is en uiteindelijk volledige onafhankelijkheid van het land in kwestie. Daarom moeten financieringsinstrumenten zo worden ontworpen dat ze aan ontwikkelingslanden duurzame economische groei waarborgen.</p>
      <p sl="pl">Dit doel is sterk verbonden met hoe voorspelbaar de ontwikkelingshulp is, want enkel op basis van zo’n hulp kunnen partnerlanden een adequate en doeltreffende ontwikkelingsstrategie uitbouwen, waarbij ze hun eigen binnenlandse ontvangsten mobiliseren. Daarnaast is het volgens mij erg belangrijk dat de controle en invloed van het Europees Parlement op het Europees Ontwikkelingsfonds wordt vergroot. Het gebrek aan democratische controle op dit fonds vind ik nadelig voor de transparantie van het ontwikkelingsbeleid.</p>
    </intervention>
    <intervention id="3-391-500" speaker_id="96788" name="Krzysztof Lisek" is_mep="True" mode="written">
      <p sl="pl">Ik heb voor het verslag gestemd. Voor de financiering van ontwikkelingssamenwerking is een goed doordachte regelgeving noodzakelijk, en het verslag geeft een synthese van de prioriteiten waardoor we ons moeten laten leiden bij de bepaling van deze regelgeving. Het doel dat de Europese Unie nastreeft bij de bepaling van dit instrument, is de garantie van speciale Europese hulpverlening voor ontwikkelingslanden. In het kader van onze strijd tegen de financiële crisis zijn de problemen van de armste landen vandaag nog duidelijker zichtbaar. Het financieringsinstrument voor ontwikkelingssamenwerking heeft tot doel om de armste partnerlanden hulp te bieden op het gebied van handel en regionale integratie, milieubescherming en beheer van natuurlijke rijkdommen, infrastructuur, water en energie, plattelandsontwikkeling, landbouw en voedselveiligheid, menselijke ontwikkeling en sociale cohesie. Bovendien willen we ook de ontwikkeling van overheidssystemen, democratie, mensenrechten en ook economische en institutionele hervormingen ondersteunen en conflicten en verzwakking van de staat voorkomen.</p>
      <p sl="pl">Al deze bovenvermelde doelstellingen zijn van cruciaal belang vanuit het oogpunt van de verhoging van de veiligheid in de armste regio's. Het is een lovenswaardig plan om hulp te bieden aan andere landen om een stabiele democratische maatschappij uit te bouwen in een rechtsstaat, waar men de mensenrechten respecteert en vrijheid van meningsuiting waarborgt, met een degelijk rechtssysteem en territoriale en militaire bescherming. Ik hoop dat het ons lukt om zo’n ruime aanpak in te voeren en daarbij de middelen zo doeltreffend mogelijk te benutten.</p>
    </intervention>
    <intervention id="3-392-000" speaker_id="1403" name="David Martin" is_mep="True" mode="written">
      <p sl="en">Het instrument dat in de toekomst gebruikt gaat worden voor het verlenen van Europese ontwikkelingshulp moet in financieel opzicht adequaat zijn uitgerust. De EU heeft zich verbonden tot de collectieve doelstelling om vóór 2015 0,7 procent van haar bni aan ODA te besteden. Om dit doel te halen moet de huidige Europese steun aanzienlijk worden verhoogd. Gezien de toegevoegde waarde van hulp van de Commissie en vanwege de nieuwe rol die de Commissie vervult bij het coördineren van het ontwikkelingsbeleid van de Unie en de lidstaten (art. 210 VWEU), zou het deel van ODA dat door de Europese begroting gesluisd wordt ten minste stabiel moeten blijven. De jaarlijkse middelen voor het nieuwe instrument voor ontwikkelingssamenwerking die in het volgende MFK worden uitgetrokken, moeten in reële zin aanzienlijk worden verhoogd.</p>
    </intervention>
    <intervention id="3-392-250" speaker_id="96978" name="Nuno Melo" is_mep="True" mode="written">
      <p sl="pt">Het is tijd om de balans op te maken, om na te gaan hoe het financieringsinstrument voor ontwikkelingssamenwerking de afgelopen vier jaar is aangewend. Alleen zo kunnen we het verbeteren en ervoor zorgen dat het in de toekomst efficiënter is. Het is belangrijk dat het Europees Parlement inspraak heeft in de controle op dit en toekomstige financieringsinstrumenten. Ondanks de economische crisis is het belangrijk dat we deze instrumenten voor ontwikkelingshulp in stand houden zodat de ontwikkelingslanden in de nabije toekomst hun welvaartsniveau kunnen verhogen waardoor de levensomstandigheden van de bevolking in deze zogenaamde opkomende landen zullen verbeteren.</p>
    </intervention>
    <intervention id="3-392-500" speaker_id="96670" name="Louis Michel" is_mep="True" mode="written">
      <p sl="fr">Het instrument dat in de toekomst gebruikt gaat worden voor het verlenen van ontwikkelingshulp moet voor de MDG’s in financieel opzicht voldoende zijn uitgerust. De donorlanden moeten zich houden aan hun verbintenis om vóór 2015 0,7 procent van hun bruto nationaal inkomen (bni) aan ODA te besteden. Zoals ik al eerder heb gezegd is een verlaging van de hulp op geen enkele wijze gerechtvaardigd. Er wordt momenteel meer dan 120 miljard dollar aan officiële ontwikkelingshulp gegeven, maar we kunnen meer en beter. Maar meer en beter gaat verder dan alleen het verhogen van de middelen. De opname van het Europees Ontwikkelingsfonds (EOF) in de begroting zou een grote stap in de goede richting zijn zolang het niet leidt tot een verlaging van de totale financiering op EU-niveau. Ik ben tevens voorstander van ‘meer’ begrotingssteun in het algemeen of per sector en minder voor steun per project voor zover dit volgens de macro-economische criteria en de criteria voor goed bestuur mogelijk is. Ten eerste maakt deze steun het mogelijk om snel financiële middelen beschikbaar te stellen voor de wederopbouw of versterking van het land. Ten tweede is dit de enige vorm van hulp waarbij we er zeker van kunnen zijn dat het optimaal wordt opgenomen. Ik ben tot slot dan ook van mening dat we ervoor moeten zorgen dat deze hulp effectiever is.</p>
    </intervention>
    <intervention id="3-392-750" speaker_id="96999" name="Alexander Mirsky" is_mep="True" mode="written">
      <p sl="en">De Europese beginselen om hulp te bieden aan ontwikkelingslanden die niet vallen onder de Overeenkomst van Cotonou of het Europees Nabuurschaps- en Partnerschapsinstrument zijn zeer belangrijk. Met dit financieringsinstrument is het mogelijk financiële ondersteuning te bieden aan ACS-landen (staten in Afrika, het Caribische gebied en de Stille Oceaan) bij de hervorming van de fabricage van suiker, en het voorziet in de financiële ondersteuning van vijf programma’s: voedselveiligheid; het milieu en de duurzame ontwikkeling van natuurlijke hulpbronnen, waaronder energie; migratie en het verlenen van asiel; investeren in menselijke hulpbronnen; de rol van lokale overheden en niet-gouvernementele organisaties bij ontwikkelingsprocessen. Ik heb voor het verslag gestemd.</p>
    </intervention>
    <intervention id="3-393-000" speaker_id="28255" name="Andreas Mölzer" is_mep="True" mode="written">
      <p sl="de">Het bevorderen van welvaart in zogenaamde ontwikkelingslanden is een noodzakelijke maatregel, met name om te voorkomen dat de migratiestromen naar Europa alle perken te buiten gaan. In het kader van verschillende programma's wordt hier al aan gewerkt. Doel van dit verslag is echter de uitbreiding van de financiële hulp. Aan deze doelstelling kan ik niet mijn goedkeuring hechten. In het licht van de huidige financiële moeilijkheden binnen de EU kan dergelijke hulp momenteel niet worden verleend. Bovendien moeten de lidstaten, en niet de EU, bepalen hoe de ontwikkelingshulp wordt besteed.</p>
    </intervention>
    <intervention id="3-393-500" speaker_id="96981" name="Franz Obermayr" is_mep="True" mode="written">
      <p sl="de">Het is absoluut wenselijk om de ontwikkelingslanden bij te staan en hen (ook) financieel te steunen. Humanitaire beginselen en het evenwicht in de wereld zijn hiervoor gegronde motieven. De Europese Unie steunt de ontwikkelingslanden reeds in het kader van verschillende programma's. Met het verslag wordt echter beoogd om nog meer instrumenten in het leven te roepen om de ontwikkelingshulp uit te breiden. De verantwoordelijkheid voor ontwikkelingsgelden moet volgens het subsidiariteitsbeginsel echter bij de afzonderlijke lidstaten liggen.</p>
    </intervention>
    <intervention id="3-394-000" speaker_id="96694" name="Rolandas Paksas" is_mep="True" mode="written">
      <p sl="lt">Ontwikkelingssamenwerking is het enige gebied van extern optreden dat opkomt voor de belangen van de meest gemarginaliseerde en kwetsbaarste bevolkingsgroepen in de samenleving. De Commissie moet alles in het werk stellen om ervoor te zorgen dat gepaste en toereikende hulp wordt toegewezen aan de ontwikkeling van de binnenlandse private sector en van het MKB in landen met een laag inkomen. Bijzondere aandacht moet worden besteed aan migratie. Het is belangrijk om te garanderen dat geld dat bestemd is voor de bestrijding van illegale immigratie gebruikt wordt waarvoor het speciaal was bedoeld. Er moet eveneens aandacht worden besteed aan het feit dat, als er een nieuw financieringsinstrument uitsluitend voor opkomende landen wordt ingevoerd, er een diepgaande analyse moet worden gemaakt van de algemene doelstellingen, de prioriteitsgebieden en de verwachte resultaten, alsook de toewijzing van middelen.</p>
    </intervention>
    <intervention id="3-394-250" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Het jaar 2011 is een strategisch moment om lering te trekken uit vier jaar tenuitvoerlegging van Verordening (EG) nr. 1905/2006 tot invoering van een financieringsinstrument voor ontwikkelingssamenwerking (DCI). De Commissie heeft aangekondigd dat zij haar voorstellen voor het meerjarig financieel kader na 2013 vóór het zomerreces zal presenteren, en de wetgevingsvoorstellen voor de financieringsinstrumenten voor extern beleid later dit jaar. Het doel van dit verslag, dat ik goedkeur, is een eerste standpunt van het Parlement inzake het nieuwe financieringsinstrument voor Europese ontwikkelingssamenwerking te bepalen op basis van de tenuitvoerlegging van het DCI in de afgelopen vier jaar. In de toekomst moeten we de volgende grote lijnen volgen: een adequate financiering binnen de beschikbare middelen, aandacht voor het uitbannen van armoede en de criteria voor officiële ontwikkelingshulp, geografische en thematische programma’s, procedures voor de programmering van EU-hulp, een betere coördinatie en taakverdeling en het dichten van de democratiekloof, waarbij het Europees Parlement wordt uitgenodigd deel te nemen aan het besluitvormingsproces.</p>
    </intervention>
    <intervention id="3-394-500" speaker_id="36392" name="Aldo Patriciello" is_mep="True" mode="written">
      <p sl="it">Verordening (EG) nr. 1905/2006 tot invoering van een financieringsinstrument voor ontwikkelingssamenwerking (DCI) is nu reeds vier jaar van kracht. De Commissie zal binnenkort haar voorstellen voor het meerjarig financieel kader (MFK) voor de periode na 2013 en de wetsvoorstellen voor de financieringsinstrumenten voor extern opreden later dit jaar indienen. Het verslag heeft als doel vroegtijdig het standpunt van het Parlement ten aanzien van een nieuw financieringsinstrument te bepalen.</p>
      <p sl="it">Het verslag presenteert de geleerde lessen met speciale aandacht voor de ervaringen van het EP met de democratische controle op het DCI. Een deel van het verslag is gewijd aan de toekomstperspectieven en ten slotte komen de geografische en thematische programma's aan de orde waarbij de noodzaak van strikte selectiecriteria voor begrotingssteun wordt onderstreept, met speciale aandacht voor de belangrijke rol van maatschappelijke organisaties bij de ontwikkeling en toepassing van de gedelegeerde handelingen voor de besluiten die aan de criteria van artikel 290 VWEU voldoen. Opdat het EP de mogelijkheid heeft op voet van gelijkheid met de Raad controle uit te oefenen op de strategische programmering, stem ik voor dit voorstel.</p>
    </intervention>
    <intervention id="3-394-750" speaker_id="96903" name="Paulo Rangel" is_mep="True" mode="written">
      <p sl="pt">Aangezien Verordening (EG) nr. 1095/2006 al vier jaar van kracht is en de Commissie al heeft aangekondigd dat ze haar voorstellen voor het meerjarig financieel kader na 2013 zal voorleggen, is het belangrijk een korte analyse te maken van de resultaten die we intussen hebben bereikt en van de toekomstperspectieven.</p>
      <p sl="pt">In de eerste plaats moeten we benadrukken dat dit “het enige gebied van extern optreden is dat niet ontwikkeld is om EU-belangen te dienen, maar om op te komen voor de belangen van de meest gemarginaliseerde en kwetsbaarste bevolkingsgroepen op aarde”. Als dusdanig moet het Parlement een belangrijkere positie krijgen, niet alleen vanwege de democratische (en pluralistische) legitimiteit, maar ook vanwege de bijdragen die het kan leveren zowel materieel als procedureel. De rapporteur benadrukt ook dat het uitbannen van armoede het doel moet zijn. Hij verwijst daarbij naar het concept van basale sociale diensten om de extreme kwetsbaarheid van de minstbedeelde bevolkingsgroepen te verminderen.</p>
    </intervention>
    <intervention id="3-395-000" speaker_id="28409" name="Raül Romeva i Rueda" is_mep="True" mode="written">
      <p sl="en">Ik ben voor het verslag. Het jaar 2011 is een strategisch moment om lessen te trekken uit de vier jaar sinds Verordening (EG) nr. 1905/2006 tot invoering van een financieringsinstrument voor ontwikkelingssamenwerking (DCI) in werking is getreden. De Commissie heeft aangekondigd haar voorstellen voor het meerjarig financieel kader voor de periode na 2013 vóór het zomerreces te willen indienen. Later dit jaar zal zij dan de wetsvoorstellen voor de financieringsinstrumenten voor externe acties indienen. Het doel van dit verslag is om het standpunt van het Parlement inzake het nieuwe financieringsinstrument voor Europese ontwikkelingssamenwerking in een vroeg stadium te bepalen op basis van de lessen die het Parlement heeft getrokken uit zijn controle op de tenuitvoerlegging van het DCI.</p>
    </intervention>
    <intervention id="3-396-000" speaker_id="96819" name="Licia Ronzulli" is_mep="True" mode="written">
      <p sl="it">Het verslag dat vandaag is aangenomen, heeft als doel het standpunt van het Europees Parlement te bepalen ten aanzien van het nieuwe financieringsinstrument voor ontwikkelingssamenwerking van de Europese Unie op basis van de opgedane ervaringen met de controle op de uitvoering van het DCI. In tegenstelling tot het Parlement lijken de lidstaten niet veel aandacht te besteden aan de controle of de voorgestelde maatregelen volledig met de voorschriften van het DCI overeenstemmen.</p>
      <p sl="it">Daarom dient duidelijk gemaakt te worden dat ontwikkelingssamenwerking een onderdeel van het externe optreden van de Europese Unie vormt dat niet tot doel heeft de Europese belangen te dienen, maar de belangen van de meest kwetsbare en gemarginaliseerde bevolkingsgroepen op de wereld te beschermen door uitbanning van armoede en duurzame menselijke, sociale en economische ontwikkeling, kortom het recht op een waardig bestaan voor iedereen.</p>
      <p sl="it">Het Parlement erkent zonder meer het belang hiervan en verlangt daarom een instrument waarmee de EU maatregelen op dit gebied uit andere bronnen dan het DCI kan financieren.</p>
    </intervention>
    <intervention id="3-396-500" speaker_id="99416" name="Nikolaos Salavrakos" is_mep="True" mode="written">
      <p sl="el">Ik heb voor het verslag van de heer Mitchell gestemd omdat hierin belangrijke en juiste voorstellen worden gedaan voor de toekomstige invoering en werking van een financieringsinstrument voor ontwikkelingssamenwerking. Daarbij worden belangrijke lessen geleerd uit het huidig gebruik van het instrument voor ontwikkelingssamenwerking. De EU-kredieten voor ontwikkelingssamenwerking zijn een echt mechanisme voor de bestrijding van armoede en de bevordering van democratisering en economische groei in de ontwikkelingslanden. De EU heeft met het Verdrag van Lissabon meer bevoegdheden gekregen, ook wat haar internationale aanwezigheid betreft, en moet derhalve een antwoord geven op uitdagingen zoals klimaatverandering, bestrijding van armoede, en verspreiding van de rechtsstaat en de democratische waarden in de ontwikkelingslanden. Ik ben het met de rapporteur eens dat er betere democratische verantwoording moet worden afgelegd over heel het ontwikkelingsbeleid van de EU en dat het Europees Parlement een actieve rol moet vervullen bij de vaststelling van de kredieten voor ontwikkelingshulp, zoals is bepaald in artikel 290 van het Verdrag van Lissabon.</p>
    </intervention>
    <intervention id="3-397-000" speaker_id="4545" name="Catherine Stihler" is_mep="True" mode="written">
      <p sl="en">Ik ondersteun dit verslag, dat de uitvoering en het zorgvuldig gebruik van het instrument stimuleert en een beter gebruik van ontwikkelingsgeld in de toekomst bevordert.</p>
    </intervention>
    <intervention id="3-397-500" speaker_id="96860" name="Michèle Striffler" is_mep="True" mode="written">
      <p sl="fr">Ik heb voor het Mitchell-verslag gestemd, omdat het nodig is lering te trekken uit vier jaar tenuitvoerlegging van Verordening (EG) nr. 1905/2006 tot invoering van een financieringsinstrument voor ontwikkelingssamenwerking (DCI). Bij deze gelegenheid moeten de doelstellingen en het werkterrein van de ontwikkelingshulp zeer helder worden gedefinieerd.</p>
      <p sl="fr">Migratie is een terrein waar samenhangend ontwikkelingsbeleid duidelijk prioriteit moet krijgen. Zo moet ontwikkelingshulp gebruikt worden voor het financieren van projecten die zijn gericht op het aanpakken van de achterliggende oorzaken van migratie (strijd tegen armoede), maar niet voor intensievere grensbewaking en bestrijding van illegale immigratie.</p>
    </intervention>
    <intervention id="3-398-000" speaker_id="41007" name="Iva Zanicchi" is_mep="True" mode="written">
      <p sl="it">Ik heb voor het verslag van de heer Mitchell gestemd. Mede naar aanleiding van de ervaringen die na de aanname van het instrument voor ontwikkelingssamenwerking voor de periode na 2013 zijn opgedaan, ben ik van mening dat het Europees Parlement de mogelijkheid moet hebben het specifieke karakter van het ontwikkelingsbeleid van de EU te beschermen door op voet van gelijkheid met de Raad besluiten over de strategische programmering te controleren. Het is bovendien van groot belang dat de besluiten over de algemene doelstellingen, de prioriteitsgebieden en de toewijzing van middelen overeenkomstig artikel 290 VWEU via de procedure voor gedelegeerde handelingen worden genomen.</p>
    </intervention>
    <intervention id="3-399-125" speaker_id="96976" name="Luís Paulo Alves" is_mep="True" mode="written">
      <p sl="pt">Ik stem voor dit verslag omdat de wijzigingen die de Fractie van de Progressieve Alliantie van Socialisten en Democraten in het Europees Parlement (S&amp;D) heeft ingediend, zijn opgenomen in de compromistekst. Die bevat essentiële punten zoals algemene richtsnoeren en voorstellen voor mogelijke verbeteringen op het niveau van de Commissie en op het niveau van het Europees Parlement.</p>
    </intervention>
    <intervention id="3-399-250" speaker_id="28276" name="Laima Liucija Andrikienė" is_mep="True" mode="written">
      <p sl="lt">Ik stemde voor deze resolutie voor het garanderen van onafhankelijke effectbeoordelingen. Ik ben het eens met de rapporteur dat effectbeoordelingen een belangrijk instrument zijn in het wetgevingsproces, waarvan de Europese wetgevers in de toekomst vaker gebruik zouden moeten maken. Effectbeoordelingen geven wetgevers een beeld van de mogelijke consequenties van hun beleidsopties en helpen hen een beslissing te nemen. Effectbeoordelingen kunnen bijgevolg een waardevolle bijdrage zijn voor betere wetgeving. Ze kunnen echter in geen geval een politiek debat en het democratische en wettige besluitvormingsproces vervangen. Ik wil er op wijzen dat effectbeoordelingen vooral bijdragen aan de voorbereiding van de specifieke inhoud van een politieke beslissing. Het is belangrijk dat effectbeoordelingen volledig onafhankelijk en transparant zijn en dat er bovendien rekening gehouden wordt met de gevolgen voor kleine en middelgrote ondernemingen. Het Parlement beschikt al over de bevoegdheid om haar eigen effectbeoordelingen te geven en effectbeoordelingen van de Commissie aan een grondig onderzoek te onderwerpen. Tot dusver echter werd deze procedure slechts zelden toegepast. Ik ben het eens met het standpunt dat wordt verdedigd in de resolutie, dat het Europees Parlement meer gebruik zou moeten maken van de bevoegdheden die het op dit vlak heeft.</p>
    </intervention>
    <intervention id="3-399-312" speaker_id="96862" name="Sophie Auconie" is_mep="True" mode="written">
      <p sl="fr">Ik ben ervan overtuigd dat effectbeoordelingen moeten helpen bij de voorbereiding van een politiek besluit. Daarom heb ik het verslag van onze collega, mevrouw Niebler, gesteund over de noodzakelijke aanpassingen van effectbeoordelingen en in het bijzonder met betrekking tot de invoering van een onafhankelijk mechanisme. De leden van het Effectbeoordelingscomité (IAB) zullen door het Europees Parlement en de Raad worden gecontroleerd. Zij zullen derhalve niet langer instructies van de Commissievoorzitter ontvangen.</p>
    </intervention>
    <intervention id="3-399-375" speaker_id="96680" name="Zigmantas Balčytis" is_mep="True" mode="written">
      <p sl="lt">Ik stemde voor dit verslag. Effectbeoordelingen zijn een belangrijk instrument in het wetgevingsproces. Ze geven wetgevers een beeld van de mogelijke consequenties van hun beleidsopties en helpen hen een beslissing nemen, wetgevers zouden hier vaker gebruik van moeten maken in de toekomst. Effectbeoordelingen kunnen een waardevolle bijdrage zijn voor betere wetgeving. Ik ben het ermee eens dat het noodzakelijk is externe deskundigen van alle betrokken beleidsterreinen en alle groepen belanghebbenden bij het effectbeoordelingsproces te betrekken om onafhankelijkheid en objectiviteit te kunnen waarborgen.</p>
    </intervention>
    <intervention id="3-399-500" speaker_id="5956" name="Regina Bastos" is_mep="True" mode="written">
      <p sl="pt">Effectbeoordelingen vormen een belangrijk instrument in het wetgevingsproces. We zijn verplicht concrete feiten te verzamelen alvorens beleidsbeslissingen te nemen en te garanderen dat alle relevante strategische opties voor de oplossing van een specifiek probleem zijn onderzocht. Effectbeoordelingen moeten alle categorieën wetgevingsvoorstellen omvatten en volgens een heldere methodologie en volledig onafhankelijk en transparant worden uitgevoerd. Bij een effectbeoordeling moeten ook de gevolgen van niet handelen en de bijzondere gevolgen voor kleine en middelgrote ondernemingen worden onderzocht.</p>
      <p sl="pt">De effectbeoordelingen van de Europese Commissie en van het Europees Parlement zijn, ondanks de vastgestelde verbeteringen, nog voor verbetering vatbaar. In dit verslag, dat ik heb goedgekeurd, verzoekt de rapporteur om nauwere samenwerking met de commissies van het Europees Parlement en om een gedetailleerde motivatie van de Europese Commissie wanneer ze afziet van een effectbeoordeling. Tot slot daagt ze de parlementscommissies uit om meer gebruik te maken van de effectbeoordelingen om de kwaliteit van de eigen regelgeving te verhogen.</p>
    </intervention>
    <intervention id="3-400-000" speaker_id="97198" name="Mara Bizzotto" is_mep="True" mode="written">
      <p sl="it">Ik heb voor deze ontwerpresolutie over het garanderen van onafhankelijke effectbeoordelingen gestemd. Het ontwerp onderstreept ten eerste de noodzaak om bij de effectbeoordelingen rekening te houden met de effecten van de regelgeving op kleine en middelgrote ondernemingen en de regelgevinglast voor deze ondernemingen te verminderen. Deze aandacht voor de belangen van kleine en middelgrote ondernemingen is bepalend voor mijn positieve stem geweest. Ten tweede benadrukt het ontwerp een ander aspect dat van groot belang is, namelijk het specifieke karakter van de nationale economieën. Om dit te beschermen, zou de Commissie bij de afzonderlijke lidstaten en functionarissen en vertegenwoordigers van de verschillende nationale beoordelingsinstanties advies moeten inwinnen zodat gegarandeerd kan worden dat de specifieke nationale behoeften niet ondergeschikt worden aan de EU-perspectieven. Ten slotte dringt het ontwerp aan op een grotere transparantie en efficiëntie van de administratieve processen van de Unie en spoort het de Commissie aan haar verantwoordingsplicht jegens het Parlement na te komen. Naar aanleiding van genoemde punten heb ik voor het ontwerp gestemd.</p>
    </intervention>
    <intervention id="3-401-000" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Ik stemde voor dit verslag omdat ik het er mee eens ben dat het heel belangrijk is om de kwaliteit van de EU-wetgeving voortdurend te verbeteren, en dit verslag bevat concrete voorstellen om het wetgevingsproces in zowel het Europees Parlement als de Commissie te verbeteren. De Commissie voert al enige tijd effectbeoordelingen van wetgeving uit voordat ze wetgevingsvoorstellen indient bij het Europees Parlement en de Raad, maar het verslag vermeldt dat die effectbeoordelingsprocedures nog sterk verbeterd moeten worden. Wij zouden bijvoorbeeld de onafhankelijkheid van het Effectbeoordelingscomité (IAB), die momenteel onder de bevoegdheid van de Voorzitter van de Commissie valt, groter maken. Het verslag verzoekt het Europees Parlement en haar comités zelf om vaker effectbeoordelingen uit te voeren voor wetgevingsvoorstellen en de effectbeoordelingen uitgevoerd door de Commissie, die vaker gebruikt worden om een wetgevingsvoorstel te rechtvaardigen dan om een objectieve beoordeling van de feiten te geven, nauwkeuriger te onderzoeken. Zulke voorbereidende effectbeoordelingen van EU-wetgevingsvoorstellen werden nog versterkt door het Verdrag van Lissabon, dat clausules toevoegde aan de verplichte beoordeling van de sociale en milieugevolgen van alle regelgeving die wordt voorgesteld.</p>
    </intervention>
    <intervention id="3-401-500" speaker_id="96867" name="Maria Da Graça Carvalho" is_mep="True" mode="written">
      <p sl="pt">Een assertieve en geslaagde wetgeving vereist niet alleen een goed politiek debat en gezamenlijke inspanningen om samen te werken en tot een consensus te komen, maar ook een betrouwbare vakinhoudelijke basis waardoor de wetgevers zich kunnen laten leiden om de context en de gevolgen van hun beleid in te schatten. Dat is precies de reden waarom ik mij verheug over de initiatieven van de Europese instellingen om de kwaliteit en de betrouwbaarheid van de effectbeoordelingen te garanderen. Dat betekent garanderen dat ze onafhankelijk en transparant worden uitgevoerd.</p>
    </intervention>
    <intervention id="3-402-000" speaker_id="96603" name="Nessa Childers" is_mep="True" mode="written">
      <p sl="en">Aangezien ik reeds eerder binnen de Commissie op dit terrein werkzaam ben geweest voel ik mij geroepen te benadrukken dat effectbeoordelingen vrij moeten zijn van inmenging van buitenaf en dat deze onafhankelijkheid op alle niveaus moet worden gewaarborgd.</p>
    </intervention>
    <intervention id="3-403-000" speaker_id="28493" name="Derek Roland Clark" is_mep="True" mode="written">
      <p sl="en">Ik heb tegen het verslag van Niebler over effectbeoordelingen gestemd. De UKIP steunt de gedachte van effectbeoordelingen, echter enkel als deze werkelijk onafhankelijk zijn, zich serieus ergens voor inzetten (zodat de Commissie er wel nota van moet nemen) en op nationaal niveau uitgevoerd worden, zodat wordt voorkomen dat er een nietszeggende voor alle staten identieke beoordeling wordt geproduceerd die nationale regeringen niet de mogelijkheid biedt om het effect op hun eigen land met voldoende nauwkeurigheid te beoordelen. Helaas slaagt het verslag van Niebler er niet in om aan deze criteria te voldoen.</p>
    </intervention>
    <intervention id="3-403-500" speaker_id="1892" name="Carlos Coelho" is_mep="True" mode="written">
      <p sl="pt">De totstandbrenging van een transparant, duidelijk, doeltreffend en kwalitatief hoogstaand regelgevingsklimaat moet een prioritaire doelstelling van het EU-beleid zijn. Talloze keren hebben we kritiek geleverd op de problemen bij de omzetting en de uitvoering van het bestaande recht van de Unie. Die zijn grotendeels het gevolg van slecht opgestelde wetgevingsteksten. Alle Europese wetgevende organen zijn hiervoor gezamenlijk verantwoordelijk. Effectbeoordelingen zijn een systematische evaluatie van de verwachte gevolgen van regelgeving, van de sociale en economische gevolgen, van de gevolgen voor milieu en gezondheid en van de verenigbaarheid met de grondrechten. Zo dragen ze bij aan de inkrimping van de bureaucratie en aan de samenhang van het beleid van de EU. Ik stem voor dit initiatief waarin erkend wordt dat effectbeoordelingen een belangrijk instrument zijn in het besluitvormingsproces. Ze moeten volledig onafhankelijk, transparant en volgens een heldere methodologie worden uitgevoerd. Ze moeten gebaseerd zijn op een gefundeerde en objectieve analyse van de mogelijke gevolgen en altijd gepaard gaan met een kosten-batenanalyse. Effectbeoordelingen dragen bij aan goed doordachte en volledig geïnformeerde besluitvorming en dat zal leiden tot een betere kwaliteit van de wetgeving, een correctere omzetting, uitvoering en handhaving, en een korter wetgevingsproces.</p>
    </intervention>
    <intervention id="3-404-000" speaker_id="96914" name="Anne Delvaux" is_mep="True" mode="written">
      <p sl="fr">Effectbeoordelingen zijn een uiterst nuttig instrument voor het verbeteren van de kwaliteit van regelgeving (bijvoorbeeld beleidsvoorstellen). Maar het wordt tijd dat deze effectbeoordelingen worden aangepast. Nieuwe aanpassingen zijn namelijk noodzakelijk, met name middels de invoering van een onafhankelijk mechanisme, aangezien de voorstellen van de Europese Commissie in kwalitatief opzicht vaak niet consistent zijn en over het algemeen slechts dienen om een wetsvoorstel te rechtvaardigen in plaats van een objectief onderzoek naar de feiten mogelijk te maken.</p>
      <p sl="fr">In het verslag waar vandaag over wordt gestemd is bepaald, en daar ben ik verheugd over, dat de EB’s volledig onafhankelijk worden uitgevoerd; dat de EB’s rekening houden met een groot aantal criteria (sociaaleconomisch, milieu, enzovoort); dat er tevens maximale transparantie wordt gegarandeerd, met name met betrekking tot deskundigen. Deze kwestie komt keer op keer terug in deze vergaderzaal maar is dan ook zeer belangrijk!</p>
    </intervention>
    <intervention id="3-405-000" speaker_id="96977" name="Diogo Feio" is_mep="True" mode="written">
      <p sl="pt">Effectbeoordelingen zijn een belangrijk instrument in het wetgevingsproces omdat ze informatie opleveren over de eventuele gevolgen van de tenuitvoerlegging van de wetgeving en zo helpen om een besluit te nemen. Onafhankelijkheid en transparantie zijn waarden die in elke democratie in stand moeten worden gehouden en moeten worden gestimuleerd omdat ze voor de burgers een garantie zijn voor objectieve effectbeoordelingen, proportionele besluiten en wettelijke procedures. Daarom ben ik het algemeen genomen eens met de in dit verslag vervatte voorstellen van het Parlement.</p>
    </intervention>
    <intervention id="3-405-125" speaker_id="96899" name="José Manuel Fernandes" is_mep="True" mode="written">
      <p sl="pt">Dit verslag van mevrouw Niebler gaat over hoe we onafhankelijke effectbeoordelingen kunnen garanderen. Effectbeoordelingen zijn essentieel om de juiste besluiten te kunnen nemen. Ze vervangen weliswaar niet het democratisch gelegitimeerde besluitvormingsproces van de wetgever, maar ze vormen de ruggengraat van dit proces.</p>
      <p sl="pt">Ik stem voor dit verslag omdat ik het eens ben met de rapporteur dat effectbeoordelingen essentieel zijn om onze taak als wetgever te vervullen. Hoe meer we weten over een bepaalde sector, hoe beter onze besluiten zullen zijn met betrekking tot die sector. Bovendien, en ondanks het door de Europese Commissie opgerichte Effectbeoordelingscomité (IAB) en de al bereikte positieve resultaten, vind ik het ook essentieel om binnen het Europees Parlement een autonome structuur voor effectbeoordelingen op te richten.</p>
    </intervention>
    <intervention id="3-405-250" speaker_id="96706" name="João Ferreira" is_mep="True" mode="written">
      <p sl="pt">Effectbeoordelingen kunnen een belangrijk instrument zijn in het wetgevingsproces. Daartoe is het belangrijk de economische en sociale gevolgen en de gevolgen voor het milieu en de gezondheid van de geplande beleidsopties te onderzoeken, evenals hun verenigbaarheid met de grondrechten van de burgers, en dit tijdens de hele beleidscyclus. Er moet niet alleen een ex ante evaluatie plaatsvinden, maar ook een ex post .</p>
      <p sl="pt">Het effectbeoordelingsproces vertoont vandaag echter tal van gebreken, dat staat ook zo in het verslag. Vaak probeert men alleen maar een vermeende technische legitimiteit en rechtvaardiging te verlenen aan maatregelen die het resultaat zijn van beleidsopties en afwegingen, die gemakshalve worden verzwegen. Er zijn nog tal van vragen over de methodologie die in elk van de gevallen gevolgd moet worden. Gevolgen voor wie of voor wat? Wat is de reikwijdte van de beoordeling? Welke alternatieven moeten worden onderzocht?</p>
      <p sl="pt">Ook deze besluiten hangen normaal af van beleidsopties en afwegingen. Daarom is het belangrijk om de onafhankelijkheid van de effectbeoordelingen te garanderen, maar in de praktijk is dat eerlijk gezegd moeilijk omdat er zo veel variabelen en belangen mee gemoeid zijn. Transparantie, openheid, overleg, participatie en toetsing door het publiek van de beoordelingen en de resultaten zijn van doorslaggevend belang om zo veel mogelijk de onafhankelijkheid en de kwaliteit ervan te garanderen.</p>
    </intervention>
    <intervention id="3-405-500" speaker_id="4466" name="Ilda Figueiredo" is_mep="True" mode="written">
      <p sl="pt">Effectbeoordelingen kunnen op significante wijze bijdragen tot betere regelgeving indien de economische en sociale gevolgen en de gevolgen op het vlak van milieu en gezondheid van de beleidsopties bestudeerd worden tijdens de gehele beleidscyclus, alsook hun impact op de grondrechten van de burgers.</p>
      <p sl="pt">De kwesties die in effectbeoordelingen aan bod komen beantwoorden aan de criteria die in dergelijke beoordelingen worden gehanteerd. Wij weten dat er behalve een kosten-batenanalyse nog andere criteria bestaan, maar ook daar moet duidelijk zijn wie de kosten draagt en wie de baten geniet.</p>
      <p sl="pt">Daarom is het bijzonder belangrijk te waarborgen dat onafhankelijke effectbeoordelingen worden uitgevoerd. In de praktijk is dat echter een uitermate moeilijke taak vanwege de veelvoudige variabelen en belangen.</p>
      <p sl="pt">Sommige beoordelingen en deskundigen zijn onafhankelijker dan andere. Vaak dienen effectbeoordelingen meer om de beslissingen die men wil nemen te rechtvaardigen dan om de gevolgen van de wetgeving die men wil aannemen terdege aan te pakken.</p>
    </intervention>
    <intervention id="3-406-000" speaker_id="23868" name="Monika Flašíková Beňová" is_mep="True" mode="written">
      <p sl="sk">Effectbeoordelingen (EB's) vormen een belangrijk instrument in het wetgevingsproces, dat de Europese wetgever in de toekomst intensiever zou moeten benutten. Hoewel EB's geenszins het politieke debat en het democratisch gelegitimeerde besluitvormingsproces van de wetgever vervangen, en uitsluitend fungeren ter voorbereiding van een politiek besluit, wijzen ze de wetgever op potentiële consequenties van zijn beleidsopties en helpen ze bij de besluitvorming. Op deze manier dragen zij in belangrijke mate bij aan het wetgevingsproces.</p>
    </intervention>
    <intervention id="3-407-000" speaker_id="28377" name="Lidia Joanna Geringer de Oedenberg" is_mep="True" mode="written">
      <p sl="pl">Het verslag-Niebler draagt in belangrijke mate bij aan het debat over de verbetering van de Europese wetgevingsprocedure, zodat nieuwe wetgeving de burgers kan dienen en echt noodzakelijk is. Er duiken echter verwijten op dat er ook regelgeving wordt gecreëerd die enkel het gevolg is van het verlangen om de Europese instellingen beter bekend te maken, of die het gevolg is van het werk van lobbyisten. Dit betekent dat we voortdurend de procedures in verband met de zogenaamde effectbeoordelingen van een bepaalde wettekst moeten verbeteren. Ik was in de voorbije jaren rapporteur op het gebied van beter wetgeven en wil in die hoedanigheid de aandacht trekken op enkele aspecten van dit probleem. Allereerst moet de aandacht worden getrokken op de noodzaak om het institutionele evenwicht uit het Verdrag te behouden, in het kader waarvan de Europese Commissie wetgeving voorstelt en het Parlement en de Raad deze wetgeving goedkeuren.</p>
      <p sl="pl">De onafhankelijkheid van de effectbeoordelingen is van groot belang, maar ze mogen niet aan de democratische controle van het Parlement worden onttrokken. Het voorstel om de effectbeoordelingen aan de passen na invoering van de amendementen van het Parlement vind ik erg belangrijk en ik deel ook de mening van diegenen die geloven dat het noodzakelijk is om uniforme criteria voor de effectbeoordelingen toe te passen in alle instellingen. Tegelijkertijd wil ik wijzen op het feit dat het meest cruciale aspect van wetgeven de politieke wil is om een bepaald probleem op te lossen, en een effectbeoordeling die als onderdeel van een bepaald ontwerp wordt voorbereid, dient alleen om objectieve informatie te leveren.</p>
    </intervention>
    <intervention id="3-408-000" speaker_id="1164" name="Bruno Gollnisch" is_mep="True" mode="written">
      <p sl="fr">Ik heb in deze vergadering al eerder de gelegenheid gehad om op te merken dat het inderdaad de hoogste tijd is dat effectbeoordelingen niet alleen systematisch maar bovenal serieus worden uitgevoerd. De gevolgen van een wet moeten voor de inwerkingtreding objectief worden beoordeeld in plaats van dat wordt gezocht naar alle mogelijke manieren om de wet te rechtvaardigen. En het is niet aan de diensten van de Commissie, rechters, partijen en scherprechters om deze beoordelingen te leiden. Ik weet niet of de oplossingen die de rapporteur voorstelt de juiste zijn. Ik weet daarentegen wel dat ik het eens ben met haar diagnose en dat een aantal van haar opmerkingen bijzonder relevant zijn. De lidstaten moeten derhalve zeer nauw betrokken worden bij deze studies, omdat zij zelf het beste kunnen beoordelen wat de nationale gevolgen van de initiatieven vanuit Brussel zijn. Deze studies moeten helderheid verschaffen over de keuzes en de beschouwing van de nationale parlementen, vanaf nu de bewakers van de naleving van het subsidiariteitsbeginsel. Effectbeoordelingen moeten ertoe kunnen leiden dat de Commissie zich niet mag inmengen wanneer haar optreden nutteloos, overbodig of te kostbaar blijkt te zijn. Tenslotte moeten we snel kunnen zien wat de gevolgen zijn van een wet waarvan de inwerkingstelling meer problemen geeft dan oplost. Om al deze redenen, maar zonder enige illusie te hebben over de daadwerkelijke uitvoering ervan, heb ik voor het verslag van mevrouw Niebler gestemd.</p>
    </intervention>
    <intervention id="3-408-500" speaker_id="96693" name="Juozas Imbrasas" is_mep="True" mode="written">
      <p sl="lt">Ik ben voor dit verslag omdat effectbeoordelingen een belangrijk instrument zijn in het wetgevingsproces, waar Europese wetgevers meer gebruik van zouden moeten maken in de toekomst. De voordelen van effectbeoordelingen zijn duidelijk. Effectbeoordelingen geven wetgevers een beeld van de mogelijke consequenties van hun beleidsopties en helpen hen een beslissing te nemen. Effectbeoordelingen kunnen bijgevolg een waardevolle bijdrage zijn voor betere wetgeving. Ze kunnen echter in geen geval een politiek debat en het democratische en wettige besluitvormingsproces vervangen. Effectbeoordelingen dragen vooral bij aan de voorbereiding van de specifieke inhoud van een politieke beslissing. Dit verslag bestaat uit vier delen. Eerst worden in het verslag de algemene vereisten voor effectbeoordelingen op Europees niveau uiteengezet. Het tweede gedeelte behandelt de effectbeoordelingen van de Commissie en geeft mogelijkheden voor verbetering. Het derde gedeelte is gewijd aan de effectbeoordelingen die werden uitgevoerd door het Europees Parlement. Het vierde en laatste gedeelte is een verzoek voor een autonome structuur voor effectbeoordelingen in het Europees Parlement, die gebruikt zou moeten worden door alle comités van het Parlement om de wetgeving te verbeteren en synergieën tot stand te brengen.</p>
    </intervention>
    <intervention id="3-409-000" speaker_id="96857" name="Cătălin Sorin Ivan" is_mep="True" mode="written">
      <p sl="en">Ik beschik over een aantal redenen om voor deze resolutie te stemmen. Allereerst onderstreept het verslag dat een effectbeoordeling op geen enkele wijze het politieke debat en het democratische besluitvormingsproces van de wetgever kan vervangen, maar uitsluitend fungeert als inhoudelijke voorbereiding van een politiek besluit. Dit bevordert zeker het besluitvormingsproces. Ten tweede moeten effectbeoordelingen rekening houden met een groot aantal criteria, zodat de wetgever een zo veelzijdig mogelijk beeld krijgt. Alleen zo kan de wetgever zijn werk efficiënt doen.</p>
    </intervention>
    <intervention id="3-410-000" speaker_id="96704" name="Edvard Kožušník" is_mep="True" mode="written">
      <p sl="cs">Dankzij de effectbeoordeling van regulering kan in grote mate worden bijgedragen aan vermindering van de bureaucratie, een nevenproduct van regulering. Reeds enige tijd geleden werd er binnen de Commissie een speciaal Effectbeoordelingscomité (Impact Assessment Board) opgericht die zowel ex ante- als ex post-effectbeoordelingen maakt. Verder houdt de Commissie openbare raadplegingen ten aanzien van al haar wetgevingsvoorstellen. Maar in het Europees Parlement ontbreekt een dergelijk werkorgaan vooralsnog. Ik ben dan ook ingenomen met het feit dat er in het verslag wordt opgeroepen tot inrichting van een infrastructuur hier in dit Parlement ter beoordeling van voorstellen en voornemens van het Parlement.</p>
      <p sl="cs">Ik zou tevens graag de Commissie willen oproepen om in het kader van de effectbeoordeling meer aandacht te besteden aan de transparantie van het hele beoordelingproces, zich meer in te spannen voor onafhankelijke beoordelingen en dat zij zich in haar voorstellen niet beperkt tot één mogelijke oplossing van een vraagstuk, maar een onafhankelijke beoordeling maakt van meerdere oplossingvarianten van de zaak in kwestie. Verder zou ik nog willen oproepen tot vereenvoudiging van het proces van openbare raadpleging, verlenging van de indieningstermijnen voor concrete voorstellen en de mogelijkheid om voorstellen in te dienen in alle officiële talen van de EU.</p>
    </intervention>
    <intervention id="3-410-500" speaker_id="96816" name="Giovanni La Via" is_mep="True" mode="written">
      <p sl="it">Geachte Voorzitter, dames en heren, ik heb voor het verslag van mevrouw Niebler over het garanderen van onafhankelijke effectbeoordelingen gestemd. Effectbeoordelingen vormen een van de fundamenten van het beleid voor betere en eenvoudigere regelgeving met betrekking tot zowel reeds bestaande als nieuwe wetgeving. Zij zijn een geschikt instrument om de gevolgen die voortvloeien uit de aanname van nieuwe wetten en de vereenvoudiging en herziening van bestaande wetten, te beoordelen. Ik ben echter van mening dat erkenning van het nut van effectbeoordelingen altijd afhankelijk moet zijn van de vraag of ze aan bepaalde fundamentele principes, zoals transparantie en onafhankelijkheid voldoen. Ik ben het daarom eens met de rapporteur, die onderstreept dat de Commissie onlangs de kwaliteit van haar effectbeoordelingen wel heeft verbeterd, maar dat verdere verbeteringen nog steeds nodig zijn. Ten slotte juich ik de beslissing toe om een autonome structuur in het leven te roepen voor effectbeoordelingen voor het Europees Parlement, hetgeen de kwaliteit van de EU-wetgeving kan verhogen.</p>
    </intervention>
    <intervention id="3-411-000" speaker_id="1403" name="David Martin" is_mep="True" mode="written">
      <p sl="en">Ik heb voor dit verslag gestemd. Effectbeoordelingen (EB's) vormen een belangrijk instrument in het wetgevingsproces dat de Europese wetgever in de toekomst intensiever zou moeten benutten. De voordelen van EB's liggen voor de hand. Ze wijzen de wetgever op potentiële consequenties van zijn beleidsopties en helpen bij de besluitvorming. Zo dragen ze aanzienlijk bij tot verbetering van de wetgeving. EB's vervangen echter geenszins het politieke debat en het democratisch gelegitimeerde besluitvormingsproces van de wetgever. Ze fungeren uitsluitend als vakinhoudelijke voorbereiding van een politiek besluit.</p>
    </intervention>
    <intervention id="3-412-000" speaker_id="23704" name="Jiří Maštálka" is_mep="True" mode="written">
      <p sl="cs">Het door de rapporteur voorgestelde effectenbeoordelingsinstrument is een goede manier om te zorgen voor een beter wetgevingsproces op Europees niveau. We zouden bij de wederzijdse beoordeling echter niet alleen moeten kijken naar de financiële gevolgen, maar ook naar andere aspecten, bijvoorbeeld op het vlak van de economie, het milieu en de samenleving. Als arts wil ik vooral stilstaan bij de aspecten met gevolgen voor de menselijke gezondheid. Verder moeten we bij de effectbeoordeling goed oog houden voor het feit dat het de lidstaten zijn die de voorgestelde wetgeving moeten opnemen in hun nationale wetstelsel.</p>
    </intervention>
    <intervention id="3-412-002" speaker_id="4462" name="Clemente Mastella" is_mep="True" mode="written">
      <p sl="it">Effectbeoordelingen vormen een fundamenteel instrument van het wetgevende proces, waarvan de Europese wetgevers in de toekomst veel gebruik zouden moeten maken, omdat zij laten zien wat de gevolgen van de verschillende interventiemogelijkheden zouden zijn. We moeten echter niet vergeten dat zij slechts een bijdrage aan de technische voorbereiding van de inhoud van een politieke beslissing leveren. Wij zijn van mening dat de effectbeoordelingen die door de Europese instellingen gebruikt worden, aan bepaalde principes moeten voldoen. In de eerste plaats zouden ze volkomen onafhankelijk en transparant moeten zijn. Ze zouden op alle categorieën wetsvoorstellen moeten worden toegepast, volgens een duidelijke methode moeten verlopen en voortdurend worden bijgewerkt aan de hand van ontwikkelingen in de lopende wetgevingsprocedures. Wij vinden ook dat de Europese Commissie het Europees Parlement uitvoerig zou moeten informeren in gevallen waarin zij de effectbeoordeling van haar besluiten niet noodzakelijk acht. Ten slotte vinden ook wij het van belang om een autonome structuur voor effectbeoordelingen in het Parlement te creëren teneinde de kwaliteit van het wetgevende proces verder te verbeteren en nieuwe synergieën tot stand te brengen.</p>
    </intervention>
    <intervention id="3-413-000" speaker_id="96742" name="Jean-Luc Mélenchon" is_mep="True" mode="written">
      <p sl="fr">Ik verwelkom deze tekst waarin de partijdigheid van de Europese Commissie aan de kaak wordt gesteld. Het is alleen jammer dat het feit dat de Commissie als enige het initiatiefrecht voor wetgeving niet ook aan de kaak wordt gesteld.</p>
    </intervention>
    <intervention id="3-413-125" speaker_id="96978" name="Nuno Melo" is_mep="True" mode="written">
      <p sl="pt">Effectbeoordelingen vormen een belangrijk instrument in het wetgevingsproces en zouden in de toekomst intensiever moeten worden benut. Effectbeoordelingen hebben grote voordelen: ze wijzen de wetgever op potentiële consequenties van zijn beleidsopties en dragen zo aanzienlijk bij tot een betere en meer bewuste besluitvorming. Ze leveren dan ook een belangrijke bijdrage tot de verwezenlijking van het beginsel van excellentie in de wetgeving.</p>
    </intervention>
    <intervention id="3-413-250" speaker_id="96999" name="Alexander Mirsky" is_mep="True" mode="written">
      <p sl="en">Ik heb dit verslag nauwkeurig bestudeerd en de kernpunten samengevat: 1) de mate van toezicht (niet alleen een kosten-batenanalyse, maar een geïntegreerde aanpak); 2) het bij het effectbeoordelingsproces betrekken van alle groepen belanghebbenden, terwijl het uiteindelijke resultaat en de controle van de methode en de kwaliteit van de effectbeoordeling een zaak van de instellingen van de Europese Unie moeten blijven, met een uitbreiding van de huidige periode voor consultatie van 8 tot 12 weken; 3) de herziening van de interinstitutionele gemeenschappelijke aanpak van effectbeoordelingen, zodat alle instellingen worden gestimuleerd een gemeenschappelijke methodologische benadering van effectbeoordelingen toe te passen. Mogelijke verbeteringen op het niveau van de Commissie zijn: 1) verhoogd toezicht door het Europees Parlement en de Raad op het Effectbeoordelingscomité (IAB); 2) systematische evaluatie achteraf van bestaande wetgeving en van een analyse van de ter zake dienende jurisprudentie van het Hof van Justitie. Mogelijkheden voor verbeteringen op het niveau van het Europees Parlement: het belangrijkste punt is het creëren van een zelfstandige structuur binnen het EP, die geleid wordt door een uit leden bestaande raad van toezicht, die bijvoorbeeld worden benoemd aan het begin van iedere zittingsperiode, waarbij gebruik wordt gemaakt van bestaande hulpmiddelen maar daarnaast ook van nationale deskundigen. Ik heb mij onthouden van stemming, omdat het mij niet duidelijk is op welke criteria deskundigen voor de raad van toezicht zullen worden benoemd en wat voor bevoegdheden zij zullen hebben. Ik kan dit verslag niet ondersteunen.</p>
    </intervention>
    <intervention id="3-413-375" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Ik heb voor dit verslag gestemd omdat ik van oordeel ben dat effectbeoordelingen een belangrijk instrument in het wetgevingsproces vormen en in de toekomst intensiever door de Europese wetgever moeten worden gebruikt.</p>
      <p sl="pt">De voordelen van effectbeoordelingen liggen voor de hand. Ze wijzen de wetgever op potentiële consequenties van zijn beleidsopties en helpen bij de besluitvorming. Zo dragen ze aanzienlijk bij tot verbetering van de wetgeving. Effectbeoordelingen vervangen echter geenszins het politieke debat en het democratisch gelegitimeerde besluitvormingsproces van de wetgever. Ze fungeren uitsluitend als vakinhoudelijke voorbereiding van een politiek besluit.</p>
      <p sl="pt">De Europese Commissie heeft de kwaliteit van haar effectbeoordelingen verbeterd, in het bijzonder door oprichting van de Impact Assessment Board (IAB), die deel uitmaakt van de Commissie. Gelet op het verslag van de Rekenkamer ben ik echter van mening dat de effectbeoordelingen van de Commissie voor verbetering vatbaar zijn. Ik ben het met de rapporteur eens dat een nauwere samenwerking met de EP-commissies nuttig kan zijn om de kwaliteit van de beoordelingen te verbeteren.</p>
    </intervention>
    <intervention id="3-413-500" speaker_id="36392" name="Aldo Patriciello" is_mep="True" mode="written">
      <p sl="it">Mijnheer de Voorzitter, effectbeoordelingen leveren een essentiële technische bijdrage aan een betere wetgeving, omdat ze de wetgever de verschillende gevolgen van interventiemogelijkheden laten zien en daardoor een fundamenteel instrument van het Europese wetgevende proces vormen.</p>
      <p sl="it">Het ontwerpverslag verdeelt de beoordelingen in vier secties. In de eerste sectie gaat men ervan uit dat de effectbeoordelingen die door de Europese instellingen worden gebruikt, aan bepaalde principes moeten voldoen en volledig onafhankelijk en transparant moeten zijn. In de tweede sectie worden de effectbeoordelingen van de Commissie bekeken en mogelijke verbeteringen aangegeven. In de derde worden de effectbeoordelingen die door het Europees Parlement worden uitgevoerd, bekeken en worden de commissies van het EP uitgenodigd veelvuldig van dit instrument gebruik te maken om de kwaliteit van het wetgevende proces te kunnen verbeteren. Ten slotte wordt in de vierde sectie gevraagd in het Parlement een autonome structuur voor effectbeoordelingen te creëren die door alle commissies gebruikt kan worden om een grotere onderlinge synergie tot stand te brengen. Gezien het bovenstaande en het feit dat effectbeoordelingen in geen geval het politieke debat en het democratisch gelegitimeerde besluitvormingsproces zullen kunnen vervangen, maar alleen een aanzienlijke bijdrage aan de technische inhoudelijke voorbereiding van een politieke beslissing leveren, heb ik voor het voorstel gestemd.</p>
    </intervention>
    <intervention id="3-414-000" speaker_id="38595" name="Rovana Plumb" is_mep="True" mode="written">
      <p sl="en">Effectbeoordelingen (EB's) vormen een belangrijk instrument in het wetgevingsproces dat de Europese wetgever in de toekomst intensiever zou moeten benutten. De voordelen van EB's liggen voor de hand. Ze wijzen de wetgever op potentiële consequenties van zijn beleidsopties en helpen bij de besluitvorming. Zo dragen ze aanzienlijk bij tot verbetering van de wetgeving. EB's vervangen echter geenszins het politieke debat en het democratisch gelegitimeerde besluitvormingsproces van de wetgever. Ze fungeren uitsluitend als vakinhoudelijke voorbereiding van een politiek besluit. De door de Europese instellingen gebruikte EB’s dienen volgens bepaalde beginselen te worden opgesteld. EB's moeten bovenal volledig onafhankelijk en transparant worden uitgevoerd. Ze moeten alle categorieën wetgevingsvoorstellen omvatten en een heldere methodologie volgen. Binnen de genoemde beleidsopties dient ook aandacht te worden besteed aan de optie van niet handelen. Er moet voldoende rekening worden gehouden met bijzondere gevolgen voor het MKB. Ten slotte is het noodzakelijk EB's constant aan te passen aan actuele ontwikkelingen binnen het lopende wetgevingsproces. Het Parlement streeft bovenal naar een autonome structuur voor effectbeoordelingen binnen het EP, zodat het de kwaliteit van zijn wetgeving verder kan verbeteren en gebruik kan maken van synergieën. Op de lange termijn moet de mogelijkheid van een gemeenschappelijk mechanisme voor alle Europese instellingen overwogen worden.</p>
    </intervention>
    <intervention id="3-414-500" speaker_id="107386" name="Phil Prendergast" is_mep="True" mode="written">
      <p sl="en">Ik verwelkom dit verslag, omdat ik van mening ben dat effectbeoordelingen een belangrijk instrument in het wetgevingsproces vormen. De Europese wetgever zou deze instrumenten intensiever moeten benutten, aangezien ze de wetgever wijzen op potentiële consequenties van zijn beleidsopties. De wetgever moet niet bang zijn te wijzen op de harde feiten wanneer hij deze potentiële consequenties in acht neemt. Effectbeoordelingen moeten niet alleen wijzen op de mogelijkheden en advies geven aan de wetgever, maar moeten tevens bereid zijn het advies te geven niet te handelen als dit gezien wordt als de meest geschikte handelwijze. De wetgeving die afkomstig is uit Europa heeft een zeer grote invloed op de levens van degenen die binnen de grenzen van Europa leven, en we moeten iedere mogelijkheid benutten om ervoor te zorgen dat deze wetgeving zo eerlijk en evenwichtig mogelijk is.</p>
    </intervention>
    <intervention id="3-415-000" speaker_id="96994" name="Fiorello Provera" is_mep="True" mode="written">
      <p sl="it">Te vaak is de Europese wetgeving ingewikkeld, moeilijk te begrijpen en toe te passen. Daarom kunnen effectbeoordelingen bij de voorbereiding van de Europese regelgeving een belangrijke bijdrage leveren aan een verbetering van de kwaliteit van de wetgeving, vooral omdat ze de duur en kosten van het wetgevende proces verminderen. Ik steun deze maatregel omdat meer rekening met de behoeften van de lidstaten zal worden gehouden, waardoor het mogelijk zal zijn te begrijpen wat de gevolgen van een normatieve handeling zouden kunnen zijn op sociaal, financieel, economisch en milieugebied. Effectbeoordelingen moeten bovendien volkomen onafhankelijk en transparant zijn en in de beginfasen van het wetgevingsproces uitgevoerd worden.</p>
    </intervention>
    <intervention id="3-415-500" speaker_id="96903" name="Paulo Rangel" is_mep="True" mode="written">
      <p sl="pt">De onafhankelijkheid van effectbeoordelingen dient gewaarborgd te zijn, bovenal omdat ze een belangrijke rol spelen in het besluitvormingsproces. Ofschoon ze niet als vervanging kunnen dienen van het besluit om al dan niet een bepaalde optie aan te nemen kunnen zij doorslaggevend zijn voor de keuze van een bepaalde beleidsoptie.</p>
      <p sl="pt">Daarom is het van cruciaal belang om maatregelen aan te nemen die meer garantie bieden voor transparante en onafhankelijke effectbeoordelingen, aangezien dat zal bijdragen tot een optimale benutting van de rol van dit instrument als steun bij de besluitvorming en als waarborg voor de kwaliteit en de geschiktheid van de activiteiten van de Europese instellingen.</p>
    </intervention>
    <intervention id="3-416-000" speaker_id="28409" name="Raül Romeva i Rueda" is_mep="True" mode="written">
      <p sl="en">We hebben ons onthouden van stemming. Bovendien hebben we een alternatieve resolutie ingediend waarin we meer duidelijkheid willen scheppen over de rol van effectbeoordelingen en externe deskundigen in het effectbeoordelingsproces. Effectbeoordelingen kunnen alleen als hulpmiddel dienen voor de politieke besluitvorming, en nooit ter vervanging van politieke besluiten binnen het democratische besluitvormingsproces.</p>
    </intervention>
    <intervention id="3-417-000" speaker_id="96819" name="Licia Ronzulli" is_mep="True" mode="written">
      <p sl="it">Effectbeoordelingen vormen een fundamenteel instrument van het wetgevende proces. De voordelen ervan zijn evident: ze dragen in belangrijke mate bij aan verbetering van de wetgeving. Een effectbeoordeling mag in geen geval het democratisch gelegitimeerde besluitvormingsproces van de wetgever vervangen. Het verslag dat vandaag is aangenomen onderstreept de mening van het Parlement dat effectbeoordelingen die door de Europese instellingen worden gebruikt, volkomen onafhankelijk en transparant dienen te zijn, op alle categorieën wetsvoorstellen moeten worden toegepast en volgens een duidelijke methode moeten worden geschreven. Het Parlement vraagt bovendien om een autonome structuur voor effectbeoordelingen binnen het Parlement om de kwaliteit van het wetgevingsproces verder te verbeteren en synergieën tot stand te brengen.</p>
    </intervention>
    <intervention id="3-418-000" speaker_id="4545" name="Catherine Stihler" is_mep="True" mode="written">
      <p sl="en">Ik verwelkom de amendementen die op commissieniveau door de S&amp;D zijn ingediend op dit verslag, waarbij wordt gepleit voor grotere transparantie in het wetgevingsproces en het bevorderen van een betere toegang tot de wetgevingsprocedure voor het midden- en kleinbedrijf en niet-gouvernementele organisaties door de publicatie van omvattende draaiboeken en een uitbreiding van de periode voor consultatie. Effectbeoordelingen zijn zeer belangrijk voor ons werk in het Parlement en zouden daarbij een grotere rol moeten spelen. Daarom heb ik voor dit verslag gestemd.</p>
    </intervention>
    <intervention id="3-419-000" speaker_id="96974" name="Nuno Teixeira" is_mep="True" mode="written">
      <p sl="pt">Alle Europeanen hebben baat bij de effectbeoordelingen die in de Europese Unie worden uitgevoerd, aangezien ze bijdragen tot verbetering van de wetgeving door een onafhankelijke analyse van potentiële en mogelijke maatregelen op Europees niveau. De rapporteur dringt aan op een betere en efficiëntere analyse van de economische en sociale gevolgen en de gevolgen op het vlak van milieu en gezondheid van de beleidsopties van de Unie. Effectbeoordelingen vervullen een sleutelrol in de gehele beleidscyclus en zijn tevens noodzakelijk als voorwaarde voor hoogwaardige wetgeving en correcte omzetting en toepassing.</p>
      <p sl="pt">Daarom verleen ik mijn steun voor de criteria die volgens het Parlement in aanmerking moeten worden genomen bij de uitvoering van effectbeoordelingen. In dit verband wens ik te onderstrepen dat de effectbeoordelingen zo vroeg mogelijk moeten worden uitgevoerd om de mogelijke negatieve gevolgen tot een minimum te beperken en rekening te kunnen houden met het grootst mogelijke aantal institutionele, economische en civiele belanghebbenden.</p>
      <p sl="pt">Effectbeoordelingen moeten echter niet alleen vóór de aanneming van een wet (ex ante) worden uitgevoerd, maar vooral ook nadien (ex post). Ze moeten op onafhankelijke en transparante wijze worden opgesteld. Nieuwe wetgevingsvoorstellen moeten vergezeld gaan van een effectbeoordeling en daarbij moeten in het kader van het Europees Parlement een gemeenschappelijke aanpak en een gemeenschappelijke methodologische benadering worden toegepast.</p>
    </intervention>
    <intervention id="3-420-000" speaker_id="97016" name="Angelika Werthmann" is_mep="True" mode="written">
      <p sl="de">Effectbeoordelingen zijn een belangrijk wetgevingsinstrument: ze zorgen voor een op kennis gebaseerde voorbereiding van politieke besluiten en kunnen op die manier tot betere wetgeving bijdragen. Transparantie, constante kwaliteit en analyse van de voor- en nadelen van een toereikend aantal politieke opties zijn de noodzakelijke voorwaarden voor betrouwbare effectbeoordelingen – ik heb daarom voor het alternatieve voorstel van de Fractie van de Groenen gestemd.</p>
    </intervention>
    <intervention id="3-421-250" speaker_id="96976" name="Luís Paulo Alves" is_mep="True" mode="written">
      <p sl="pt">Ik heb voor dit verslag gestemd, omdat ik van mening ben dat een mogelijk facultatief instrument voordelig kan zijn voor consumenten en kleine en middelgrote ondernemingen indien de Commissie met concrete feiten komt waaruit blijkt dat voortgang vereist is om te waarborgen dat de raadpleging die de Commissie uitvoert voldoende transparant blijft.</p>
    </intervention>
    <intervention id="3-421-500" speaker_id="28276" name="Laima Liucija Andrikienė" is_mep="True" mode="written">
      <p sl="en">Ik heb voor deze resolutie gestemd betreffende het Groenboek van de Commissie over beleidsopties voor de ontwikkeling van een Europees contractenrecht voor consumenten en ondernemingen. Het contractenrecht bepaalt en reguleert transacties binnen de interne markt en het is dan ook duidelijk dat het contractenrecht deze transacties zowel kan belemmeren als vergemakkelijken. Het kiezen van de juiste handelwijze op het gebied van het contractenrecht kan in aanzienlijke mate bijdragen tot een betere werking van de interne markt en de volledige benutting van zijn potentieel voor ondernemingen, met name KMO’s, en consumenten. Over de mogelijke voordelen van een Europees contractenrecht voor de interne markt wordt al jaren in institutioneel verband en met het grote publiek gediscussieerd; het Parlement heeft zich hierover voor het eerst uitgesproken in 1989. Deze resolutie, die het Parlement vandaag heeft aangenomen, is bedoeld als reactie op het recente Groenboek van de Commissie over het Europees contractenrecht en als uiteenzetting van de prioriteiten van het Parlement op dit gebied. Ik ondersteun het standpunt van de rapporteur, waarbij de voorkeur wordt gegeven aan de mogelijkheid om via een verordening een facultatief instrument voor het Europees contractenrecht vast te stellen. Het kan worden aangevuld met een „instrumentarium” voor Commissie en wetgever dat kan worden goedgekeurd middels een interinstitutionele overeenkomst.</p>
    </intervention>
    <intervention id="3-422-000" speaker_id="96702" name="Elena Oana Antonescu" is_mep="True" mode="written">
      <p sl="nl">De meest evidente hinderpalen waarmee consumenten en KMO’s met betrekking tot de interne markt worden geconfronteerd zijn ingewikkelde contractuele betrekkingen, oneerlijke voorwaarden in contracten, ontoereikende en onvoldoende informatie, tijdrovende procedures, taalbarrières, verschillende belastingstelsels, betrouwbaarheid van onlinehandelaren, de samenstelling van de bevolking van de lidstaten, zorgen over de privacy, behandeling van klachten en intellectuele eigendomsrechten. Het Europees contractenrecht bepaalt en reguleert transacties binnen de interne markt en heeft tot doel problemen betreffende de interne markt op te lossen die om diverse redenen zijn ontstaan, waaronder zelfs verschillen in wetgeving op het gebied van het contractenrecht.</p>
      <p sl="nl">Het is dan ook cruciaal een coherent Europees contractenrecht te ontwikkelen om het potentieel van de interne markt ten volle te benutten en bij te dragen aan het verwezenlijken van onze doelstellingen in het kader van de Europa 2020-strategie. Het kiezen van de juiste handelwijze op het gebied van het contractenrecht kan in aanzienlijke mate bijdragen tot een betere werking van de interne markt en de volledige benutting van zijn potentieel voor ondernemingen, name KMO’s, en consumenten. Daarom heb ik voor dit verslag gestemd.</p>
    </intervention>
    <intervention id="3-422-125" speaker_id="96862" name="Sophie Auconie" is_mep="True" mode="written">
      <p sl="fr">De afgelopen jaren is er onophoudelijk gediscussieerd over de mogelijke voordelen van een Europees contractenrecht voor de interne markt. Ik ben op dit punt van mening dat er moet worden gepleit voor de vaststelling van een facultatief instrument via een verordening, zodat dit parallelle systeem het nationale systeem niet belemmert. Dat is de weg die onze collega, mevrouw Wallis, in dit verslag heeft gekozen en daarom heb ik het gesteund.</p>
    </intervention>
    <intervention id="3-422-250" speaker_id="96680" name="Zigmantas Balčytis" is_mep="True" mode="written">
      <p sl="lt">Ik stemde voor dit verslag. In het kielzog van de globale financiële crisis is het erg belangrijk om het volledige potentieel van de Interne Markt te verwezenlijken, en op die manier te helpen de strategische doelstellingen van de Europa 2020-strategie te bereiken. Omwille van verschillende factoren, zoals de mislukking om een blijvende wetgeving voor de eenheidsmarkt te implementeren, blijft de eenheidsmarkt versnipperd. Consumenten hebben geen vertrouwen in grensoverschrijdende handel en bedrijven krijgen te maken met enorme administratieve en juridische problemen wanneer ze hun activiteiten in andere EU-lidstaten willen uitbreiden. Afwijkingen van het verbintenissenrecht op nationaal niveau leiden tot bijkomende transactiekosten, juridische onduidelijkheid voor bedrijven en een gebrek aan consumentenvertrouwen in de eenheidsmarkt. Het is gedeeltelijk omwille van deze redenen dat consumenten en bedrijven, in het bijzonder kleine en middelgrote ondernemingen (KMO’s) met beperkte middelen, grensoverschrijdende transacties vermijden, waardoor de oprichting van een competitieve eenheidsmarkt wordt verhinderd. Ik ben het eens met de oproep in het verslag om actie te ondernemen en methodes voor te stellen om het verbintenissenrecht op EU-niveau te harmoniseren, waardoor gelijke en eerlijke voorwaarden voor de medespelers op de markt gegarandeerd kunnen worden.</p>
    </intervention>
    <intervention id="3-422-500" speaker_id="5956" name="Regina Bastos" is_mep="True" mode="written">
      <p sl="pt">Contracten vormen een essentiële link in de betrekkingen tussen ondernemingen en consumenten. De Europese interne markt is gegrondvest op een verscheidenheid van contracten die gereguleerd worden door de verschillende nationale wetgevingsorganen. Verschillen op het gebied van het contractenrecht ontmoedigen ondernemingen, met name kleine en middelgrote ondernemingen, om grensoverschrijdend handel te gaan drijven en belemmeren hen te profiteren van de mogelijkheden en voordelen die de interne markt biedt. Bovendien worden de consumenten benadeeld door een beperkte productkeuze, hogere prijzen en geringere kwaliteit als gevolg van de zwakke grensoverschrijdende concurrentie. Zo koopt bijvoorbeeld slechts 8 procent van de consumenten online producten uit andere lidstaten. In dit verslag, dat mijn steun geniet, wordt gepleit voor het vaststellen van een facultatief instrument voor het Europees contractenrecht in de vorm van een verordening.</p>
      <p sl="pt">Deze aanpak zal voorzien in enerzijds een betere consumentenbescherming krachtens het Europees contractenrecht en anderzijds meer veiligheid bij het uitvoeren van grensoverschrijdende transacties. De ondernemingen van hun kant, met name kleine en middelgrote ondernemingen, zullen eenvoudiger en goedkoper contracten kunnen sluiten in het kader van een gemeenschappelijk orgaan voor Europees contractenrecht.</p>
    </intervention>
    <intervention id="3-422-750" speaker_id="38610" name="Slavi Binev" is_mep="True" mode="written">
      <p sl="bg">Ik heb tegen het verslag van mevrouw Wallis gestemd omdat het voorziene facultatief instrument, dat op een verordening is gebaseerd, in wezen de eerste stap markeert in de richting van een harmonisatie van het contractenrecht in de lidstaten. Ik vind een dergelijke harmonisatie, zelfs wanneer deze in zeer geringe mate optreedt, in de huidige fase ondenkbaar gezien de verschillende manieren waarop de contractuele betrekkingen in de lidstaten worden geregeld. Zo is er het effect van het zakelijk recht, dat men in het Duits recht niet kent. Afgezien hiervan zou de harmonisatie van het contractenrecht niet voorkomen dat de verschillen op andere gebieden de transnationale handel in de EU beïnvloeden. Er is geen absoluut bewijs dat erop duidt dat juist deze juridische verschillen verhinderen dat transacties met buitenlandse bedrijven en consumenten worden gesloten. Contracten met een internationaal aspect worden momenteel op basis van het internationaal privaatrecht en op EU-niveau opgesteld op basis van Verordening (EG) nr. 593/2008. Een extra instrument zou onnodig verwarring scheppen. Met betrekking tot de contractuele betrekkingen die geen internationaal aspect kennen, vind ik dat elke lidstaat zijn eigen nationale wetgeving moet blijven toepassen, overeenkomstig zijn rechtstraditie en gevestigde praktijken.</p>
    </intervention>
    <intervention id="3-423-000" speaker_id="97198" name="Mara Bizzotto" is_mep="True" mode="written">
      <p sl="it">Ik heb tegen een verslag gestemd dat een optioneel juridisch instrument op het vlak van het contractenrecht voorstelt, maar in feite de basis legt voor een toekomstig Europees civiel recht dat boven de nationale civiele regelgevingen komt te staan. Dit zou het einde betekenen van de nationale juridische tradities en de wetten die elke lidstaat zelf heeft gemaakt voor gevoelige kwesties op civiel-contractueel gebied. Het doel van de invoering van een optioneel instrument zou zijn om grensoverschrijdende handel te faciliteren om tegemoet te komen aan de behoeften van consumenten en ondernemingen, maar de reeds bestaande regelgeving op Europees niveau kan al aan de behoeften van de diverse betrokkenen voldoen. Het werkelijke doel van het verslag lijkt dan ook ambitieuzer te zijn: een Europees burgerlijk wetboek tot stand brengen. Ik kan hier niet mee akkoord gaan.</p>
    </intervention>
    <intervention id="3-424-000" speaker_id="29074" name="Vito Bonsignore" is_mep="True" mode="written">
      <p sl="it">Ik ben verheugd over het werk van de rapporteur en heb ervoor gestemd. Dit verslag beantwoordt aan de behoeften van de consumenten en de kleine en middelgrote ondernemingen, die in tegenstelling tot grotere economische entiteiten duidelijk problemen ondervinden bij het betreden van de interne markt, omdat ze met hoge kosten geconfronteerd worden. Als direct gevolg hiervan zijn zowel de kleine en middelgrote ondernemingen als de consumenten geneigd hun transacties uit te voeren binnen de nationale markt, die vaak veel minder concurrerend is. Ze komen daardoor niet op de grensoverschrijdende markt, die een product vaak tot 10 procent goedkoper dan het nationale aanbod kan leveren. De verschillen op het gebied van het contractenrecht moeten uit de weg geruimd worden en de vaststelling via een verordening van een optioneel instrument voor het Europees contractenrecht dat het nationale contractenrecht van de afzonderlijke lidstaten niet vervangt maar aanvult, is een uitstekende oplossing die de betrokken partijen een vrije keuze biedt aangaande het rechtsinstrument dat het best aan hun behoeften voldoet.</p>
    </intervention>
    <intervention id="3-425-000" speaker_id="96798" name="John Bufton" is_mep="True" mode="written">
      <p sl="en">Ik heb tegen de invoering van EU-contractenrecht gestemd, omdat ik niet geloof dat Brussel wetgeving moet maken op gebieden waar al nationale wetgeving bestaat. Door EU-contractenrecht te introduceren en bedrijven de keuze te geven tussen binnenlandse en Europese wetgeving, wordt het systeem verwarrend en ontstaan er overlappen in de wetgeving die tot dure rechtszaken kunnen leiden. Het is ook waarschijnlijk dat het EU-contractenrecht het sociale en werkgelegenheidsbeleid van de EU zal bevorderen, waaronder de werktijdenrichtlijn, die zeer onpopulair is gebleken en in het Verenigd Koninkrijk heeft gezorgd voor ontwrichting in een groot aantal essentiële industrieën en diensten. Het is ook zeer waarschijnlijk dat wetgeving die op dit moment op vrijwillige basis mag worden toegepast later verplicht zal worden gesteld door de EU.</p>
    </intervention>
    <intervention id="3-425-500" speaker_id="96849" name="Alain Cadec" is_mep="True" mode="written">
      <p sl="fr">Het Wallis-verslag stelt ambitieuze doelstellingen vast betreffende de beleidsopties voor de ontwikkeling van een Europees contractenrecht voor consumenten en ondernemingen. Er staan zeer belangrijke zaken op het spel, want het gaat erom bij te dragen aan een betere werking van de interne markt door een grotere betrokkenheid van ondernemingen en consumenten. Enerzijds is het nodig de verschillen in het contractenrecht weg te nemen voor het opheffen van de belemmeringen waar ondernemingen mee te maken hebben. Anderzijds moet een hoog niveau van bescherming van de Europese consumenten gewaarborgd worden.</p>
    </intervention>
    <intervention id="3-425-750" speaker_id="96867" name="Maria Da Graça Carvalho" is_mep="True" mode="written">
      <p sl="pt">Gelet op de aanzienlijke gevolgen van het contractenrecht voor financiële transacties en dus ook voor de interne markt verwelkom ik de inspanningen die de Commissie en het Europees Parlement hebben gedaan om hun parameters binnen de Europese Unie te harmoniseren en aan te passen aan de interne markt. Ik heb voor het verslag ter zake gestemd.</p>
    </intervention>
    <intervention id="3-426-000" speaker_id="96603" name="Nessa Childers" is_mep="True" mode="written">
      <p sl="en">Veel recente gebeurtenissen hebben laten zien hoe belangrijk consumentenvertrouwen is en dit komt deels voort uit deugdelijke wetten om de consumenten in de markt te beschermen. Daarom is het essentieel dat deze kwestie op Europees niveau wordt aangepakt.</p>
    </intervention>
    <intervention id="3-426-500" speaker_id="4347" name="Christine De Veyrac" is_mep="True" mode="written">
      <p sl="fr">Aangezien dit een belangrijke fase is in de uitvoering van de akte voor de interne markt, ben ik ingenomen met de aanname van het Wallis-verslag. Nu de verschillen in de van de nationale wetgevingen een grote belemmering voor grensoverschrijdende handel vormen, vooral voor het mkb, zou de invoering van een regeling op het gebied van Europees contractenrecht een echte stap voorwaarts betekenen die dan ook gesteund moet worden. Door tegelijkertijd de betrekkingen tussen bedrijven onderling en die tussen bedrijven en consument te regelen en een facultatief instrument gekoppeld aan een instrumentarium goed te keuren, kan een betere consumentenbescherming in Europa worden gegarandeerd.</p>
    </intervention>
    <intervention id="3-427-000" speaker_id="96977" name="Diogo Feio" is_mep="True" mode="written">
      <p sl="pt">De invoering van een Europees contractenrecht, waarover in de instellingen reeds jaren wordt gediscussieerd, kan tal van voordelen opleveren voor de ondernemingen, de consumenten en de vlekkeloze werking van de interne markt. Daarom zijn wij niet onverschillig voor de mogelijkheden die verbonden zijn aan het bestaan van een gemeenschappelijk acquis van algemene normen en beginselen op het vlak van het contractenrecht die kunnen leiden tot een toename van de grensoverschrijdende transacties, een betere regulering van de elektronische handel en een verbetering van de toegang van de consument tot producten. Ik pleit echter samen met de rapporteur voor een facultatief instrument voor het Europees contractenrecht dat naast de nationale wetgeving bestaat, maar deze wetgeving niet vervangt.</p>
    </intervention>
    <intervention id="3-427-125" speaker_id="96899" name="José Manuel Fernandes" is_mep="True" mode="written">
      <p sl="pt">Dit verslag van mevrouw Wallis heeft betrekking op beleidsopties voor de ontwikkeling van een Europees contractenrecht voor consumenten en ondernemingen. Een juiste handelwijze op het gebied van het contractenrecht kan voordelig zijn voor de interne markt, de kleine en middelgrote ondernemingen en de consumenten. Over deze kwestie wordt in het Europees Parlement al sinds 1989 gediscussieerd. Dat heeft ertoe geleid dat de Commissie in 2003 een actieplan heeft opgesteld en in 2008 een voorstel voor en richtlijn inzake consumentenrechten heeft ingediend. Inmiddels heeft de Commissie twee keer verslag uitgebracht over de vooruitgang op dit gebied en heeft zij nu opnieuw een aantal op dit gebied te nemen maatregelen voorgesteld in de vorm van een Groenboek, waarop dit verslag een reactie is.</p>
      <p sl="pt">In de veronderstelling dat de voorstellen die na tien jaar studie zijn ingediend de geconstateerde tekortkomingen – eigen aan contracten – zullen verhelpen, en gelet op het feit dat de bestaande belemmeringen moeten worden weggenomen om de interne markt te bevorderen, verleen ik mijn steun voor dit verslag dat voorziet in een facultatief instrument met aanvullend “instrumentarium” om het probleem van de contracten op te lossen.</p>
    </intervention>
    <intervention id="3-427-250" speaker_id="96706" name="João Ferreira" is_mep="True" mode="written">
      <p sl="pt">Het verslag is gehuld in mooie woorden die betrekking hebben op de bescherming van consumenten en kleine en middelgrote ondernemingen. De inhoud ervan houdt echter voor beide groepen – zowel consumenten als kleine en middelgrote ondernemingen – gevaren in. De rapporteur hangt een uitgesproken neoliberale visie aan, zoals blijkt uit de nadruk die wordt gelegd op “maatregelen om de diverse belemmeringen aan te pakken waarmee zij die grensoverschrijdende transacties op de interne markt wensen uit te voeren worden geconfronteerd” en uit het feit dat zij “een Europees contractenrecht, in combinatie met andere maatregelen, nuttig [acht] ter verwezenlijking van alle mogelijkheden die de interne markt biedt”. Uit de liberalisering en verdieping van de interne markt die de Europese Unie ten uitvoer legt, blijkt dat het vooral de grote ondernemingen zijn die met dit alles hun voordeel doen. De huidige ontwikkeling doet vermoeden dat de – thans nog facultatieve – voorstellen voor harmonisatie van contracten ten uitvoer zullen worden gelegd met diezelfde belangen voor ogen.</p>
      <p sl="pt">Mijn voorbehoud wordt gevoed door bepaalde formuleringen uit het verslag, zoals de opmerking dat “het facultatief instrument een zeer hoog niveau van consumentenbescherming moet bieden ten einde de consumenten te compenseren voor de bescherming die zij normaliter krachtens hun nationale recht zouden genieten”. Er zij op gewezen dat het voorgestelde Europese instrument, dat voor alle contracten in de Europese Unie geldt, nog in zeer algemene bewoordingen geformuleerd is.</p>
    </intervention>
    <intervention id="3-427-500" speaker_id="4466" name="Ilda Figueiredo" is_mep="True" mode="written">
      <p sl="pt">Wij hebben hier duidelijk te maken met een neoliberaal verslag dat de belangen van de bedrijfswereld – en met name van de grote ondernemingen – behartigt. Immers, binnen een volledig geliberaliseerde interne markt is macht synoniem met winst, ongeacht de propaganda met betrekking tot de bescherming van kleine en middelgrote ondernemingen en consumenten. Dat is slechts een manier om het product aan de man te brengen en de reële gevaren voor de kiezers te verdoezelen. Daarom hebben wij niet voor het verslag gestemd.</p>
      <p sl="pt">In de tekst wordt tevens gepleit voor een vooralsnog facultatief Europees instrument dat geldt voor alle contracten in de Europese Unie en bovendien in zeer algemene termen geformuleerd is.</p>
      <p sl="pt">Laat ik hier een aantal verklaringen citeren. Het Europees Parlement:</p>
      <p sl="pt">“steunt maatregelen om de diverse belemmeringen aan te pakken waarmee zij die grensoverschrijdende transacties op de interne markt wensen uit te voeren worden geconfronteerd en acht een Europees contractenrecht, in combinatie met andere maatregelen, nuttig ter verwezenlijking van alle mogelijkheden die de interne markt biedt”;</p>
      <p sl="pt">“is van mening dat zowel contracten tussen ondernemingen onderling (B2B) als tussen ondernemingen en consumenten (B2C) onder het instrument dienen te vallen; benadrukt dat het facultatief instrument een zeer hoog niveau van consumentenbescherming moet bieden ten einde de consumenten te compenseren voor de bescherming die zij normaliter krachtens hun nationale recht zouden genieten; wenst nadere uitleg over de wijze hoe dit kan worden gerealiseerd”.</p>
    </intervention>
    <intervention id="3-428-000" speaker_id="23868" name="Monika Flašíková Beňová" is_mep="True" mode="written">
      <p sl="sk">Het contractenrecht bepaalt en reguleert transacties binnen de interne markt. Het kiezen van de juiste handelwijze op het gebied van het contractenrecht kan in aanzienlijke mate bijdragen tot een betere werking van de interne markt en de volledige benutting van zijn potentieel voor ondernemingen, met name KMO’s, en consumenten. Aangezien elk initiatief op het gebied van het contractenrecht nauw dient aan te sluiten bij de werkelijke behoeften en zorgen van ondernemingen en consumenten, ben ik van mening dat de argumentatie ter zake dient te stoelen op praktische gegevens met betrekking tot de huidige situatie op het gebied van het contractenrecht en de problemen waarmee ondernemingen en consumenten worden geconfronteerd, met name bij grensoverschrijdende transacties. Een brede en evenwichtige betrokkenheid van belanghebbenden is van fundamenteel belang. De betrokkenheid van belanghebbenden zal met name van essentieel belang zijn gedurende de wetgevingsprocedure waarvan het inclusieve en transparante karakter met alle beschikbare middelen moet worden gewaarborgd. Van belang is een gevarieerde effectbeoordeling waarbij een breed scala van beleidopties wordt onderzocht en het accent wordt gelegd op praktische zaken die van belang zijn voor het functioneren van een facultatief instrument.</p>
    </intervention>
    <intervention id="3-429-000" speaker_id="1164" name="Bruno Gollnisch" is_mep="True" mode="written">
      <p sl="fr">Hetgeen mevrouw Wallis voorstelt is niets meer en niets minder dan de invoering van een 28e rechtsstelsel dat parallel loopt aan de nationale wetgevingen en dat deze in de praktijk moet gaan vervangen. Vanaf nu worden de woorden ‘harmoniseren’ of ‘standaardiseren’ van wetgeving binnen de context van de Europees beleid gevreesd . Dit nieuwe Europees recht zou belemmeringen voor grensoverschrijdende handel moeten wegnemen die worden veroorzaakt door de verschillen tussen de nationale rechtsstelsels. Het probleem is dat in het verslag van mevrouw Wallis nergens bewijs wordt geleverd voor het objectieve bestaan van dergelijke belemmeringen, oftewel van een probleem dat opgelost zou moeten worden. Er is dus niets dat een dergelijke standpunt rechtvaardigt, behalve dan de wens om via een nieuwe methode een supranationale wet op te leggen. Bovendien ontstaat er een reëel risico dat dit instrument gebruikt gaat worden voor het omzeilen van de nationale beschermingsbepalingen, in het bijzonder met betrekking tot consumentenrechten. Daarom heb ik tegen dit verslag gestemd.</p>
    </intervention>
    <intervention id="3-429-500" speaker_id="96693" name="Juozas Imbrasas" is_mep="True" mode="written">
      <p sl="lt">Ik heb mij van de stemming op dit verslag onthouden omdat, volgens de rapporteur, de ingewikkelde contractuele verhoudingen één van de belangrijkste belemmeringen zijn waarmee kleine en middelgrote ondernemingen (KMO’s) te maken krijgen in de eenheidsmarkt. Vandaar het voorstel om een gemeenschappelijke Europese verbintenissenwet op te stellen, die de consument ten goede komt en grensoverschrijdende handel binnen de interne markt gegarandeerd doet toenemen. Volgens de rapporteur zouden alle partijen, zowel in business-to-business (B2B) als business-to-consumer (B2C) transacties, vrij moeten zijn om al dan niet te kiezen voor het optioneel instrument (OI) als alternatief voor de nationale of internationale wetgeving (opt-in). Extra aandacht is nodig om ervoor te zorgen dat het OI bescherming biedt aan consumenten en kleine ondernemingen in hun positie van zwakkere commerciële partner en dat misverstanden worden vermeden bij het kiezen van de wetgeving. Ik heb mij van de stemming onthouden omdat de EU onlangs de Rome I-verordening aannam, die dit domein reguleert en de consumentenrechten verdedigt, hoewel dit voorstel enkel rekening houdt met de situatie in het VK en enkel oproer en meer bureaucratie zou veroorzaken.</p>
    </intervention>
    <intervention id="3-430-000" speaker_id="96704" name="Edvard Kožušník" is_mep="True" mode="written">
      <p sl="cs">Ik ben geen voorstander van volledig nieuwe wetgevingsinstrumenten als het voorliggende Europees contractenrecht. De totstandbrenging van een dergelijk instrument is de eerste stap op weg naar een pan-Europees Burgerlijk Wetboek dat het contractenrecht van de individuele lidstaten gaandeweg verdringen zal. Er wordt in het voorgestelde concept weliswaar gesproken over vrijwillige toepassing van het instrument, maar er zijn talloze aanwijzingen dat die vrijwilligheid slechts een opmaat is naar verplichte toepassing van dit recht bij grensoverschrijdende verbintenissen. Als dit instrument daadwerkelijk tot stand komt, dan voeren we daarmee een volledig nieuw soort supranationaal recht in, ergens op de grens tussen het communautaire recht en het internationale privaat- en handelsrecht, nog gezwegen van het feit dat een eventueel mandaat voor de totstandbrenging van een Europees contractenrecht voor consumenten en ondernemers over onvoldoende rechtsgrond beschikt in het primair recht van de EU. Alle reden dus om niet verder te gaan dan invoering van een standaardinstrument dat voldoende rechtsgrond heeft in het primaire recht. Harmonisering dus.</p>
    </intervention>
    <intervention id="3-430-500" speaker_id="105849" name="Agnès Le Brun" is_mep="True" mode="written">
      <p sl="fr">Wanneer het gaat over de invoering van de gemeenschappelijke markt, moeten we geen genoegen nemen met het wegnemen van de positieve barrières tussen de lidstaten van de Unie. Om de vruchten van een effectieve geïntegreerde markt te kunnen plukken, is het tevens noodzakelijk om de indirecte oorzaken achter de aarzelende houding van onze medeburgers ten aanzien van hun grensoverschrijdende ambities aan te pakken. Naast een aantal administratieve moeilijkheden, worden de Europese ondernemers maar al te vaak geconfronteerd met verschillen in contractregels die in de lidstaten van kracht zijn. Het is met name voor het mkb bijzonder moeilijk deze belemmeringen te overwinnen, terwijl het mkb nu juist de meeste effectieve hefboom voor het stimuleren van de groei is. De Europese Commissie heeft derhalve een groenboek over dit onderwerp gepubliceerd en een brede publieke raadpleging georganiseerd. Ik heb voor deze resolutie van het Parlement gestemd omdat hierin is gekozen voor een verstandige aanpak door een voorstel te doen voor een instrument dat met de nationale wetgevingen concurreert en grensoverschrijdende handel bevordert. Dit ‘Europese contract’ is facultatief en wordt aangevuld met een ‘instrumentarium’ teneinde het gebruik ervan te verduidelijken en een hoge consumentenbescherming te bevorderen.</p>
    </intervention>
    <intervention id="3-431-000" speaker_id="1403" name="David Martin" is_mep="True" mode="written">
      <p sl="en">Ik heb tegen dit verslag gestemd.</p>
    </intervention>
    <intervention id="3-431-500" speaker_id="4462" name="Clemente Mastella" is_mep="True" mode="written">
      <p sl="it">De verschillen op het gebied van het Europees contractenrecht leiden ertoe dat ondernemingen ontmoedigd worden over de grenzen heen handel te drijven en beletten hun de kansen en voordelen die door de interne markt worden geboden, te benutten. Als gevolg hiervan worden ook de consumenten benadeeld door het beperkte aanbod van producten, hogere prijzen en een slechtere kwaliteit wegens de geringe grensoverschrijdende concurrentie. Wij zijn er daarom voor enige noviteiten in te voeren, zoals contracten tussen bedrijven onderling en tussen bedrijven en consumenten die gereguleerd worden door een optioneel instrument waardoor de keuzemogelijkheden groter worden. Daarnaast zou de invoering van een vertrouwenslabel-systeem de consumenten meer bescherming bieden. Als we op het gebied van het contractenrecht de juiste keuzes voor de toekomst maken, kan dit in belangrijke mate bijdragen aan een betere werking van de interne markt en zijn volledige potentieel ten gunste van zowel de bedrijven als de consumenten.</p>
    </intervention>
    <intervention id="3-431-750" speaker_id="photo_generic" name="Miguel Portas" is_mep="True" mode="written">
      <p sl="pt">Ofschoon ik van oordeel ben dat er nog heel wat werk aan de winkel is op het gebied van kleine en middelgrote ondernemingen en consumentenrechten vormt dit verslag een eerste stap op weg naar de bevordering van de grensoverschrijdende handel tussen kleine en middelgrote ondernemingen.</p>
    </intervention>
    <intervention id="3-432-000" speaker_id="2173" name="Arlene McCarthy" is_mep="True" mode="written">
      <p sl="en">De EP-leden van Labour willen de interne markt versterken en de grensoverschrijdende handel vergemakkelijken voor consumenten en kleine bedrijven. Consumenten- en bedrijvengroepen hebben zich echter verenigd met betrekking tot deze kwestie om het voorstel van mevrouw Wallis voor een facultatief instrument op het gebied van contractenrecht te verwerpen. Zij stellen dat de regels van het nationale contractenrecht geen factor zijn die de houding van consumenten ten aanzien van het kopen in een andere lidstaat beïnvloedt; er zijn andere, echte belemmeringen voor grensoverschrijdende handel, zoals administratieve en culturele verschillen en een gebrek aan effectieve rechtsmiddelen voor consumenten. Mevrouw Wallis heeft geen overtuigend bewijs geleverd voor de noodzaak van een facultatief instrument. Een dergelijk voorstel zou de bestaande consumentenrechten zelfs kunnen ondermijnen.</p>
      <p sl="en">We moeten de tijd nemen om de zeven mogelijkheden in het groenboek te evalueren en een op bewijs gebaseerd besluit nemen op grond van duidelijke effectbeoordeling. We mogen ook de ECR-instrumentgebaseerde aanpak niet accepteren zonder voldoende bewijs en een effectbeoordeling die aantoont dat dit de beste manier is om consumenten te beschermen en bedrijven te helpen. We zijn het aan onze consumenten en bedrijven verplicht om het juiste besluit voor hen te nemen en ervoor te zorgen dat een eventuele wetswijziging die van invloed is op hun rechten goed doordacht is.</p>
    </intervention>
    <intervention id="3-432-250" speaker_id="96978" name="Nuno Melo" is_mep="True" mode="written">
      <p sl="pt">Het contractenrecht bepaalt en reguleert transacties binnen de interne markt en het is dan ook duidelijk dat het contractenrecht deze transacties zowel kan belemmeren als vergemakkelijken. Het kiezen van de juiste handelwijze op het gebied van het contractenrecht kan in aanzienlijke mate bijdragen tot een betere werking van de interne markt en de volledige benutting van zijn potentieel voor ondernemingen, met name kleine en middelgrote ondernemingen, en consumenten.</p>
      <p sl="pt">Er zij op gewezen dat het Parlement herhaaldelijk in verschillende resoluties de voordelen van een verbeterd kader inzake het contractenrecht voor de interne markt heeft erkend, het idee van een gemeenschappelijk referentiekader heeft toegejuicht en erop heeft aangedrongen dat de belanghebbenden en het Parlement zelf nauw bij het proces worden betrokken.</p>
    </intervention>
    <intervention id="3-432-500" speaker_id="96999" name="Alexander Mirsky" is_mep="True" mode="written">
      <p sl="en">Op 1 juli 2010 presenteerde de Commissie een Groenboek over beleidsopties voor de ontwikkeling van een Europees contractenrecht voor consumenten en ondernemingen. Tot de beleidsopties behoren zachte wetgeving, een opt-inregeling die de 28e regeling wordt genoemd, de onwaarschijnlijke onderlinge aanpassing van nationaal materieel recht (vanwege het verzet daartegen van de Raad en de onmogelijkheid van een snelle samenvoeging van nationale rechtstradities) en de optie van het creëren van een volwaardig Europees Burgerlijk Wetboek. Ik steun het verslag volledig, vooral in de context van de mensenrechtenschendingen in Letland. Ik heb voorgestemd.</p>
    </intervention>
    <intervention id="3-433-000" speaker_id="28255" name="Andreas Mölzer" is_mep="True" mode="written">
      <p sl="de">Het Europees contractenrecht is erop gericht een beter functionerende interne markt tot stand te brengen. In het verslag wordt in dit verband met name op het potentieel voor het mkb en de consumenten gewezen. Sinds 1989 worden inspanningen ondernomen om een gemeenschappelijk wettelijk kader te vinden. In 2008 heeft de Commissie een voorstel ingediend voor een richtlijn inzake consumentenrechten. Voor de Europese consumenten is het van veel groter belang dat de consumentenbescherming op EU-niveau wordt verbeterd. En dit niet in de vorm van betuttelende maatregelen zoals de regeling met betrekking tot overschrijdingskredieten die ooit gepland was, maar in de eerste plaats met betrekking tot oneerlijke handelspraktijken, oplichting, enzovoort.</p>
      <p sl="de">Of een Europees contractenrecht de toegang tot de markt voor kleine ondernemingen zal verbeteren, mag worden betwijfeld, aangezien uit onderzoek is gebleken dat vooral middelgrote en grote ondernemingen aan grensoverschrijdende handel deelnemen, wat naast de bureaucratische rompslomp ook aan de kosten ligt. De problemen op het gebied van grensoverschrijdende onlinehandel zullen naar verwachting nog langer blijven bestaan. Ook staat niet onomstotelijk vast dat een harmonisatie echt nodig is. Gezien deze twijfels houdt ik mij aan het subsidiariteitsbeginsel en stem ik tegen het verslag-Wallis.</p>
    </intervention>
    <intervention id="3-433-250" speaker_id="96981" name="Franz Obermayr" is_mep="True" mode="written">
      <p sl="de">Europa als Europa van de burgers kan alleen functioneren in de vorm van een Europa van naties, subsidiariteit en nationale soevereiniteit. Tot dusver lijkt er geen behoefte te bestaan aan een Europees contractenrecht, en een regeling die niet nodig is, moet ook niet worden ingevoerd. Bovendien beschouw ik dit verslag als afleidingsmanoeuvre met de bedoeling om te verdoezelen dat de Europese consumentenbescherming, die veel belangrijker is, helaas nog steeds voor verbetering vatbaar is. Daarom stem ik tegen dit verslag.</p>
    </intervention>
    <intervention id="3-433-312" speaker_id="96694" name="Rolandas Paksas" is_mep="True" mode="written">
      <p sl="lt">In de Europese Unie moet er een eengemaakt verbintenissenrecht worden toegepast. Dat zou vooral de obstakels wegnemen waarmee consumenten en kleine en middelgrote ondernemingen (KMO’s) in de eenheidsmarkt te maken krijgen inzake complexe contractuele relaties. Bovendien zou een gemeenschappelijk Europees verbintenissenrecht zorgen voor meer grensoverschrijdende handel in de eenheidsmarkt. De Rome I-verordening die nu van kracht is, is een adequaat regelgevend instrument, dat een goede bescherming biedt voor de zwakste contractuele partij. De bepalingen van deze verordening beschermen consumenten als ze een vergoeding vragen van bedrijven in andere lidstaten waarmee ze een verbintenis zijn aangegaan. Gezien er op dit domein reeds een goed functionerend reglement van kracht is in Europa, sta ik niet achter deze verordening over beleidsopties ter voorbereiding van een Europese verbintenissenwet voor consumenten en bedrijven, die een nieuw reglement voorstelt, waardoor een nieuw optioneel instrument moet opgesteld worden om toe te passen op business-to-business en business-to-consumer transacties. De aandacht moet gevestigd worden op het feit dat het nieuwe reglement zou resulteren in grote chaos en onduidelijkheid in dit domein. Bovendien zouden er voor de tenuitvoerlegging meer fondsen nodig zijn en zou het leiden tot meer bureaucratie.</p>
    </intervention>
    <intervention id="3-433-375" speaker_id="97197" name="Alfredo Pallone" is_mep="True" mode="written">
      <p sl="it">De verscheidenheid in het contractenrecht in de lidstaten veroorzaakt structurele problemen, die de bedrijven en consumenten ontmoedigen. De ontwerpresolutie van mevrouw Wallis bevordert het creëren van een optimaal instrument voor het Europees contractenrecht voor consumenten en bedrijven, door middel van een algemeen reglement en derhalve heb ik voor deze tekst gestemd. Bovendien zou het geen vervanging zijn voor het contractenrecht van de lidstaten, maar alleen als steun dienen voor een betere keuze van het contractmodel tussen de partijen, dankzij de voorbeelden die zijn gebaseerd op algemene principes, definities en modelnormen voor zowel handelsovereenkomsten als voor consumentenovereenkomsten, zonder in strijd te zijn met de beginselen van subsidiariteit en evenredigheid.</p>
    </intervention>
    <intervention id="3-433-500" speaker_id="96900" name="Georgios Papanikolaou" is_mep="True" mode="written">
      <p sl="el">Ik heb voor het verslag gestemd over de ontwikkeling van een Europees contractenrecht voor consumenten en ondernemingen. Daarmee kan grensoverschrijdende handel worden vergemakkelijkt en de interne markt worden versterkt, wat vooral het midden- en kleinbedrijf (mkb) en de consumenten ten goede zal komen. De contractrechtelijke verschillen tussen de lidstaten zijn een blok aan het been van het mkb dat grensoverschijdend handelt. Er moet een soepele procedure worden vastgesteld waarmee het mkb en de consumenten zekerheid kan worden geboden en de rechten van de partijen kunnen worden beschermd. Daarom zal de invoering van een facultatief instrument dat als norm kan fungeren voor het mkb en daarnaast de nationale regels volgt en aldus de keuzemogelijkheden voor de partijen verhoogt, de juiste strategie zijn.</p>
    </intervention>
    <intervention id="3-433-750" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Ik heb voor het verslag over beleidsopties voor de ontwikkeling van een Europees contractenrecht voor consumenten en ondernemingen gestemd. Het contractenrecht bepaalt en reguleert transacties binnen de interne markt en het is dan ook duidelijk dat het contractenrecht deze transacties zowel kan belemmeren als vergemakkelijken.</p>
      <p sl="pt">Het kiezen van de juiste handelwijze op het gebied van het contractenrecht kan in aanzienlijke mate bijdragen tot een betere werking van de interne markt en de volledige benutting van zijn potentieel voor ondernemingen, met name kleine en middelgrote ondernemingen, en consumenten. Ik wens hier te onderstrepen dat een brede en evenwichtige betrokkenheid van belanghebbenden van fundamenteel belang is. Bij de huidige werkmethode van de Commissie, met een groep deskundigen en een groep belanghebbenden, is de deelname van de betrokken partijen al gewaarborgd. Thans verkeren wij echter nog in de raadplegingsfase. Wij moeten garanderen dat dezelfde structuur wordt gehanteerd wanneer de wetgevingsprocedure als zodanig wordt geopend. De betrokkenheid van belanghebbenden zal met name van essentieel belang zijn gedurende de wetgevingsprocedure, waarvan het inclusieve en transparante karakter met alle beschikbare middelen moet worden gewaarborgd.</p>
    </intervention>
    <intervention id="3-433-875" speaker_id="107386" name="Phil Prendergast" is_mep="True" mode="written">
      <p sl="en">De EU kan niet beweren een eengemaakte markt te zijn zolang er nog belemmeringen voor de handel bestaan. De immense kosten van grensoverschrijdende handel vormen een ernstige belemmering. De kosten van een kleine onderneming voor toegang tot de markt voor elektronische handel van slechts één lidstaat kunnen, inclusief juridische, vertaal- en uitvoeringskosten, 15 000 euro bedragen. Volgens een Flash Eurobarometeronderzoek in 2008 wordt deze belemmering door 60 procent van de detailhandelaren als een punt van zorg beoordeeld. Als de wetten inzake de regulering van consumententransacties in de hele EU geharmoniseerd zouden worden, zouden kleine en middelgrote ondernemingen (het MKB) en consumenten in alle lidstaten daarvan profiteren. Het wegnemen van deze belemmeringen zou meer kleine en middelgrote ondernemingen stimuleren het potentieel van elektronische handel te benutten. Ik ben van mening dat het MKB cruciaal is voor economisch herstel in veel lidstaten. De weg naar herstel van Ierland wordt geleid door de export, dus het wegnemen van belemmeringen voor het betreden van de EU-markt is cruciaal. De bevindingen en aanbevelingen van dit verslag laten ook zien dat er grote voordelen voor consumenten mogelijk zijn. Als de grensoverschrijdende handel toeneemt, krijgen consumenten een grotere keus aan producten tegen meer concurrerende prijzen.</p>
    </intervention>
    <intervention id="3-433-937" speaker_id="96903" name="Paulo Rangel" is_mep="True" mode="written">
      <p sl="pt">Harmonisatie van het contractenrecht is een van de brandende kwesties van het Europees recht. Enerzijds lijkt er behoefte te bestaan aan meer interne coherentie, zodat de ondernemingen het potentieel van de interne markt kunnen benutten zonder te vrezen dat de buitenlandse rechtsstelsels voorzien in opties die zij niet voorzien hadden en waarop zij niet voorbereid zijn, wat tot dusver een reëel probleem was. Anderzijds tonen de lidstaten zich niet echt gewillig om hun regelgevingsopties op te geven, wat overigens allesbehalve verrassend is, aangezien die regelgeving door de eeuwen heen gegroeid is en algemeen verbreid is onder de plaatselijke bevolking.</p>
      <p sl="pt">In haar Groenboek van 1 juli 2010 reikt de Commissie dan ook tal van mogelijke regelgevingsmodellen aan, gaande van louter zachte wetgeving tot een Europees burgerlijk wetboek. Binnen deze mogelijkheden geeft het Europees Parlement de voorkeur aan het vaststellen van een facultatief instrument via een verordening dat in de eerste plaats de grensoverschrijdende transacties reguleert en eventueel ook gebruikt kan worden voor interne contracten, al zij het op facultatieve basis. Dat lijkt mij een verstandige oplossing. Daarom heb ik voor het verslag gestemd.</p>
    </intervention>
    <intervention id="3-434-000" speaker_id="28409" name="Raül Romeva i Rueda" is_mep="True" mode="written">
      <p sl="en">Voor. Het verslag is bedoeld als reactie op het recente Groenboek van de Commissie over het Europees contractenrecht en als uiteenzetting van de prioriteiten van het Parlement op dit gebied. Over de mogelijke voordelen van een Europees contractenrecht voor de interne markt wordt al jaren in institutioneel verband en met het grote publiek gediscussieerd; het Parlement heeft zich hierover voor het eerst uitgesproken in 1989. De Commissie heeft het debat verbreed met de publicatie in 2001 van een mededeling over mogelijke problemen die verschillen in het contractenrecht binnen de interne markt met zich mee kunnen brengen en over mogelijke opties om op te treden. In het licht van de reacties op deze raadpleging heeft de Commissie in 2003 een actieplan opgesteld waarin onder meer wordt voorgesteld met het oog op de verbetering van de kwaliteit en de coherentie van het Europees contractenrecht een gemeenschappelijk referentiekader in te voeren dat definities, gemeenschappelijke beginselen en modelbepalingen bevat. In een nadere mededeling uit 2004 heeft de Commissie een uiteenzetting gegeven over de follow-up van dit actieplan en eveneens voorgesteld het acquis van de Unie op dit gebied te herzien; in 2008 diende zij een voorstel in voor een richtlijn inzake consumentenrechten.</p>
    </intervention>
    <intervention id="3-434-500" speaker_id="99416" name="Nikolaos Salavrakos" is_mep="True" mode="written">
      <p sl="el">Ik ben van mening dat het noodzakelijk is de werking van de interne markt te verbeteren en alle mogelijkheden voor de ondernemingen, en met name het mkb, en de consumenten te ontwikkelen. Het verslag van mevrouw Wallis gaat wat dat betreft de juiste kant uit. Daarin wordt gesproken over de negatieve impact van de contractrechtelijke verschillen tussen de lidstaten voor zowel de consumenten als de ondernemingen en over de voordelen van een beter contractenrecht voor de interne markt. Om dit doel te bereiken is het volgens mij noodzakelijk een gebruiksvriendelijke, soepele, duidelijke en indien mogelijk voor de lidstaten bindende wetgeving uit te vaardigen waarmee de contractsluitende partijen rechtszekerheid wordt geboden zonder dat wordt ingegrepen in de nationale rechtsregels en zonder schade te berokkenen aan de economisch zwakste groepen.</p>
    </intervention>
    <intervention id="3-435-000" speaker_id="4545" name="Catherine Stihler" is_mep="True" mode="written">
      <p sl="en">Ik ben teleurgesteld dat dit verslag door het Parlement is aangenomen. Ik heb het niet kunnen steunen omdat het, als reactie op een groenboek van de Commissie, veel te veel mogelijkheden voor de toekomst van een EU-contractenrecht uitsloot en voorbij ging aan de plicht om een effectbeoordeling te verzoeken met betrekking tot de volledige kosten en implicaties van elk van de opties van de Commissie.</p>
    </intervention>
    <intervention id="3-436-000" speaker_id="29579" name="Marc Tarabella" is_mep="True" mode="written">
      <p sl="fr">Er bestaat op dit moment geen Europees contractenrecht, hoewel er binnen de Europese instellingen al meer dan twintig jaar over de mogelijkheid van een dergelijk recht wordt gediscussieerd. De Commissie is nu van plan om via een verordening een voorstel te doen voor de vaststelling van een facultatief instrument, doorgaans het ‘28e stelsel’ genoemd, waar grensoverschrijdende contracten onder zouden moeten vallen.</p>
      <p sl="fr">Hoewel de wil om het contractenrecht te vereenvoudigen en grensoverschrijdende handel te stimuleren prijzenswaardig is, heb ik niettemin twijfels over de juistheid van deze gang van zaken. Er bestaat namelijk een groot risico dat nationale regels die het hoogste niveau van consumentenbescherming garanderen, zullen worden omzeild. Daarom heb ik besloten mij van stemming te onthouden over dit initiatiefverslag in afwachting van een voorstel voor een verordening van de Commissie over dit onderwerp.</p>
    </intervention>
    <intervention id="3-437-000" speaker_id="96974" name="Nuno Teixeira" is_mep="True" mode="written">
      <p sl="pt">De tenuitvoerlegging van de interne markt heeft onder meer een toename van het aantal potentiële consumenten in de Europese Unie tot gevolg. Tot dusver heeft echter geen harmonisatie van het contractenrecht voor consumenten en ondernemingen plaatsgevonden. Resultaat hiervan is dat de volledige tenuitvoerlegging van de interne markt voortdurend belemmerd wordt door de uiteenlopende nationale regelgeving en de fragmentatie van het contractenrecht zelf.</p>
      <p sl="pt">In het verslag wordt voorgesteld om na te gaan of het haalbaar is op dit gebied een facultatief instrument in de vorm van een verordening met “instrumentarium” ten uitvoer te leggen dat garanties biedt voor rechtszekerheid en veiligheid. Een dergelijk instrument zou bijdragen tot een betere werking van de interne markt. Bovendien zou het voordelen opleveren voor zowel consumenten als kleine en grote ondernemingen en zou het de rechtsstelsels van de lidstaten zelf ten goede komen.</p>
      <p sl="pt">Daarom heb ik voor dit verslag gestemd en steun ik het Commissievoorstel over deze kwestie, waarbij het Parlement zelf en ook de economische en maatschappelijke belanghebbenden in de toekomst betrokken moeten worden.</p>
    </intervention>
    <intervention id="3-437-500" speaker_id="96773" name="Rafał Trzaskowski" is_mep="True" mode="written">
      <p sl="pl">Het feit dat we 27 rechtssystemen hebben, is een van grootste belemmeringen waarmee ondernemers en consumenten in de Europese Unie te maken hebben, wanneer ze gebruik willen maken van de voordelen van de interne markt. De werkzaamheden aan een alternatief Europees contractenrecht stemmen me optimistisch, in het bijzonder in de context van de “digitale agenda voor Europa” en het potentieel dat elektronische handel biedt voor de eenheidsmarkt.</p>
    </intervention>
    <intervention id="3-438-000" speaker_id="97016" name="Angelika Werthmann" is_mep="True" mode="written">
      <p sl="de">De rapporteur pleit voor een facultatief instrument. Consumentenorganisaties zijn reeds zeer sceptisch over de EU-aanpak van deze kwestie. Aan de ene kant uiten zij kritiek over het feit dat het oorzakelijk verband als grondslag voor het toekomstige contractenrecht is gekozen, maar met name vrezen zij dat de juridische situatie nog ingewikkelder zal worden. Momenteel gaat de voorkeur uit naar een 'toolbox', omdat deze in de bestaande behoeften zou voorzien en omdat specifieke bepalingen met betrekking tot de meest voorkomende contractvormen uitkomst zouden bieden voor de consumenten. Wel moeten in dit stadium alle opties open worden gehouden en zorgvuldig worden bekeken.</p>
    </intervention>
    <intervention id="3-439-000" speaker_id="41007" name="Iva Zanicchi" is_mep="True" mode="written">
      <p sl="it">Ik heb voor de tekst gestemd die door mevrouw Wallis is gepresenteerd. De problemen die het gevolg zijn van de verscheidenheid in het contractenrecht van de lidstaten ontmoedigen bedrijven, met name het MKB, om grensoverschrijdend handelsverkeer aan te gaan, en weerhoudt hen ervan om optimaal te profiteren van de mogelijkheden die de binnenlandse markt te bieden heeft. De tekst waarover vandaag gestemd is, richt zich op het creëren van een optimaal instrument voor het Europees contractenrecht door middel van een reglement. Dit optionele instrument zou naast het contractenrecht van de lidstaten moeten bestaan, om zo een alternatief te bieden waarvoor de contractuele partijen vrij kunnen kiezen.</p>
    </intervention>
    <intervention id="3-440-000" speaker_id="28301" name="Tadeusz Zwiefka" is_mep="True" mode="written">
      <p sl="pl">60 procent van de internettransacties in de Europese Unie slagen niet, hoofdzakelijk als gevolg van de vrees van de partijen van de transacties voor de onbekende rechtssystemen van andere lidstaten. In zo’n situatie verliezen veel Europese burgers de mogelijkheid om voordeel te halen uit de onlinemarkt. Het verschil tussen rechtssystemen van de verschillende lidstaten vormt hier een belemmering voor de goede werking van de Europese markt. Daarom ben ik van mening dat het optionele instrument onder de naam 28e regime kan bijdragen om het potentieel van de Europese markt op het gebied van elektronische handel vrij te maken, de afzetmarkt voor ondernemingen uit te breiden en tegelijkertijd consumenten gelijke toegang tot goederen en diensten te geven.</p>
    </intervention>
    <intervention id="3-441-250" speaker_id="96976" name="Luís Paulo Alves" is_mep="True" mode="written">
      <p sl="pt">Ik heb voor dit verslag gestemd omdat het nader ingaat op een aantal zorgpunten die door de Fractie van de Progressieve Alliantie van Socialisten en Democraten in het Europees Parlement (S&amp;D) zijn benadrukt. Zo onderkent de rapporteur de beperkingen van het bruto binnenlands product (bbp) en onderstreept zij de noodzaak om voor het meten van de economische en sociale vooruitgang op middellange en lange termijn aanvullende indicatoren te ontwikkelen. Ik vraag tevens uw aandacht voor de ontwikkeling van heldere en meetbare indicatoren die rekening houden met de klimaatverandering, de biodiversiteit, het efficiënt gebruik van hulpbronnen en sociale integratie en bijdragen tot de totstandkoming van een meer inclusieve en op kennis gebaseerde samenleving en lagere koolstofemissies.</p>
    </intervention>
    <intervention id="3-441-500" speaker_id="28276" name="Laima Liucija Andrikienė" is_mep="True" mode="written">
      <p sl="lt">Ik stemde voor deze verordening over het bbp en andere. Om de groei in een veranderende wereld te meten, is het bbp een indicator van de economische activiteit, die een standaard referentiepunt geworden is voor beleidsmakers in de hele wereld. Er moet benadrukt worden dat het bbp een productiemaat is en dat het geen weerspiegeling is van de duurzaamheid, efficiënt gebruik van de hulpbronnen, sociale inclusie of sociale vooruitgang in het algemeen. Bovendien kan het misleidend zijn, omdat corrigerende maatregelen na bepaalde incidenten zoals ongevallen en natuurrampen, worden behandeld als een winst in plaats van een kost. Daarom ben ik heel tevreden met de bepaling in de verordening, die stelt dat we bijkomende indicatoren moeten ontwikkelen om economische en sociale vooruitgang op de middellange en lange termijn te meten, en om duidelijke en meetbare indicatoren instellen die informatie geven over de klimaatsverandering, biodiversiteit, efficiënt gebruik van de hulpbronnen en sociale inclusie. We moeten ook indicatoren ontwikkelen die het niveau van huishoudens nauwkeuriger weergeven: inkomen, consumptie en vermogen. Daarom is het belangrijk om een instrument te ontwikkelen om het bbp aan te vullen. Het zou ontwikkeld moeten worden, zodat het kan toegepast worden op een praktische manier, door gebruik te maken van duidelijk gedefinieerde indicatoren en door te vertrouwen op kwalitatieve gegevens.</p>
    </intervention>
    <intervention id="3-442-000" speaker_id="1941" name="Roberta Angelilli" is_mep="True" mode="written">
      <p sl="it">Het bbp is in de jaren dertig ontwikkeld en is de bekendste maatstaf van macro-economische activiteit en wordt door beleidsmakers in de hele wereld gebruikt tijdens debatten, als groei-indicator van het eigen land. Momenteel begint het bbp, door de steeds nauwere wisselwerking tussen economie, sociale situatie en milieu, steeds meer tekortkomingen te vertonen, aangezien belangrijke sociale factoren zoals welzijn, sociale integratie, klimaatverandering of het efficiënt gebruik van hulpbronnen niet worden gemeten. Derhalve is het in een context waarin het verband tussen een reeks niet-commerciële activiteiten en het bbp niet langer automatisch is, noodzakelijk om op middellange en lange termijn aanvullende indicatoren te ontwikkelen die helder en meetbaar zijn, die de vergelijkbaarheid tussen landen en regio’s garanderen en die gebruikt kunnen worden bij het opstellen van prognoses van toekomstige ontwikkelingen en bij het uitstippelen van beleid.</p>
    </intervention>
    <intervention id="3-443-000" speaker_id="96702" name="Elena Oana Antonescu" is_mep="True" mode="written">
      <p sl="nl">Ik spreek mijn steun uit voor de aanneming van een duidelijk gedefinieerd meetsysteem dat verder gaat dan het bbp, in die zin dat het het bbp aanvult in de context van besluitvorming en beoordeling. Het bbp is een indicator van de economische marktactiviteit en is uitgegroeid tot een vast referentiepunt dat door beleidsmakers wordt gebruikt. Bij alle internationale instellingen is er steeds meer erkenning voor het feit dat gegevens en indicatoren moeten worden verbeterd om het bbp voor de algehele maatschappelijke ontwikkeling te kunnen aanvullen. Dit verslag benadrukt de noodzaak om de kwaliteit van leven van burgers te meten. Het bereiken en handhaven van een zekere kwaliteit van leven omvat belangrijke factoren, zoals gezondheidszorg, onderwijs, cultuur, werkgelegenheid, huisvesting en milieuomstandigheden. Ik schaar me achter de invoering van een solide juridisch kader voor de Europese milieueconomische rekeningen en acht het noodzakelijk betrouwbare, geharmoniseerde statistieken te ontwikkelen.</p>
    </intervention>
    <intervention id="3-444-000" speaker_id="97228" name="Pino Arlacchi" is_mep="True" mode="written">
      <p sl="en">Ik heb voor dit verslag gestemd omdat het benadrukt dat het belangrijk is dat er overeenstemming komt over een systemische benadering voor de instelling van een coherent “bbp en verder”-systeem dat kan bijdragen aan betere beleidsanalyses en -debatten. Het bbp is een indicator van de economische marktactiviteit en is een vast referentiepunt geworden dat door beleidsmakers in de hele wereld wordt gebruikt. Maar het bbp is alleen een maatstaf van productie het zegt niets over ecologische duurzaamheid, een doeltreffend hulpbronnengebruik, sociale integratie en sociale vooruitgang in het algemeen. Daardoor kan het misleidend zijn.</p>
      <p sl="en">We moeten metingen verrichten op het gebied van de kwaliteit van leven van burgers; we moeten bedenken dat het bereiken en handhaven van een zekere kwaliteit van leven belangrijke, algemeen erkende factoren omvat zoals gezondheidszorg, onderwijs, cultuur, werkgelegenheid, huisvesting, goede milieuomstandigheden, enzovoort. Daarom verdient dit verslag onze volledige aandacht. Het is van oordeel dat indicatoren die dergelijke factoren meten een grotere rol moeten krijgen.</p>
    </intervention>
    <intervention id="3-444-250" speaker_id="96862" name="Sophie Auconie" is_mep="True" mode="written">
      <p sl="fr">Zoals de commissie Stietglitz in Frankrijk in 2008-2009 heeft aangetoond, is het noodzakelijk om na te denken over nieuwe indicatoren voor ontwikkeling als aanvulling op het bbp. Hoewel het bbp tot bepaalde waarderingsfouten kan leiden (maatregelen voor wederopbouw die worden getroffen na natuurrampen worden bijvoorbeeld geboekt als economische vooruitgang) was het tot dusver een onmisbaar referentiepunt dat nu meer voldoet. Ik heb voor het verslag van mevrouw Rosbach gestemd omdat hierin aan de Commissie wordt gevraagd haar onderzoek op dit gebied voort te zetten en geen rekening te houden met de aversie van de conservatieven die menen dat alleen het bbp een betrouwbare indicator is noch met de illusies van een deel van de links dat wil dat we het bbp nauwkeurig meten … wat een geluk! We moeten het werk van de Commissie van dichtbij volgen, omdat het kan leiden tot een belangrijke ontwikkeling: een nieuwe nauwkeurigere meetmethode ten behoeve van de verdeling van de Europese fondsen tussen de regio’s (regionaal beleid). Deze fondsen werden tot nu toe toegekend op basis van de hoogte van het bbp per inwoner in de betreffende regio’s.</p>
    </intervention>
    <intervention id="3-444-500" speaker_id="96680" name="Zigmantas Balčytis" is_mep="True" mode="written">
      <p sl="lt">Het bruto binnenlands product (bbp) is een indicator van economische marktactiviteit die een vast referentiepunt is geworden voor beleidsmakers over de hele wereld, en is het meest bekend als een maatstaf voor macro-economische activiteit. Het bbp is geen aanwijzing voor de huidige milieuduurzaamheid, efficiënt gebruik van hulpbronnen, sociale integratie of sociale vooruitgang in het algemeen. Ik ben het eens met het voorstel van de Commissie om aanvullende indicatoren te ontwikkelen voor het meten van economische en sociale vooruitgang op middellange en lange termijn, en voor het vaststellen van duidelijke en meetbare indicatoren die informatie bieden over klimaatverandering, biodiversiteit, efficiënt gebruik van hulpbronnen en sociale integratie.</p>
    </intervention>
    <intervention id="3-444-750" speaker_id="28214" name="Jean-Luc Bennahmias" is_mep="True" mode="written">
      <p sl="fr">Het bbp is al jarenlang de belangrijkste indicator voor het meten van de economische activiteit, maar de tekortkomingen van dit instrument worden steeds vaker duidelijker wanneer het gaat om het meten van sociale of ecologische vooruitgang. Vandaar het belang van deze resolutie, waarin de noodzaak wordt onderstreept voor de Europese Unie om nieuwe indicatoren als aanvulling op het bbp te ontwikkelen, zodat meer rekening kan worden gehouden met onder andere klimaatverandering, biodiversiteit of zelfs sociale integratie. Deze belangrijke politieke uitdagingen liggen mij aan het hart. Ik heb voor dit verslag gestemd omdat de ontwikkeling en invoering van nieuwe indicatoren een belangrijke uitdaging is als het gaat om het nauwkeuriger meten van de kwaliteit van leven van de Europese burgers en het verbeteren van de politieke antwoorden die niet uitsluitend aan de hand van het bbp kunnen worden opgesteld. Ik ben van mening dat dit initiatief een eerste bemoedigende stap is die ertoe leidt dat er in het Europese overheidsbeleid beter rekening wordt gehouden met de sociale- en milieuvraagstukken. Maar wil dit alles volledig bruikbaar en effectief zijn dan moet deze ontwikkeling wel worden gevolgd door de daadwerkelijke invoering van een nieuwe reeks indicatoren evenals een effectief en coherent politiek gebruik ervan, zodat het geen gadgets worden maar echte instrumenten die helpen bij de besluitvorming.</p>
    </intervention>
    <intervention id="3-445-000" speaker_id="4746" name="Sergio Berlato" is_mep="True" mode="written">
      <p sl="it">Het bruto binnenlands product, dat is ontwikkeld in de jaren dertig, is de bekendste maatstaf van macro-economische activiteit en wordt beschouwd als een alomvattende indicator voor de algehele maatschappelijke ontwikkeling en vooruitgang in het algemeen. Een reeks internationale initiatieven hebben naar voren gebracht dat er veel steun bestaat bij beleidsmakers, deskundigen op het bied van economie en milieubescherming en bij het maatschappelijk middenveld voor de ontwikkeling van indicatoren die het bbp aanvullen en vollediger informatie opleveren ter ondersteuning van beleidsbeslissingen. Het bbp biedt namelijk geen betrouwbare basis voor het politieke debat: het bbp zegt namelijk niets over ecologische duurzaamheid noch over sociale integratie. In de politieke en wetenschappelijke discussie die al jaren gevoerd wordt, is het naar mijn mening eerder de vraag hoe deze aanpak kan worden gerealiseerd met behulp van duidelijk gedefinieerde en kwantificeerbare indicatoren. Er zijn veel initiatieven ontplooid op het niveau van de EU en van de lidstaten om de hiaten in deze gebieden te vullen, maar helaas zijn er slechts gedeeltelijke tekenen van coherente maatregelen. Ondanks het feit dat ik het belang erken van het aannemen van een duidelijk gedefinieerde maatstaf voor het bbp, verzoek ik de Commissie daarom voor alles een stapsgewijze strategie te presenteren die aantoont hoe de nieuwe “bbp en verder”-benadering moet worden toegepast in de dagelijkse politieke werkzaamheden.</p>
    </intervention>
    <intervention id="3-445-500" speaker_id="38610" name="Slavi Binev" is_mep="True" mode="written">
      <p sl="bg">Ik juich het verslag-Rosbach toe omdat het bbp erin wordt omschreven als een indicator van de economische marktactiviteit en de productie in het betreffende land, maar dat dit niets zegt over ecologische duurzaamheid, een doeltreffend hulpbronnengebruik, sociale integratie en sociale vooruitgang. Een hoog bbp kan, zelfs wanneer het per capita wordt berekend, misleidend zijn omdat het bbp niet gelijkelijk over de bevolking is verdeeld, en daarom is het geen goede indicator van de kwaliteit van leven in een samenleving. Willen we de huidige en toekomstige problemen het hoofd kunnen bieden, dan moeten er nieuwe indicatoren worden ontwikkeld die het bbp aanvullen en verder verfijnen. Hierdoor kunnen we niet alleen de kwaliteit van leven nauwkeuriger omschrijven, maar zullen deze indicatoren ook betrouwbaardere kennis opleveren, hetgeen zal bijdragen aan een betere analyse van de beleidsmaatregelen op de verschillende terreinen.</p>
    </intervention>
    <intervention id="3-446-000" speaker_id="97198" name="Mara Bizzotto" is_mep="True" mode="written">
      <p sl="it">Het verslag van mevrouw Rosbach is een kritische analyse van de mededeling van de Commissie "Het bbp en verder – meting van de vooruitgang in een veranderende wereld". Hoewel de doelstelling van de Commissie, het aannemen van een maatstaf die verder gaat dan het bbp om een completer beeld te verkrijgen van de ontwikkeling en de vooruitgang van een land, waaronder bijvoorbeeld ecologische duurzaamheid en sociale integratie, belangrijk en niet controversieel is, heeft de rapporteur twijfels over de strategie die de Commissie voorstelt om deze doelstelling te bereiken. De voorgestelde initiatieven maken namelijk geen deel uit van een stapsgewijze en pragmatische strategie die aangeeft hoe de nieuwe "bbp en verder"-benadering moet worden toegepast. Ik deel deze visie en derhalve heb ik voor het verslag van mevrouw Rosbach gestemd.</p>
    </intervention>
    <intervention id="3-447-000" speaker_id="29074" name="Vito Bonsignore" is_mep="True" mode="written">
      <p sl="it">Ik heb voor dit verslag gestemd omdat ik vind dat het alleen met de juiste instrumenten mogelijk is een realistisch beeld van de situatie te krijgen, en dus moeten we ons best doen om dit beeld, indien nodig, te wijzigen. Het bruto binnenlands product, ofwel het bbp, is een instrument dat is ontwikkeld om de totale toegevoegde waarde van alle op geld gebaseerde economische activiteiten uit te drukken. Het is eenvoudig te begrijpen dat een indicator van rijkdom die gebaseerd is op gedateerde parameters, vandaag de dag, in 2011, anachronistisch blijkt te zijn.</p>
      <p sl="it">Ik denk dat we nieuwe indicatoren voor het meten van het bbp moeten introduceren, zoals ecologische duurzaamheid of sociale integratie, zodat we uit alle gegevens waaruit het bbp is samengesteld, een realistischer beeld kunnen verkrijgen van het land of het gebied waarnaar het bbp verwijst. Zich aanpassen aan de tijd betekent rekening houden met alle belangrijke variabelen, zonder vast te zitten in een systeem dat te gekunsteld of moeilijk toepasbaar is. Ik denk dat, door het invoeren van helder gedefinieerde indicatoren, het werk op de beste manier kan worden uitgevoerd.</p>
    </intervention>
    <intervention id="3-447-500" speaker_id="96867" name="Maria Da Graça Carvalho" is_mep="True" mode="written">
      <p sl="pt">Ofschoon het bruto binnenlands product (bbp) een maatstaf van productie is en een nuttige indicator van de economische marktactiviteit zegt het niets over de duurzaamheid van de geconstateerde ontwikkeling noch over de ecologische duurzaamheid, sociale aspecten enzovoorts. Daarom ben ik ingenomen met het verslag over het bbp en verder – Meting van de vooruitgang in een veranderende wereld, dat ten doel heeft het gebruik van andere indicatoren die het bbp aanvullen aan te moedigen en kenbaar te maken bij de beleidsevaluatie en -discussie. Volgens mij zal een meetsysteem waarin rekening wordt gehouden met diverse studieparameters leiden tot beleidsbeslissingen die beter inspelen op de algemene behoeften van de maatschappij en de economie.</p>
    </intervention>
    <intervention id="3-448-000" speaker_id="96603" name="Nessa Childers" is_mep="True" mode="written">
      <p sl="en">Academici zijn het niet eens over de best mogelijke manier om vooruitgang te meten, maar wij als Europese wetgevers moeten vertrouwen hebben in de methode die we kiezen en ervoor zorgen dat die nu en in de toekomst de toets der kritiek kan doorstaan.</p>
    </intervention>
    <intervention id="3-449-000" speaker_id="96775" name="Lara Comi" is_mep="True" mode="written">
      <p sl="it">De economische literatuur vraagt zich al jarenlang af of we het groeipercentage van het bbp wel of niet moeten blijven gebruiken als maatstaf voor de geboekte vooruitgang van een geografisch gebied in een bepaalde tijdsperiode. Ik geloof dat er momenteel geen andere indicator bestaat die net zo bondig en compleet is. Wij kunnen onze burgers, die opgaan in hun problemen van alledag, toch geen klinisch dossier presenteren die de economische situatie beschrijft. Tegelijkertijd kunnen we ook niet doorgaan met het gebruik van uitsluitend strikt economische indicatoren, waardoor de sociale verschijnselen niet altijd goed kunnen worden opgepikt.</p>
      <p sl="it">Ik ben het dus eens met de algemene doelstelling van het verslag: laten we onze krachten bundelen met die van de internationale academische gemeenschap en proberen om verder te kijken dan het bbp. Er zijn genoeg voorbeelden overal ter wereld, van de Human Development Index van de Verenigde Naties tot het bruto nationaal geluk van Bhutan. Het is van belang om de belangrijkste doelstellingen vast te stellen en het bereiken ervan nauwkeurig en punctueel te meten op een manier die niet gevoelig is voor verdraaiingen door gevestigde belangen. Laten we onthouden dat het niet belangrijk is hoeveel horloges we hebben, maar hoe we onze tijd doorbrengen.</p>
    </intervention>
    <intervention id="3-449-250" speaker_id="96856" name="George Sabin Cutaş" is_mep="True" mode="written">
      <p sl="nl">Ik heb voor het verslag gestemd, omdat ik denk dat indicatoren moeten worden gevonden die het bbp aanvullen en ons helpen factoren zoals klimaatverandering, biodiversiteit of efficiënt gebruik van hulpbronnen te meten.</p>
      <p sl="nl">Zoals Joseph Stiglitz het zo goed verwoordde, is het bbp niet alleen een onvolmaakt instrument om de welvaart van burgers weer te geven, maar het is ook beperkt tot het meten van de economische marktactiviteit. Ik hoop dat de Europese Commissie met specifieke voorstellen zal komen voor aanvullende, veelzijdigere en duurzamere indicatoren om de huidige tekortkomingen te verhelpen.</p>
    </intervention>
    <intervention id="3-449-375" speaker_id="1746" name="Luigi Ciriaco De Mita" is_mep="True" mode="written">
      <p sl="it">Indicatoren vormen een bondige manier om een bepaald fenomeen weer te geven. Eenvoudige fenomenen kunnen worden geïnterpreteerd via eenvoudige indicatoren, terwijl voor complexe fenomenen complexe indicatoren nodig zijn. Het bbp is een eenvoudige indicator, terwijl ontwikkeling een complex fenomeen is. De economische ontwikkeling van een gebied kent verschillende dimensies die niet allemaal zijn opgenomen in het bbp, dat vooral een momentopname is, terwijl andere elementen volledig worden weggelaten, zoals de investeringen in immateriële infrastructuur, zoals kennis (mensen, processen, producten, om er maar een paar te noemen), of investeringen in materiële infrastructuur, zoals communicatie- en transportnetwerken (ICT-netwerken, wegen- en spoornetten, om er een paar te noemen). Bovendien is het bbp zelfs niet geschikt om de gebieden vast te stellen die gesteund worden door het regionale cohesiebeleid van de EU. Derhalve moet de inspanning van de Europese commissie om verder te kijken dan het bbp en een reeks data en indicatoren te creëren die de mogelijkheid verbeteren om fenomenen weer te geven en die bijdragen aan een betere definitie van beleid en financiële toekenningen, worden toegejuicht. Het verslag dat wij hebben goedgekeurd gaat volgens mij die kant op.</p>
    </intervention>
    <intervention id="3-449-687" speaker_id="1289" name="Proinsias De Rossa" is_mep="True" mode="written">
      <p sl="en">Het bbp (bruto binnenlands product) vertegenwoordigt de totale toegevoegde waarde van alle op geld gebaseerde economische activiteiten. Het is de bekendste maatstaf van macro-economische activiteit. Het bbp is ook steeds meer de rol gaan spelen van een alomvattende indicator voor de algehele maatschappelijke ontwikkeling en vooruitgang in het algemeen. Internationaal wordt ingezien dat het bbp zijn beperkingen heeft als indicator van sociale vooruitgang, sociale integratie, ecologische duurzaamheid en doeltreffend hulpbronnengebruik. Ik steun dit verslag, dat pleit voor de ontwikkeling van heldere en meetbare indicatoren die rekening houden met de klimaatverandering, de biodiversiteit, het efficiënt gebruik van hulpbronnen en sociale integratie. Het benadrukt verder dat het belangrijk is metingen te verrichten op het gebied van de kwaliteit van leven van burgers, omdat het bereiken en handhaven van een zekere kwaliteit van leven belangrijke, algemeen erkende factoren omvat zoals gezondheidszorg, onderwijs, cultuur, werkgelegenheid, huisvesting en goede milieuomstandigheden. Het stemt ook ten volle in met de invoering van een solide juridisch kader voor de Europese milieueconomische rekeningen als een stap voorwaarts in het proces van “Het bbp en verder” en is ingenomen met het initiatief van de Commissie om naast het bbp een index voor de milieuschade te introduceren.</p>
    </intervention>
    <intervention id="3-450-000" speaker_id="96977" name="Diogo Feio" is_mep="True" mode="written">
      <p sl="pt">Los van de min of meer lyrische bewoordingen die wij kunnen hanteren, is het een feit dat de analyse van het bruto binnenlands product (bbp) ons in de gelegenheid stelt een betrouwbaar beeld te krijgen van de maatschappelijke ontwikkeling en vooruitgang. Daarom is – en blijft – het bbp de belangrijkste economische indicator die wij in aanmerking moeten nemen. Het bbp moet echter, waar nodig, worden aangevuld met andere nader te bestuderen indicatoren die geleidelijk aan moeten worden ingevoerd.</p>
    </intervention>
    <intervention id="3-450-250" speaker_id="96899" name="José Manuel Fernandes" is_mep="True" mode="written">
      <p sl="pt">In 2007 heeft het Europees Parlement samen met de Commissie, de Club van Rome, het Wereld Natuur Fonds (WNF) en de Organisatie voor economische samenwerking en ontwikkeling (OESO) de conferentie “Beyond GDP” georganiseerd, waarin de betrokken partijen aandrongen op de noodzaak om andere indicatoren te ontwikkelen die als aanvulling op het bruto binnenlandsproduct (bbp) kunnen dienen. Dit verslag van mevrouw Rosbach is gebaseerd op een mededeling van de Commissie van 20 augustus 2009 over het bbp en verder – Meting van de vooruitgang in een veranderende wereld en pleit dan ook voor een aanpak waarbij aan beleidsmakers en onderzoekers meer veelzijdige gegevens worden verschaft.</p>
      <p sl="pt">Tijdens de jongste decennia was het bruto binnenlands product (bbp) de meest gebruikte maatstaf van macro-economische activiteit en sinds kort wordt het bbp tevens gehanteerd als indicator van maatschappelijke ontwikkeling. Sommige sociologen zijn van oordeel dat het bbp in dit verband te wensen overlaat, aangezien het geen rekening houdt met elementen als duurzaamheid en sociale integratie. Ik heb voor het verslag gestemd omdat ik het standpunt van de rapporteur onderschrijf, maar ik ben desalniettemin van oordeel dat het voorstel kan en moet verbeterd worden aan de hand van een uitgebreidere, stapsgewijze strategie.</p>
    </intervention>
    <intervention id="3-450-500" speaker_id="96706" name="João Ferreira" is_mep="True" mode="written">
      <p sl="pt">Het neoliberale richtsnoeren en het neoliberale beleid van de EU hebben de sociale vooruitgang in gevaar gebracht en zijn een harde klap geweest voor de Europese volkeren. Een flagrant voorbeeld hiervan is de verscherping van de sociale ongelijkheid in de lidstaten, die vandaag de dag op een zorgwekkend niveau ligt. Deze constatering moeten we in het achterhoofd houden bij het analyseren van de indicatoren van ontwikkeling en vooruitgang, zoals in dit verslag.</p>
      <p sl="pt">Het bbp wordt vaak gebruikt als basis voor het meten van deze twee factoren – ontwikkeling en vooruitgang – het is echter een statistische indicator die van nature een aantal gebreken heeft. Door alleen te kijken naar de economische activiteit – de groei van rijkdom – dat in dit verband van belang is bij het bepalen van de economische groei, wordt een aantal belangrijke indicatoren overgeslagen zoals de verspreiding van rijkdom, sociale ongelijkheid, de kwaliteit van goederen en diensten, niet-commerciële transacties en zelfs eventuele externe invloeden die niet door de markt worden geregistreerd, maar die wel maatgevend zijn voor de ontwikkeling en vooruitgang van een land. Er zijn verschillende scenario’s te bedenken waarin het bbp stijgt terwijl de meerderheid van inwoners armer wordt omdat het bbp de sociale ongelijkheid in een maatschappij niet weergeeft.</p>
      <p sl="pt">Daarom moeten andere graadmeters in acht genomen worden om deze beperkingen aan te vullen zodat de sociale vooruitgang zodanig gemeten wordt dat de meting compleet en geloofwaardig is en de werkelijkheid zo dicht mogelijkheid benaderd wordt.</p>
    </intervention>
    <intervention id="3-451-000" speaker_id="4466" name="Ilda Figueiredo" is_mep="True" mode="written">
      <p sl="pt">Het neoliberale beleid en de neoliberale koers van de Europese Unie en de steeds oneerlijkere verdeling van het nationaal inkomen op zowel Europees als lidstaatniveau zorgen ervoor dat de economische verschillen en de sociale ongelijkheid steeds groter worden.</p>
      <p sl="pt">Daarom is het gebruik van het bbp als basis en statistische indicator voor het meten van de ontwikkeling en sociale vooruitgang van het bbp steeds controversiëler. Het is een statistische indicator met veel gebreken. Door alleen te kijken naar de economische activiteit wordt een aantal belangrijke indicatoren overgeslagen, zoals de verspreiding van rijkdom, sociale ongelijkheden, de kwaliteit van goederen en diensten, niet-commerciële transacties en zelfs eventuele externe invloeden die niet door de markt worden geregistreerd. Met andere woorden, er zijn verschillende scenario’s te bedenken waarin het bbp stijgt terwijl de meerderheid van de inwoners armer wordt omdat het bbp de sociale ongelijkheid in een maatschappij niet weergeeft.</p>
      <p sl="pt">Wij vinden het daarom belangrijk dat er andere graadmeters in acht genomen worden om deze beperkingen aan te vullen zodat de sociale vooruitgang zodanig gemeten wordt dat de meting compleet en geloofwaardig is en de werkelijkheid zo dicht mogelijkheid benaderd wordt.</p>
    </intervention>
    <intervention id="3-452-000" speaker_id="23868" name="Monika Flašíková Beňová" is_mep="True" mode="written">
      <p sl="sk">Het bbp is steeds meer de rol gaan spelen van een indicator voor de maatschappelijke ontwikkeling en vooruitgang in het algemeen. Het zegt echter niets over ecologische duurzaamheid en sociale integratie. Omdat er betere gegevens en indicatoren als aanvulling op het bbp moeten komen, heeft de Commissie de mededeling "Het bbp en verder – Meting van de vooruitgang in een veranderende wereld" uitgebracht. In deze mededeling wordt onder andere voorgesteld dat er veelzijdigere indicatoren worden ontwikkeld die voor betrouwbaardere kennis zorgen. Ik vind het belangrijk dat we een instrument ontwikkelen dat het bbp kan aanvullen, waarbij we rekening houden met het praktische nut en waarbij we gebruik maken van duidelijk gedefinieerde indicatoren en ons baseren op gegevens van hoge kwaliteit.</p>
    </intervention>
    <intervention id="3-452-500" speaker_id="96993" name="Lorenzo Fontana" is_mep="True" mode="written">
      <p sl="it">De doelstelling van de Commissie om verder te kijken dan het bbp en een andere maatstaf te vinden (waarin het bbp echter zal zijn opgenomen), wordt in het parlementaire verslag terecht bekritiseerd. Hierbij wordt het accent gelegd op het feit dat, als de Commissie de overgang en de exacte indicatoren nog niet precies heeft gedefinieerd, het debat moet worden uitgesteld. Derhalve heb ik voor het voorstel gestemd.</p>
    </intervention>
    <intervention id="3-452-750" speaker_id="58758" name="Elisabetta Gardini" is_mep="True" mode="written">
      <p sl="it">Het bruto binnenlands product, ofwel het bbp, is de bekendste maatstaf van macro-economische activiteit die overal ter wereld in analyses en politieke debatten wordt gebruikt om de mate van sociale ontwikkeling aan te geven. Helaas is er, ondanks het wijdverbreide gebruik, een steeds groter besef dat de sociaaleconomische infrastructuur grondig veranderd is. Inmiddels zijn er, naast de informatie over inkomen en rijkdom, andere indicatoren van ecologische aard die invloed hebben op de levensomstandigheden in een land en die niet langer genegeerd kunnen worden. Dat is waarom ik het verslag van mevrouw Rosbach steun, waarin nieuwe indicatoren worden ontwikkeld die rekening houden met de belangrijke onderdelen van het milieubeleid, zoals het energieverbruik, de biodiversiteit, het watergebruik en de afvalproductie. De uitdaging ligt in de integratie van de bestaande indexen met andere elementen die politiek relevant en empirisch meetbaar zijn en die betrouwbare statistische informatie opleveren over de toekomstige ontwikkeling van landen. In die zin ben ik van mening dat, door het weghalen van deze subjectieve factoren, zoals persoonlijk geluk, die niet als indicatoren kunnen worden beschouwd, met de nieuwe tekst een goed compromis is bereikt. Tenslotte hoop ik dat zowel Eurostat als de Eurobarometer in dit innovatieve proces een belangrijke rol zullen gaan spelen. Bedankt voor uw aandacht.</p>
    </intervention>
    <intervention id="3-452-812" speaker_id="96693" name="Juozas Imbrasas" is_mep="True" mode="written">
      <p sl="lt">Ik ben blij met het verslag, omdat het bbp een indicator is van economische marktactiviteit die een vast referentiepunt is geworden dat wordt gebruikt door beleidsmakers over de hele wereld. Het bbp is echter een maatstaf voor productie en is geen aanwijzing van milieuduurzaamheid, efficiënt gebruik van hulpbronnen, sociale integratie of sociale vooruitgang in het algemeen. Bovendien kan het misleidend zijn in die zin dat corrigerende maatregelen die volgen op incidenten als ongelukken en natuurrampen, worden behandeld als baten in plaats van kosten. We moeten aanvullende indicatoren ontwikkelen voor het meten van economische en sociale vooruitgang op middellange en lange termijn. Ik vind dat we duidelijke en meetbare indicatoren moeten vaststellen die informatie bieden over klimaatverandering, biodiversiteit, efficiënt gebruik van hulpbronnen en sociale integratie, en tevens indicatoren die een betere weerspiegeling zijn op het niveau van het huishouden: inkomen, consumptie en rijkdom. Het is eveneens nodig om de levenskwaliteit van burgers te meten, want als we de levenskwaliteit willen garanderen en handhaven, moeten we rekening houden met belangrijke algemeen erkende factoren als gezondheidszorg, onderwijs, cultuur, werkgelegenheid, huisvesting, milieuomstandigheden, enz. Indicatoren waarmee dergelijke factoren worden gemeten, moeten een groter gewicht krijgen. De verdere ontwikkeling van kwalitatieve en kwantitatieve meetmethoden moet worden gebaseerd op de indicatoren van de Europese enquête over de kwaliteit van het bestaan (EQLS), die de kerngebieden van levenskwaliteit omvatten.</p>
    </intervention>
    <intervention id="3-452-875" speaker_id="96816" name="Giovanni La Via" is_mep="True" mode="written">
      <p sl="nl">Mijnheer de Voorzitter, geachte collega’s, ik ben het eens met de analyse van de rapporteur, zoals uiteengezet in de stemming van vandaag. Het bbp (bruto binnenlands product) lijkt niet langer in staat te voldoen aan de groeiende economische en politieke eisen. Ik geloof dat het nodig is om een aanvullend instrument te vinden dat een bijdrage kan leveren aan de verbetering van onderzoeken en politieke debatten, door het gebruik van duidelijke en aanvullende indicatoren, waarmee de economische en sociale vooruitgang op middellange en lange termijn kan worden gemeten. Dit zal zeker geen gemakkelijke taak zijn, gezien de gevoeligheid van de kwestie en de mogelijke gevolgen van beslissingen die in deze context genomen worden. Daarom zal de uitdaging, die wij bereid zijn aan te gaan, bestaan uit het vinden van betrouwbare indicatoren die zowel theoretisch consistent als politiek relevant en empirisch meetbaar zijn.</p>
    </intervention>
    <intervention id="3-453-000" speaker_id="96823" name="Petru Constantin Luhan" is_mep="True" mode="written">
      <p sl="nl">Het bbp is het meest doeltreffende instrument om macro-economische activiteit te meten, terwijl het ook dient als een indirecte indicator van maatschappelijke ontwikkeling en vooruitgang. Het is echter niet geschikt om informatie te verschaffen over alle terreinen die het onderwerp zijn van politieke debatten, zoals het milieu en sociale integratie.</p>
      <p sl="nl">Deze indicator ligt ten grondslag aan talloze beleidsbeslissingen en beleidsinstrumenten van de Europese Unie. Ik denk dat we een tandje moeten bijzetten om indicatoren te ontwikkelen die voorzien in de behoeften van alle burgers. Ze moeten in het bijzonder op duurzame wijze de vooruitgang meten die is geboekt bij het verwezenlijken van economische, maatschappelijke en milieudoelstellingen. Tot slot moet toekomstig Europees beleid gebaseerd zijn op volledige, actuele informatie over alle cruciale aspecten.</p>
    </intervention>
    <intervention id="3-454-000" speaker_id="1403" name="David Martin" is_mep="True" mode="written">
      <p sl="en">Ik verwelkom dit verslag, dat erop wijst het bbp een indicator is van de economische marktactiviteit en dat het een vast referentiepunt is geworden dat door beleidsmakers in de hele wereld wordt gebruikt; benadrukt dat het bbp een maatstaf van productie is en dat het niets zegt over ecologische duurzaamheid, een doeltreffend hulpbronnengebruik, sociale integratie en sociale vooruitgang in het algemeen; onderstreept bovendien dat het in die zin misleidend kan zijn dat maatregelen die worden getroffen na bepaalde incidenten, zoals ongelukken en natuurrampen, behandeld worden als baten in plaats van als kosten; merkt op dat er naast het meten van economische ontwikkeling en productiviteit andere indicatoren zijn die de levensomstandigheden van een land beïnvloeden en bepalen en die tot dusver niet zijn gekwantificeerd, hoewel er relevante indicatoren bestaan; onderstreept de noodzaak om voor het meten van het volledige effect van de economische activiteit aanvullende indicatoren te ontwikkelen.</p>
    </intervention>
    <intervention id="3-454-500" speaker_id="4462" name="Clemente Mastella" is_mep="True" mode="written">
      <p sl="nl">Vandaag de dag is het bbp niet langer een toereikende en geschikte indicator om de vooruitgang te meten. Daarom is het nodig om veelzijdigere indicatoren te ontwikkelen, die voor betrouwbaardere kennis zorgen in een veranderende wereld. Vaak ontbreken duidelijk gedefinieerde informatie, gegevens en indicatoren. Er zijn veel initiatieven ontplooid op het niveau van de EU en van de lidstaten om de hiaten op deze gebieden te vullen. Ook als blijkt dat het moeilijk is om een methode te vinden die tevens consistent is, zijn wij van mening dat een er alomvattende benadering nodig is, die rekening houdt met bestaande metingen en die toegepast kan worden in de praktijk. Het is belangrijk dat we een instrument ontwikkelen dat het bbp kan aanvullen, waarbij we rekening houden met het praktische nut en waarbij we gebruik maken van duidelijk gedefinieerde indicatoren en ons baseren op gegevens van hoge kwaliteit. Ik ben het met de rapporteur eens dat er een stapsgewijze strategie moet komen, die laat zien hoe de nieuwe benadering pragmatisch kan worden toegepast in de dagelijkse politieke werkzaamheden.</p>
    </intervention>
    <intervention id="3-455-000" speaker_id="96813" name="Barbara Matera" is_mep="True" mode="written">
      <p sl="nl">Ik heb vóór het verslag “over het bbp en verder – Meting van de vooruitgang in een veranderende wereld” van rapporteur Rosbach gestemd, omdat ik van mening ben dat het bbp niet langer toereikend en geschikt is om de vooruitgang in een veranderende wereld te meten en dat het nodig is om veelzijdigere indicatoren te ontwikkelen die zorgen voor een betrouwbaardere basiskennis. We moeten niet vergeten dat het bbp een meting van productiviteit is en dat het bijvoorbeeld niet de ecologische duurzaamheid meet. Er moeten andere indicatoren ontwikkeld worden waardoor men zou kunnen vaststellen welke factoren de levensomstandigheden in een land beïnvloeden.</p>
      <p sl="nl">Ik ben daarom vóór het ontwikkelen van aanvullende indicatoren die de sociale en economische vooruitgang op middellange en lange termijn meten. Ik verwijs bijvoorbeeld naar indicatoren die rekening houden met klimaatveranderingen, de biodiversiteit, het efficiënt gebruik van hulpbronnen en sociale integratie. Het ontwikkelen van deze aanvullende indicatoren draagt ook bij tot het begrijpen en meten van de kwaliteit van leven in de gemeenschappen. Daarom kan de ontwikkeling van een lidstaat of van een bepaalde regio kan niet enkel en alleen vastgesteld worden door middel van een economische indicator zoals het bbp. Ook de kwaliteit van leven, die bepaald wordt door factoren als gezondheidszorg, onderwijs, cultuur, werkgelegenheid, klimaatsomstandigheden en milieuomstandigheden moet in aanmerking genomen worden.</p>
    </intervention>
    <intervention id="3-456-000" speaker_id="96820" name="Marisa Matias" is_mep="True" mode="written">
      <p sl="pt">Als rapporteur voor advies van de Commissie industrie, onderzoek en energie voor dit verslag ben ik van mening dat het bereiken en handhaven van een zekere kwaliteit van leven belangrijke, algemeen erkende factoren omvat zoals gezondheidszorg, onderwijs, cultuur, werkgelegenheid, huisvesting en goede milieuomstandigheden. Ik ben dan ook van oordeel dat de indicatoren die dergelijke factoren meten eveneens belangrijk zijn en een grotere rol moeten krijgen. Ik heb voorgestemd omdat dit verslag een – zij het aarzelende – stap is in de richting van het verbeteren en aanvullen van het bruto binnenlands product (bbp) als instrument voor het meten en evalueren van sociaaleconomische prestaties en daarmee van de vooruitgang van samenlevingen.</p>
    </intervention>
    <intervention id="3-456-125" speaker_id="96978" name="Nuno Melo" is_mep="True" mode="written">
      <p sl="pt">We zijn het er allemaal over eens dat gegevens en indicatoren moeten worden verbeterd om het bbp voor de algehele maatschappelijke ontwikkeling te kunnen aanvullen. "Het bbp en verder – Meting van de vooruitgang in een veranderende wereld" is een aanvullend instrument dat kan bijdragen tot betere beleidsanalyses en -discussies.</p>
      <p sl="pt">Het bbp is een indicator van de economische marktactiviteit en is een vast referentiepunt geworden dat door beleidsmakers in de hele wereld wordt gebruikt. Het bbp is een maatstaf van productie zegt niets over ecologische duurzaamheid, een doeltreffend hulpbronnengebruik, sociale integratie en sociale vooruitgang in het algemeen. Ik ben het er daarom mee eens dat in de toekomst ook onderzoek gedaan moet worden naar andere instrumenten die het mogelijk maken in een veranderende wereld de vooruitgang te meten op basis van een groter aantal betrouwbare gegevens.</p>
    </intervention>
    <intervention id="3-456-250" speaker_id="96999" name="Alexander Mirsky" is_mep="True" mode="written">
      <p sl="en">Het is bekend dat het bbp (bruto binnenlands product) de totale toegevoegde waarde van alle op geld gebaseerde economische activiteiten vertegenwoordigt. Het bbp is de uitdrukking van een op productie/consumptie gebaseerde maatschappij en houdt geen rekening met veranderingen en waardevolle zaken op belangrijke gebieden. Rekening houdend met het feit dat gegevens en indicatoren moeten worden verbeterd om het bbp te kunnen aanvullen, worden diverse maatregelen voorgesteld die voor betrouwbaardere kennis zorgen. De noodzaak om voor het meten van de economische en sociale vooruitgang op middellange en lange termijn aanvullende indicatoren te ontwikkelen is zeer dringend. Ik heb voorgestemd.</p>
    </intervention>
    <intervention id="3-456-500" speaker_id="96783" name="Wojciech Michał Olejniczak" is_mep="True" mode="written">
      <p sl="pl">Vandaag heeft het Europees Parlement de resolutie aangenomen over het bbp en verder – Meting van de vooruitgang in een veranderende wereld.</p>
      <p sl="pl">Het bruto binnenlands product is een vaak toegepaste index om sociale ontwikkeling en economische vooruitgang te meten. Het universele karakter van deze index roept echter twijfels op omdat hij geen rekening houdt met een reeks belangrijke indicatoren, die een invloed op de levenskwaliteit in een bepaald land hebben. Bepaalde belangrijke parameters worden ook verkeerd geïnterpreteerd. De Commissie suggereert dat het noodzakelijk is om een indicator te ontwikkelen, die duidelijk de situatie in een bepaald land weerspiegelt, rekening houdend met de situatie van huishoudens en individuen, met de efficiëntie waarmee hulpbronnen worden benut, en met de toestand van het milieu. De Commissie verwacht van de lidstaten een groter engagement bij het systematiseren van onderzoek naar de levenskwaliteit van de maatschappij, wat zou toelaten om overzichtelijke vergelijkingen tussen de lidstaten te maken. Zo'n coherent beleid zou de analyse van de onderzoeken vergemakkelijken en het ook mogelijk maken om de potentiële ontwikkeling van landen op lange termijn te voorspellen.</p>
    </intervention>
    <intervention id="3-457-000" speaker_id="96694" name="Rolandas Paksas" is_mep="True" mode="written">
      <p sl="lt">Ik heb voor deze resolutie gestemd over het bbp en andere indicatoren die zijn gericht op het meten van de vooruitgang en algemene ontwikkeling van de samenleving. Het bbp is een indicator van economische marktactiviteit die een vast referentiepunt is geworden dat wordt gebruikt door beleidsmakers over de hele wereld. Het is echter geen holistische indicator. Het is geen afspiegeling van milieuduurzaamheid, efficiënt gebruik van hulpbronnen, sociale integratie of sociale vooruitgang. Bovendien kan het bbp in bepaalde gevallen onnauwkeurige en misleidende informatie bieden. Daarom moeten we ons inspannen om aanvullende indicatoren te ontwikkelen voor het meten van economische en sociale vooruitgang op middellange en lange termijn voor het meten van de genoemde factoren en het niveau van het huishouden.</p>
      <p sl="lt">Ik ben blij met het voorstel om bij het meten van de levenskwaliteit voor de samenleving veel aandacht te besteden aan gezondheidszorg, onderwijs, cultuur, werkgelegenheid, huisvesting en andere vergelijkbare factoren die te maken hebben met de kerngebieden van de kwaliteit van het leven. Zo moeten we manieren vinden om een geschikt en effectief hulpmiddel als aanvulling op het bbp te vinden dat praktisch kan worden gebruikt, met duidelijk gedefinieerde indicatoren en op basis van kwalitatief hoogwaardige gegevens.</p>
    </intervention>
    <intervention id="3-457-500" speaker_id="97197" name="Alfredo Pallone" is_mep="True" mode="written">
      <p sl="nl">Het verslag “Over het bbp en verder – Meting van de vooruitgang in een veranderende wereld" tracht de vooruitgang van de Europese Unie te meten door middel van de alomvattende indicator van sociale en economische ontwikkeling die men aanduidt met de term bbp. Het bbp biedt echter geen betrouwbare basis voor een beleidsdiscussie, omdat het niets zegt over ecologische duurzaamheid en sociale integratie. Steeds meer wordt ingezien dat er betere gegevens en indicatoren als aanvulling op het bbp moeten komen. Daarom heb ik gestemd vóór een verslag dat de opzet steunt om een duidelijk gedefinieerd meetsysteem voor de Europese Unie aan te nemen, dat verder gaat dan het bbp, in die zin dat het het bbp aanvult in de context van besluitvorming en beoordeling.</p>
    </intervention>
    <intervention id="3-457-625" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Ik heb gestemd voor dit verslag, getiteld "Over het bbp en verder – Meting van de vooruitgang in een veranderende wereld". Zoals terecht in het verslag wordt gesteld, is het bbp, dat door beleidsmakers in de hele wereld wordt gebruikt en een vertrouwd begrip is in publieke discussies, ook steeds meer de rol gaan spelen van een alomvattende indicator voor de algehele maatschappelijke ontwikkeling en vooruitgang in het algemeen. Het biedt echter geen betrouwbare basis voor een beleidsdiscussie over elk vraagstuk. Het bbp zegt bijvoorbeeld niets over ecologische duurzaamheid en sociale integratie.</p>
      <p sl="pt">In de mededeling van de Commissie "Het bbp en verder – Meting van de vooruitgang in een veranderende wereld" worden diverse maatregelen voorgesteld die als aanvulling op het bbp kunnen dienen. Het doel is vooral dat er veelzijdigere indicatoren worden ontwikkeld die voor betrouwbaardere kennis zorgen. Ik wil mijn steun uitspreken voor de opzet van de Commissie om een duidelijk gedefinieerd meetsysteem aan te nemen dat verder gaat dan het bbp, in die zin dat het het bbp aanvult in de context van besluitvorming en beoordeling, met behulp van duidelijk gedefinieerde en kwantificeerbare indicatoren.</p>
    </intervention>
    <intervention id="3-457-750" speaker_id="36392" name="Aldo Patriciello" is_mep="True" mode="written">
      <p sl="nl">Mijnheer de Voorzitter, het bbp is de bekendste maatstaf ter wereld. Het wordt beschouwd als een allesomvattende indicator voor de algehele maatschappelijke ontwikkeling en vooruitgang in het algemeen. Het houdt echter geen rekening met ecologische duurzaamheid en sociale integratie. Het is nodig dat er veelzijdigere data en indicatoren ontwikkeld worden die voor betrouwbaardere kennis zorgen in het politiek debat.</p>
      <p sl="nl">Dit onderwerp is de afgelopen jaren al aan de orde gekomen, in het bijzonder in 2007 toen het Europees Parlement en de Europese Commissie, in samenwerking met verschillende instellingen en verenigingen, de conferentie “Over het bbp en verder” hielden. In deze conferentie beweerde de Europese Commissie dat het bbp geen adequaat meetsysteem is voor de lange termijn, net zoals economische en sociale vooruitgang niet toereikend is om kwesties als klimaatsveranderingen, doeltreffend hulpbronnen gebruik of persoonlijke welvaart te meten. Om redenen die hierboven uiteengezet zijn en opdat er een geheel van duidelijke en aanvullende indicatoren worden ontwikkeld die tegelijkertijd relevant en objectief meetbaar zijn, breng ik mijn stem uit ten gunste van het voorstel dat beoordeeld wordt.</p>
    </intervention>
    <intervention id="3-458-000" speaker_id="38595" name="Rovana Plumb" is_mep="True" mode="written">
      <p sl="nl">De mededeling van de Commissie over ‘het bbp en verder – Meting van de vooruitgang in een veranderende wereld’ stelt zich tot doel als aanvulling op het bbp veelzijdigere indicatoren te ontwikkelen, die voor betrouwbaardere kennis zorgen. Het bbp heeft zich ontpopt tot een alomvattende indicator voor de algehele ontwikkeling en vooruitgang van de samenleving, maar het biedt geen betrouwbare basis voor een beleidsdiscussie over elk vraagstuk. Het bbp zegt met name niets over ecologische duurzaamheid en sociale integratie.</p>
      <p sl="nl">Ik heb voor dit verslag gestemd, omdat het belangrijk is dat we een instrument ontwikkelen dat het bbp kan aanvullen, waarbij we rekening houden met het praktisch nut en gebruik maken van duidelijk gedefinieerde indicatoren en gegevens van hoge kwaliteit. In dit verslag wordt de Commissie opgeroepen met een stapsgewijze strategie voor de ‘bbp en verder’-benadering te komen, waaruit blijkt hoe de nieuwe benadering pragmatisch kan worden toegepast in de dagelijkse politieke werkzaamheden.</p>
    </intervention>
    <intervention id="3-459-000" speaker_id="28406" name="Miguel Portas" is_mep="True" mode="written">
      <p sl="pt">Ik ben van mening dat het bereiken en handhaven van een zekere kwaliteit van leven belangrijke, algemeen erkende factoren omvat zoals gezondheidszorg, onderwijs, cultuur, werkgelegenheid, huisvesting en goede milieuomstandigheden. Ik ben dan ook van oordeel dat de indicatoren die dergelijke factoren meten eveneens belangrijk zijn en een grotere rol moeten krijgen. Ik heb voorgestemd omdat dit verslag een – zij het aarzelende – stap is in de richting van het verbeteren en aanvullen van het bruto binnenlands product (bbp) als instrument voor het meten en evalueren van sociaaleconomische prestaties en daarmee van de vooruitgang van samenlevingen.</p>
    </intervention>
    <intervention id="3-459-500" speaker_id="96903" name="Paulo Rangel" is_mep="True" mode="written">
      <p sl="pt">Het bruto binnenlands product (bbp) is de macro-economische indicator die in de regel wordt gebruikt om de economische prestaties van landen te meten. Het is echter niet meer dan een indicator voor de welvaart, die minder geschikt is voor de vergelijking van de maatschappelijke ontwikkeling. Het succes van het bbp als indicator is hoofdzakelijk terug te voeren op de eenvoud van deze indicator, die echter absoluut geen volledig beeld geeft van wat er aan andere resultaten is bereikt. Het zou dan ook goed zijn om nieuwe indicatoren te ontwikkelen die meer recht doen aan andere aspecten van de werkelijkheid, zodat een beter totaaloverzicht van de ontwikkeling van landen wordt verkregen. Dit is een complex proces waar deskundigen op allerlei terreinen bij betrokken moeten worden om zo te komen tot een bredere en completere indicator.</p>
    </intervention>
    <intervention id="3-460-000" speaker_id="28409" name="Raül Romeva i Rueda" is_mep="True" mode="written">
      <p sl="fr">Ik stem voor. Zoals mijn collega, mevrouw Bélier, al heeft gezegd is dit verslag onvoldoende als het gaat om de ambities en richtsnoeren die erin vastgesteld hadden kunnen worden. Het is daarentegen wel een eerste stap voorwaarts en geeft een sterk signaal af aan de Raad en aan de Commissie, opdat Europa doorgaat met de hervorming van de indicatoren voor rijkdom en ontwikkeling zodat ze meer in lijn liggen met de ecologische en sociale werkelijkheid en beperkingen waar wij mee te maken hebben.</p>
      <p sl="fr">De parlementsleden erkennen met deze beslissing de noodzaak om verder te gaan en af te stappen van een verouderd model, dat zorgt voor sociale ongelijkheden en verwoesting van het natuurlijk erfgoed, en zich te verbinden aan een nieuw Europees economisch model. Dit model zal de weg vrijmaken voor de erkenning van nieuwe nauwkeurigere indicatoren die ons in staat stellen om te beginnen met de sociaalecologische overgang van onze maatschappij.</p>
    </intervention>
    <intervention id="3-461-000" speaker_id="96819" name="Licia Ronzulli" is_mep="True" mode="written">
      <p sl="nl">Dit verslag doet een voorstel om een duidelijk gedefinieerd meetsysteem aan te nemen dat het bbp als indicator van de algehele sociale vooruitgang zou kunnen aanvullen. Het aanvullend instrument zou rekening moeten houden met het praktische nut en gebruik moeten maken van duidelijk gedefinieerde indicatoren en betrouwbare gegevens. Alleen op deze manier zal het bbp een toereikende bijdrage kunnen leveren aan het politiek debat en de besluitvorming. De Commissie is daarom uitgenodigd om een alomvattende en stapsgewijze strategie te ontwikkelen, die laat zien hoe de nieuwe benadering kan worden toegepast in de dagelijkse politieke werkzaamheden.</p>
    </intervention>
    <intervention id="3-462-000" speaker_id="97196" name="Oreste Rossi" is_mep="True" mode="written">
      <p sl="nl">Het verslag over de Commissiemededeling van 20 augustus 2009 “Over het bbp en verder – Meting van de vooruitgang in een veranderende wereld” onderstreept het belang van het bbp als indicator van algehele sociale vooruitgang en economische groei. Het doel is om een nieuw meetsysteem aan te nemen van duidelijk gedefinieerde en kwantificeerbare indicatoren, gebaseerd op betrouwbare en nauwkeurige gegevens, maar de Commissiemededeling geeft geen stapsgewijze strategie hoe het gerealiseerd moet worden. Ik stem vóór het verslag, omdat ik van mening ben dat het belangrijk is om sociaaleconomische analyses uit te voeren met relevante indicatoren die het bbp kunnen aanvullen.</p>
    </intervention>
    <intervention id="3-463-000" speaker_id="4545" name="Catherine Stihler" is_mep="True" mode="written">
      <p sl="en">Ik steun dit verslag, waarin verschillende concrete maatregelen worden aanbevolen, waaronder de introductie van een index voor de milieuschade, tijdige publicatie van milieu- en sociale gegevens, nauwkeurigere verslaglegging over sociale ongelijkheden en uitbreiding van het systeem van nationale rekeningen tot milieu- en sociale aspecten.</p>
    </intervention>
    <intervention id="3-464-000" speaker_id="96974" name="Nuno Teixeira" is_mep="True" mode="written">
      <p sl="pt">In de Mededeling van de Commissie aan de Raad en het Europees Parlement getiteld "Het bbp en verder : meting van de vooruitgang in een veranderende wereld" (COM(2009) 433 definitief) wordt onder meer het volgende gesteld: "Het bbp is ook steeds meer de rol gaan spelen van proxy indicator voor de algehele maatschappelijke ontwikkeling en vooruitgang in het algemeen", maar het "meet met name niet de duurzaamheid op milieugebied of de sociale inclusie". In een wereld waarin de kwaliteit van leven van mensen steeds vaker wordt gemeten aan de hand van andere, niet-economische factoren, buigen diverse internationale instellingen, zoals de Verenigde Naties (VN), de Wereldbank en de Organisatie voor Economische Samenwerking en Ontwikkeling (OESO), zich momenteel over de mogelijkheid om nieuwe indicatoren vast te stellen voor het meten en analyseren van economische en sociale vooruitgang.</p>
      <p sl="pt">Daarom heb ik voor dit verslag gestemd, omdat ik denk dat een systematische aanpak belangrijk is voor de Europese Unie om maatschappelijk welzijn in al zijn aspecten te meten, waarbij het accent wordt gelegd op economische en milieufactoren, en om de kwaliteit van leven op middellange en lange termijn te verbeteren. Ik denk dat voornoemde indicatoren van strategisch belang zullen zijn bij de vaststelling van het toekomstige cohesiebeleid en zullen bijdragen tot slimme, duurzame en inclusieve groei overeenkomstig de beginselen van de Europa 2020-strategie.</p>
    </intervention>
    <intervention id="3-464-500" speaker_id="96660" name="Niki Tzavela" is_mep="True" mode="written">
      <p sl="el">Ik heb voor het verslag over ´Het bbp en verder – meting van de vooruitgang in een veranderende wereld´ gestemd en wel om de volgende redenen. Zoals bekend is het bbp een indicator die wordt gebruikt om de economische activiteit te meten. Omdat deze indicator niet voor andere dingen kan worden gebruikt, is het noodzakelijk nieuwe indicatoren uit te werken. Dit is het thema van het verslag van mevrouw Rosbach. Mijns inziens is het bbp een beperkte indicator en moeten er aanvullende indicatoren worden uitgewerkt. Omdat dit thema wordt behandeld in voornoemd verslag en mijns inziens erg belangrijk is, en omdat daarvoor snel een oplossing moet worden gevonden, heb ik voor dit verslag gestemd.</p>
    </intervention>
    <intervention id="3-465-000" speaker_id="97131" name="Giommaria Uggias" is_mep="True" mode="written">
      <p sl="nl">Vandaag heb ik gestemd vóór het vaststellen van nieuwe parameters die het meest typerend zijn voor de vooruitgang van een land, en niet slechts de consumptie van een land, al ben ik van mening dat er meer gedaan zou moeten worden. Het verslag in kwestie heeft een lange en moeilijke weg afgelegd, waarna het zonder inhoudelijke voorstellen in de plenaire vergadering is gekomen. Het Europees Parlement had een voorstel moeten indienen dat rekening houdt met factoren zoals onderwijs, gezondheid en persoonlijke activiteiten, maar het heeft zich beperkt tot het onderstrepen van de noodzaak nieuwe parameters vast te stellen, terwijl de taak om ze te definiëren is overgedragen aan de Commissie.</p>
      <p sl="nl">Het bbp is een verouderde indicator, gebaseerd op economische stelregels die, door reductie van kwaliteit tot kwantiteit, zaken als persoonlijke en gemeenschappelijke welvaart over het hoofd zien, werkgelegenheid onderwaarderen ten opzichte van productiviteit en slechts rekening houden met de productie van nieuwe dingen, niet het behoud ervan.</p>
    </intervention>
    <intervention id="3-466-000" speaker_id="96698" name="Viktor Uspaskich" is_mep="True" mode="written">
      <p sl="lt">Als we een blik werpen op de bbp-schaal van het IMF (de EU staat op de eerste plaats, Litouwen op de 82e), kunnen we zien dat het bbp niet alles zegt. Het bbp doet onvoldoende recht aan de complexe socio-economische realiteit van nationale en regionale uitdagingen. Hoewel het bbp een sterke macro-economische indicator is, laat het niet de grootste sociale problemen van Litouwen zien, zoals werkeloosheid, de kwaliteit van onderwijs en van gezondheidszorgsystemen en de ongelijkheid in inkomensverdeling. In Litouwen en op EU-niveau is er vaak gebrek aan duidelijke informatie gegevens en indicatoren, en daarom ondersteun ik het voorstel van de rapporteur om voor een beter verslag over sociale indicatoren te zorgen. Ik hoop dat dit uitgebreidere informatie biedt voor het ontwikkelen van beleid.</p>
    </intervention>
    <intervention id="3-467-250" speaker_id="96976" name="Luís Paulo Alves" is_mep="True" mode="written">
      <p sl="pt">Ik stem voor dit verslag, omdat het een gedegen evaluatie inhoudt van het proces en de tenuitvoerlegging zoals die tot nog toe hebben plaatsgehad en omdat door dit verslag het debat wordt ingezet over het toekomstige bestuur, de toekomstige exploitatie en de toekomstige financiering van het initiatief en over het besluit om wereldwijde satellietnavigatiesystemen en andere onafhankelijke Europese systemen in het leven te roepen. Het gaat dan om alle commerciële aspecten van de exploitatie, alsook om de juridische en contractuele structuren en de financieringsconstructies voor de verschillende exploitatiemodellen waarmee de opzet van het bestuursmodel wordt verzekerd.</p>
    </intervention>
    <intervention id="3-467-375" speaker_id="96862" name="Sophie Auconie" is_mep="True" mode="written">
      <p sl="fr">Het Galileo-programma (satellietnavigatie) is uitermate belangrijk omdat het de Europese Unie in staat stelt zich te bekwamen in geavanceerde technologieën. Jammer genoeg is Galileo geconfronteerd met vertragingen en bijkomende kosten. Met het oog op deze situatie, is het onontbeerlijk dat wij nadenken over nieuwe oplossingen. Daarom heb ik het verslag van onze collega, de heer Remek, gesteund waarin is gesteld dat alle mogelijke bronnen van financiering moeten worden onderzocht, naast de bijdrage van de EU-begroting.</p>
    </intervention>
    <intervention id="3-467-500" speaker_id="96680" name="Zigmantas Balčytis" is_mep="True" mode="written">
      <p sl="lt">Galileo is, samen met EGNOS (European Geostationary Navigation Overlay Service, een systeem voor de verbetering van de nauwkeurigheid en betrouwbaarheid van de gegevens van het US Global Positioning System (GPS)), het Global Navigation Satellite System (GNSS, wereldwijd navigatiesatellietsysteem) dat is ontwikkeld door de EU. Zodra het is voltooid, moet het bestaan uit 27 satellieten plus een geschikt aantal reservesatellieten in een baan om de aarde op een hoogte van ongeveer 23 000 km boven het aardoppervlak, en een wereldwijd netwerk van ongeveer 40 grondstations. De EU heeft besloten zelf een wereldwijd navigatiesatellietsysteem op te zetten om twee belangrijke redenen: ten eerste de onafhankelijkheid van Europa van andere wereldwijde navigatiesystemen en autonomie, en ten tweede om een aandeel te krijgen in deze snel groeiende wereldwijde markt van de hightechindustrie, die op dit moment grotendeels wordt gedomineerd door de VS. Ik ben het ermee eens dat er een breed en uitgebreid debat moet komen op politiek niveau over het gewenste niveau van ambitie (waarin wordt beslist over het niveau van de geleverde diensten) en de beschikbare financiële middelen (waarbij een politieke keus moet worden gemaakt tussen een puur door de EU gefinancierd programma en de mogelijkheid om nationale of privébijdragen toe te staan). Het resultaat van dit debat zal invloed hebben op de beleidsmogelijkheden voor het toekomstige bestuur en beheer van de GNSS-systemen.</p>
    </intervention>
    <intervention id="3-468-000" speaker_id="97198" name="Mara Bizzotto" is_mep="True" mode="written">
      <p sl="nl">Het project voor het verwezenlijken van een wereldwijd Europees satellietnavigatieprogramma (GNNS) is een belangrijke en ongetwijfeld zinvolle uitdaging voor de technologische toekomst van Europa, maar de verwachtingen over de uitgaven en investeringen door de EU organen voor dit project zijn op dit moment nog steeds niet duidelijk. Men verwacht binnen enkele jaren verdere uitgaven, naast de kosten die men aanvankelijk voor het programma had voorzien. Ik acht het waarschijnlijk dat er nog meer uitgaven nodig zullen zijn voor de afronding van het project. Ik onthoud mij daarom van uiteindelijke stemming over het initiatief in dit verslag.</p>
    </intervention>
    <intervention id="3-468-250" speaker_id="72775" name="Rachida Dati" is_mep="True" mode="written">
      <p sl="fr">Ik heb met veel genoegen voor dit verslag gestemd dat het resultaat is van een omvangrijk politiek besluit, met name over de tenuitvoerlegging van Galileo. Het is van doorslaggevend belang dat het Europese wereldwijde satellietnavigatiesysteem snel wordt gelanceerd en, zoals in het verslag wordt onderstreept, met financiële garanties op lange termijn. De concurrentie vanuit de Verenigde Staten (met het Global Positioning System - GPS) dwingt ons ertoe Galileo snel te lanceren gezien de economische, technische, politieke en strategische belangen die op het spel staan.</p>
    </intervention>
    <intervention id="3-468-500" speaker_id="4347" name="Christine De Veyrac" is_mep="True" mode="written">
      <p sl="fr">De Europese Unie heeft zich tot doel gesteld wereldleider te worden inzake wereldwijde satellietnavigatiesystemen (GNSS) met de programma’s EGNOS en Galileo, om zo haar technologische onafhankelijkheid te garanderen ten opzichte van de Amerikaanse GPS. Rekening houdend met het aanzienlijke economisch rendement van dergelijke programma’s, heb ik voor het verslag-Remek gestemd, dat de Commissie en de lidstaten oproept voldoende financiering te garanderen, opdat de uitvoering van deze projecten tegen 2018 wordt verzekerd en ze zich zo als een geloofwaardig uitdager van het Amerikaans systeem kunnen opwerpen.</p>
    </intervention>
    <intervention id="3-469-000" speaker_id="96951" name="Diane Dodds" is_mep="True" mode="written">
      <p sl="en">Mijnheer de Voorzitter, in een tijd waarin de Commissie, en ook dit Parlement, zou moeten zoeken naar en komen met voorstellen om geld te besparen, krijgen we dit verslag aangeboden, waarin wordt voorgesteld het satellietnavigatiesysteem Galileo te voltooien tegen 1,9 miljard euro aan extra kosten in het volgende meerjarige financiële kader. Laten we niet vergeten dat dit gebeurt tegen een achtergrond waar het Galileo-satellietproject is begonnen met een begroting van 7,7 miljard euro en nu naar schatting 22,6 miljard euro zal gaan kosten. Tegen zo’n voorstel zeg ik categorisch nee. De begrotingslijnen die al bestaan voor dit project zijn ruimschoots voldoende voor de voltooiing en toch wordt er – zoals gebruikelijk – voorgesteld nog meer uit te geven. Ik weet dat mijn kiezers weinig steun zullen geven aan de huidige uitgaven aan Galileo, laat staan aan een verhoging. Ik verzoek de EP-leden en de Commissie nogmaals dringend realistisch te zijn en voorzichtig om te gaan met het geld dat we hebben en waarmee we moeten streven naar maximaal voordeel voor onze kiezers.</p>
    </intervention>
    <intervention id="3-470-000" speaker_id="96977" name="Diogo Feio" is_mep="True" mode="written">
      <p sl="pt">De Europese satellietnavigatiesystemen hebben gezorgd voor vertragingen en bijkomende kosten, die de verantwoordelijken ertoe zouden moeten aanzetten te gaan nadenken of er geen andere wegen moeten worden gevolgd bij de tenuitvoerlegging ervan. Nu landen als Portugal de hulp van de andere lidstaten moeten inroepen en Europa als geheel een ernstige economische en financiële crisis doormaakt die zijn stabiliteit in gevaar brengt, moet een nog grotere inspanning worden geleverd om kostenoverschrijdingen en buitensporige uitgaven te voorkomen.</p>
      <p sl="pt">Zonder het strategische belang van deze projecten in twijfel te trekken zie ik het toch als mijn plicht te benadrukken dat ze niet aan de verwachtingen hebben voldaan. Aangezien Galileo en de Europese overlaydienst voor geostationaire navigatie (EGNOS) beide Europese programma’s zijn en het gemeenschappelijke publieke belang van de Unie dienen, ben ik het ermee eens dat ze over de hele lijn genomen uit de EU-begroting moeten worden gefinancierd, maar ik denk dat er ook nog een afweging moet worden gemaakt wat betreft andere mogelijke financieringsbronnen, met inbegrip van innovatieve vormen van financiering.</p>
    </intervention>
    <intervention id="3-470-250" speaker_id="96899" name="José Manuel Fernandes" is_mep="True" mode="written">
      <p sl="pt">Dit verslag van de hand van de heer Remek, dat gaat over Europese satellietnavigatieprogramma’s, heeft als doel een tussentijdse evaluatie van deze programma’s die de beoordeling van de uitvoering ervan omvat en tevens betrekking heeft op toekomstige uitdagingen en financiële vooruitzichten.</p>
      <p sl="pt">Sinds 2000, toen de Global Positioning System (GPS)-dienst beschikbaar kwam, is deze sector exponentieel gegroeid (124 miljard euro in 2008), waarbij de prognose voor de binnenlandse markt voor 2025 in totaal 230 miljard euro bedraagt. In 2008 besloot de EU middels Verordening (EG) nr. 683/2008 haar eigen satellietnavigatiesysteem in het leven te roepen, te weten Galileo en de Europese overlaydienst voor geostationaire navigatie (EGNOS), met als doel onafhankelijkheid en autonomie van Europa, verhoging van het marktaandeel en versterking van de concurrentiepositie van de industrie in een strategische en snelgroeiende markt.</p>
      <p sl="pt">Ondanks de kostenoverschrijdingen bij de uitvoering van het project heb ik vóór de voorstellen van de rapporteur gestemd omdat ik inzie dat de EU voorop moet lopen bij het onderzoek en de ontwikkeling van geavanceerde technologie, zeker als het gaat om technologie die ook nog eens een wetenschappelijke en economische troefkaart vormt voor de EU.</p>
    </intervention>
    <intervention id="3-470-500" speaker_id="96706" name="João Ferreira" is_mep="True" mode="written">
      <p sl="pt">Zoals we al zeiden over de toepassing van een wereldwijd Europees satellietnavigatiesysteem voor transport, kan het gebruik van deze technologie een belangrijke bijdrage leveren aan de ontwikkeling, de modernisering en de diversificatie van publieke diensten, en een rol spelen bij het scheppen van kansen voor samenwerking, en vooruitgang in de wetenschap en haar toepassingen, en bij de uitwisseling van en het bieden van toegang tot informatie, waarbij de nodige waarborgen geboden moeten worden voor de eerbiediging van de garanties, rechten en vrijheden van het publiek. We hebben het hier echter niet over het bestaan van een wereldwijd satellietnavigatiesysteem voor Europa waarvan het uitgangspunt de inzet voor niet-militaire doelen is en dat niet is opgenomen in het veiligheidsapparaat van de EU.</p>
      <p sl="pt">Waar het wel om gaat is het volgende probleem: het potentiële gebruik van het systeem voor militaire en agressieve doeleinden. In dit verband is het met name zorgwekkend dat dit satellietnavigatiesysteem wordt opgezet om te concurreren met het Global Positioning System (GPS) van de Verenigde Staten, waarvan de EU afhankelijk is en dat zoals bekend onder militaire controle staat gezien de financiering uit Amerikaanse federale militaire programma’s. We herhalen dan ook onze twijfels ten aanzien van de grenzen die aan de potentiële inzet van deze programma’s worden gesteld in een context van veronderstelde concurrentie tussen de EU en de VS voor wat betreft de functionaliteit en de mogelijke baten van deze systemen.</p>
    </intervention>
    <intervention id="3-471-000" speaker_id="4466" name="Ilda Figueiredo" is_mep="True" mode="written">
      <p sl="pt">We hebben het hier niet over het bestaan van een wereldwijd satellietnavigatiesysteem voor Europa waarvan het uitgangspunt de inzet voor niet-militaire doelen is en dat niet is opgenomen in het veiligheidsapparaat van de EU. Het probleem is het potentiële gebruik van het systeem voor militaire en agressieve doeleinden.</p>
      <p sl="pt">Het gebruik van het systeem voor niet-militaire doelen zou een belangrijke bijdrage kunnen leveren aan de publieke-dienstverlening, met kansen voor samenwerking, vooruitgang in de wetenschap en haar toepassingen, en aan de uitwisseling van en het bieden van toegang tot informatie, waarbij de nodige waarborgen geboden moeten worden voor de eerbiediging van de garanties, rechten en vrijheden van het publiek.</p>
      <p sl="pt">Het is echter zorgwekkend dat dit satellietnavigatiesysteem is opgezet om te concurreren met het Global Positioning System (GPS) van de Verenigde Staten, waarvan de EU afhankelijk is en dat zoals bekend onder militaire controle staat gezien de financiering uit Amerikaanse federale militaire programma’s.</p>
      <p sl="pt">Daarom hebben we nog steeds ernstige twijfels ten aanzien van de grenzen die aan de potentiële inzet van deze programma’s worden gesteld in een context van concurrentie, zowel tussen de functionaliteit en de mogelijke baten van deze systemen als tussen de EU en de VS.</p>
    </intervention>
    <intervention id="3-472-000" speaker_id="23868" name="Monika Flašíková Beňová" is_mep="True" mode="written">
      <p sl="sk">De EU heeft een belangrijke stap gezet met haar politieke besluit, vastgelegd in Verordening (EG) nr. 683/2008, om een onafhankelijk Europees wereldwijd satellietnavigatiesysteem (GNSS) in het leven te roepen, in eigendom en in beheer van de Europese Unie. De Commissie zou een omvattende analyse moeten laten uitvoeren om een gedetailleerder beeld te krijgen van de mogelijke scenario's en operationele middelen en exploitatiemiddelen voor de periode na 2013. Het gaat dan om alle commerciële aspecten van de exploitatie, alsook om de juridische en contractuele structuren en de financieringsconstructies voor de verschillende exploitatiemodellen waarmee de opzet van een stabiel bestuursmodel wordt verzekerd.</p>
    </intervention>
    <intervention id="3-473-000" speaker_id="4553" name="Jacqueline Foster" is_mep="True" mode="written">
      <p sl="en">Galileo, Europa’s eigen wereldwijde satellietnavigatiesysteem, is van groot belang voor Europa en in het bijzonder het Verenigd Koninkrijk. Dit project, dat ik volledig steun, heeft niet alleen significante financiering met publieke middelen ontvangen; ook de particuliere industrie in de hele EU investeert geld, tijd en expertise in de ontwikkeling van dit systeem.</p>
      <p sl="en">Hoewel ik erken dat het noodzakelijk is om hiermee door te gaan, zag ik mij echter genoodzaakt mij te onthouden van de eindstemming. In het verslag van de heer Remek wordt gesuggereerd dat voor de voltooiing van het Galileo-systeem aanvullende financiering nodig is die kan oplopen tot 1,9 miljard euro in het volgende meerjarige financiële kader (MFK). In het huidige moeilijke financiële klimaat moet ik bezwaar maken tegen deze verhoging van de uitgaven, in het bijzonder gezien het feit dat het programma de begroting nu al met 60 procent heeft overschreden. Ik ben van mening dat Galileo binnen de huidige begroting moet blijven.</p>
      <p sl="en">Laten we kijken hoe we het huidige systeem kunnen verbeteren met de middelen die we hebben. Ik wil de Commissie met klem verzoeken ingrijpende maatregelen te nemen om het beheer van het programma te verbeteren en besparingen te bewerkstelligen. Hiervoor moet de Commissie een grondige en uitgebreide effectbeoordeling uitvoeren, zodat wij een geïnformeerde besluit kunnen nemen over de toekomstige financiering van het programma.</p>
    </intervention>
    <intervention id="3-473-250" speaker_id="96693" name="Juozas Imbrasas" is_mep="True" mode="written">
      <p sl="lt">Ik ben blij met dit document omdat dit verslag een reactie is op de mededeling van de Commissie over de tussentijdse evaluatie van de autonome Europese wereldwijde navigatiesatellietsysteem (GNSS) (Galileo en EGNOS), dat ingaat op het proces en de uitvoering tot nu toe, en dat het debat aanzwengelt over toekomstig bestuur, beheer en financiering. De EU heeft besloten zelf een wereldwijd navigatiesatellietsysteem op te zetten om twee belangrijke redenen: ten eerste de onafhankelijkheid van Europa van andere wereldwijde navigatiesystemen en autonomie, en ten tweede om een aandeel te krijgen in deze snel groeiende wereldwijde high-tech markt, die op dit moment grotendeels wordt gedomineerd door de VS. Indirecte voordelen van het programma worden geschat op ongeveer 60 miljard euro per jaar (inclusief de downstream- en upstreammarkt en voordelen van algemeen nut). Het GNSS wordt gezien als een baanbrekende technologie met groot potentieel voor het creëren van innovaties, het opbouwen van een high-tech kennisbasis en het verhogen van de productiviteit in vele sectoren. De jaarlijkse groeipercentages van de markt voor GNSS-producten en –diensten worden geschat op meer dan 10 procent. De Commissie moet een uitgebreide analyse starten voor een nauwkeuriger vaststelling van de mogelijke scenario’s en middelen van bedrijf en exploitatie na 2013. Dit omvat alle commerciële aspecten van de exploitatie en tevens de juridische, contractuele en financiële structuren van de diverse exploitatiemodellen die ervoor zullen zorgen dat er een stabiel bestuursmodel wordt gevestigd.</p>
    </intervention>
    <intervention id="3-473-500" speaker_id="28313" name="Ville Itälä" is_mep="True" mode="written">
      <p sl="fi">De systemen EGNOS en Galileo zullen, wanneer ze gereed zijn, de veiligheid in het vervoer vergroten door het gebruik van bepaalde toepassingen. Deze toepassingen vertegenwoordigen ook de groeiende mondiale markten waar de Europese Unie financieel van profiteert. De ontwikkeling van deze systemen levert een wezenlijke bijdrage aan de ontwikkeling van de Europese luchtvaart en aan een zuiniger en doelmatiger systeem van weg- en spoorwegvervoer. Een mogelijk probleem voor de ontwikkeling van deze toepassingen en het op tijd gereed krijgen van de systemen is een gebrek aan investeringen. Het is belangrijk om het nut voor de lidstaten in te zien van investeringen en het op tijd ontwikkelen van de systemen.</p>
    </intervention>
    <intervention id="3-473-625" speaker_id="96816" name="Giovanni La Via" is_mep="True" mode="written">
      <p sl="nl">Mijnheer de Voorzitter, geachte collega’s, ik heb vóór het voorstel van mevrouw Ţicău gestemd, omdat het project dat beoordeeld wordt tegemoet komt aan de vele verwachtingen van hen die met optimisme naar wetenschappelijke en technologische ontwikkelingen kijken. EGNOS en Galileo zijn programma’s die ongeveer 60 miljard euro aan directe voordelen voor de Europese economie en het maatschappelijk leven zullen opleveren, in de vorm van verbeterde veiligheid op de weg en in de lucht, minder luchtvervuiling en pesticidengebruik, nieuwe banen en meer openbare veiligheid, waardoor ze een zeer belangrijk economisch voordeel hebben. Daarom is het nodig dat de Commissie, voordat er een besluit wordt genomen over nieuwe financiële vastleggingen uit de EU begroting in het volgende meerjarig financieel kader, een duidelijke beoordeling moet overleggen van alle mogelijke technische opties en van de bijbehorende kosten en voordelen.</p>
    </intervention>
    <intervention id="3-473-750" speaker_id="105849" name="Agnès Le Brun" is_mep="True" mode="written">
      <p sl="fr">Tien jaar geleden lanceerde de Europese Unie twee satellietnavigatieprogramma’s: Galileo en EGNOS. Het eerste programma zal operationeel zijn in 2014 en zal met een precisie van minder dan één meter werken, waar de GPS een nauwkeurigheid van meerdere meters hanteert. Door deze technologische vooruitgang zullen de Europese bedrijven vernieuwing kunnen boeken en bij de top behoren van de diensten die dankzij geolocalisatie mogelijk zijn. Maar Galileo bezit ook een strategische dimensie. Vandaag hangt Europa af van het GPS-systeem, dat Amerikaans is. Zodra Galileo operationeel zal zijn, geniet de Unie van een volmaakte onafhankelijkheid en superioriteit op dit terrein. Iedereen begrijpt het belang van deze toepassingen. De civiele en militaire middelen van de lidstaten zullen dus veel efficiënter zijn. Ik heb ingestemd met deze resolutie van het Parlement, die niet alleen lof spreekt over het technische succes, maar de Europese Commissie ook herinnert aan de punten waarop het programma nog kan worden verbeterd: de financiering, de bewustmakingscampagne bij de burger en de betrokkenheid van onze internationale partners.</p>
    </intervention>
    <intervention id="3-474-000" speaker_id="1403" name="David Martin" is_mep="True" mode="written">
      <p sl="en">De belangrijkste uitdaging voor de internationale activiteiten van de GNSS-programma’s wordt het verzekeren van de compatibiliteit en interoperabiliteit met Galileo voor het krijgen van toegang tot wereldwijde, aan GNSS gerelateerde middelen en het vaststellen van wereldwijde standaarden voor het verzekeren van de veiligheid van het netwerk van grondstations en het deel in de ruimte en daarnaast het garanderen van een strengere controle op gevoelige, met EU-geld gefinancierde GNSS-technologieën, zodat in internationaal verband kan worden gewerkt aan innovatieve en specialistische toepassingen met een supraregionaal belang. Een belangrijk doel zal zijn om marktkansen te scheppen voor de Europese industrie van GNSS-technologie en -toepassingen.</p>
    </intervention>
    <intervention id="3-474-500" speaker_id="4462" name="Clemente Mastella" is_mep="True" mode="written">
      <p sl="it">Wij zijn van mening dat het Europees wereldwijd satellietnavigatiesysteem (GNSS) van de EU, bestaande uit Galileo en EGNOS, een belangrijke stap betekent voor Europa, omdat Europa hiermee zijn onafhankelijkheid van andere wereldwijde navigatiesystemen garandeert en in de tweede plaats een aandeel verkrijgt in een hightechmarkt die razendsnel groeit. Het is cruciaal om de continuïteit van de dienst te waarborgen, aangezien een (tijdelijke) beperking of terugval van GPS-signalen een enorme invloed zal hebben op onze economie en samenleving als er geen alternatieve GNSS-systemen voorhanden zijn. Niettemin zal Galileo, teneinde de voordelen volledig te kunnen uitbuiten, de fase van volledige operationele capaciteit moeten bereiken. Daartoe zijn verdere investeringen nodig. Het financiële beeld is allesbehalve rooskleurig. Wij vinden dat ook dat er een breed en allesomvattend politiek debat moet worden gehouden over het gewenste ambitieniveau en de beschikbare financiële middelen. Tot slot zijn wij van mening dat er een allesomvattende analyse moet worden uitgevoerd om een gedetailleerder beeld te krijgen van de mogelijke scenario's en operationele middelen en exploitatiemiddelen voor de periode na 2013. Het gaat dan om alle commerciële aspecten van de exploitatie, alsook om de juridische en contractuele structuren en de financieringsconstructies voor de verschillende exploitatiemodellen waarmee de opzet van een stabiel bestuursmodel wordt verzekerd.</p>
    </intervention>
    <intervention id="3-474-750" speaker_id="96978" name="Nuno Melo" is_mep="True" mode="written">
      <p sl="pt">Dankzij de Europese satellietnavigatieprogramma’s, te weten Galileo en de Europese overlaydienst voor geostationaire navigatie (EGNOS), zal Europa autonomie en strategische onafhankelijkheid van de andere economische blokken weten te bewerkstelligen, wat zeer belangrijk is en zal bijdragen tot de verbetering van het dagelijks leven van de Europese burgers, nog afgezien van de directe en indirecte voordelen voor de Europese economie. De problemen rond de financiering van deze programma’s kunnen echter tot ernstige vertragingen in de uitvoering leiden, met alle mogelijke schade van dien.</p>
      <p sl="pt">We moeten zorgen voor een financieringsstrategie op middellange en lange termijn om het noodzakelijke vertrouwen in de markt te kunnen scheppen en daarmee investeringen aan te trekken en de aanschaf van toepassingen en diensten te stimuleren. Alleen een volledig functioneel Galileo- en EGNOS-systeem zal een troefkaart zijn voor de EU op al haar beleidsterreinen, niet in de laatste plaats vervoer, landbouw, de strijd tegen de klimaatverandering, de preventie van natuurrampen en rampen door toedoen van de mens, wetenschap, technologie en innovatie.</p>
    </intervention>
    <intervention id="3-475-000" speaker_id="96670" name="Louis Michel" is_mep="True" mode="written">
      <p sl="fr">Het Europees Parlement heeft het wereldwijde satellietnavigatiesysteem (GNSS) van de Europese Unie, dat operationeel werd door de programma’s Galileo en EGNOS, altijd ondersteund. Jammer genoeg hangt de Europese Unie vandaag af van het mondiale positioneringssysteem (GPS) van de Verenigde Staten.</p>
      <p sl="fr">Nochtans biedt Galileo duidelijke voordelen in vergelijking met het GPS-systeem. Bovendien wordt EGNOS dagelijks door 80 000 Europese landbouwers gebruikt en werd dit programma onlangs gecertificeerd voor de burgerluchtvaart en normaal gezien binnenkort voor het maritiem transport. Het ruimtevaartbeleid en het GNSS-programma zijn van strategisch belang en moeten tastbare voordelen opleveren voor burgers en bedrijven.</p>
      <p sl="fr">In dit opzicht moet de Commissie de compatibiliteit en interoperabiliteit van Galileo met andere satellietnavigatiesystemen verzekeren. Tot slot is het belangrijk dat deze Europese programma’s voldoende financieel worden ondersteund zodat ze concreet kunnen worden uitgevoerd.</p>
    </intervention>
    <intervention id="3-475-500" speaker_id="96999" name="Alexander Mirsky" is_mep="True" mode="written">
      <p sl="en">De EU heeft een belangrijke stap gezet met haar politieke besluit. Het verslag is een tussentijdse evaluatie van dit vlaggenschipinitiatief waarbij het proces en de tenuitvoerlegging zoals die tot nog toe hebben plaats gehad worden beoordeeld en waarbij het debat wordt ingezet over het toekomstige bestuur, de toekomstige exploitatie en de toekomstige financiering in het EU-stelsel. Naar mijn mening zou de Commissie een omvattende analyse moeten laten uitvoeren om een gedetailleerder beeld te krijgen van de mogelijke scenario's en operationele middelen en exploitatiemiddelen voor de periode na 2013. Ik steun het verslag van Vladimir Remek volledig en ik heb voorgestemd.</p>
    </intervention>
    <intervention id="3-476-000" speaker_id="28255" name="Andreas Mölzer" is_mep="True" mode="written">
      <p sl="de">Het satellietnavigatiesysteem GNSS, dat wil zeggen de programma's Galileo en EGNOS, is inmiddels net als het grootschalige project van het Schengeninformatiesysteem II een bodemloze put. Nog steeds schijnt het onmogelijk te zijn om de concrete kosten ervan te ramen – er staat alleen vast dat bezuinigingen nodig zijn om een ware explosie van de steeds maar stijgende kosten van het project te voorkomen. Het kan echter niet dat de besparingen bij de desbetreffende diensten alleen ten koste gaan van de Europese burgers als belastingbetalers en dat alleen nog maar diensten in het kader van militaire toepassingen overblijven. In dit verband zijn nog nadere discussies nodig over de aanpak en uitvoering van het project tot nu toe en over het beheer, het gebruik en de financiering ervan in de toekomst.</p>
      <p sl="de">In ieder geval valt niet te verwachten dat grotere inspanningen van de particuliere sector op dit gebied voor financiële ontlasting zullen zorgen. Met spanning kunnen we derhalve uitzien naar de evaluatie van de Commissie. Het idee achter Galileo is in beginsel goed, maar de kosten moeten binnen de perken blijven. Dit punt was bepalend voor mijn stemgedrag.</p>
    </intervention>
    <intervention id="3-476-250" speaker_id="96981" name="Franz Obermayr" is_mep="True" mode="written">
      <p sl="de">Net als in het geval van ITER is de EU er weer eens in geslaagd een project zo lang uit te stellen dat de kosten uiteindelijk niet meer te overzien zijn. Dat was eerder het geval met het Schengeninformatiesysteem II en nu weer met het satellietnavigatiesysteem GNSS (Galileo en EGNOS). En niet alleen de bijkomende kosten, ook de heel 'normale' projectkosten zijn de pan uit gerezen. Inmiddels tracht men middels besparingen de schade te beperken. Dat is ook dringend nodig. Maar helaas lijkt het erop dat die besparingen uitsluitend ten koste gaan van de Europese belastingbetaler, omdat het dienstverleningsaanbod wordt beperkt. Het GNSS zal waarschijnlijk alleen voor militaire doeleinden worden gebruikt, maar de burgers mogen ervoor opdraaien – en dat ook nog eens dubbel en dwars, vanwege de dreigende bijkomende kosten. Het in principe wenselijke project GNSS komt hierdoor in een kwaad daglicht te staan. Ik heb mij daarom van stemming onthouden.</p>
    </intervention>
    <intervention id="3-476-500" speaker_id="96900" name="Georgios Papanikolaou" is_mep="True" mode="written">
      <p sl="el">Ik heb voor het verslag over de tussentijdse evaluatie van het Galileo-programma gestemd. Europa onderneemt ambitieuze inspanningen om een Europees satellietnavigatiesysteem op te zetten dat een netwerk van 30 satellieten omvat en postioneringsdiensten van hoge kwaliteit biedt. Daarmee kan Europa zijn autonomie en onafhankelijkheid van andere mondiale navigatiesystemen verzekeren en een aandeel verwerven in de grote mondiale hightechmarkt, waar nu de VS en Japan de scepter zwaaien. Bovendien zal Galileo steun kunnen bieden aan de verwezenlijking van geavanceerde verkeersregelingssystemen voor alle soorten van vervoer (weg, lucht, zee, enzovoort), met alle voordelen van dien: meer efficiëntie en minder milieuschade. In de landbouwsector kan Galileo helpen bij de verbetering van de landbouwopbrengst door te zorgen voor een efficiënter bodem- en watergebruik en door de behoefte aan kunstmest en bestrijdingsmiddelen te verminderen. De vragen die ik eerder al in een vraag aan de Commissie (E-0339/10) heb gesteld over de hoge kosten voor de realisatie van dit project blijven echter onbeantwoord. De kosten voor de uitvoering van het programma waren aanvankelijk geschat op 3 330 miljoen euro (waarvan 1 800 miljoen euro ten laste van de overheidssector). Deze kosten zijn echter verhoogd tot een bedrag van 5 580 miljoen euro dat geheel ten laste zal komen van de overheidsector in een economisch zeer moeilijke tijd.</p>
    </intervention>
    <intervention id="3-476-750" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Ik heb voor dit verslag gestemd. De EU heeft een belangrijke stap gezet met haar politieke besluit, vastgelegd in Verordening (EG) nr. 683/2008, om een onafhankelijk Europees wereldwijd satellietnavigatiesysteem (GNSS) – Galileo en European Geostationary Navigation Overlay Service (EGNOS) – in het leven te roepen, in eigendom en in beheer van de Europese Unie. De mededeling die in dit verslag besproken wordt, is een tussentijdse evaluatie van dit vlaggenschipinitiatief waarbij het proces en de implementatie zoals die tot nog toe hebben plaats gehad worden beoordeeld en waarbij het debat wordt ingezet over het toekomstige bestuur, de toekomstige exploitatie en de toekomstige financiering.</p>
      <p sl="pt">In de huidige economische context, moet er dringend een breed en omvattend debat op politiek niveau moet plaatsvinden over het gewenste ambitieniveau (resulterend in het geleverde niveau van dienstverlening) en de beschikbare financiële middelen (waarbij een politieke keuze zou moeten worden gemaakt tussen een alleen door de EU gefinancierd programma en een programma waarbij nationale bijdragen of privébijdragen welkom zijn). De uitkomst van deze discussie zal invloed hebben op de politieke mogelijkheden voor het toekomstige bestuur en beheer van de GNSS-systemen.</p>
    </intervention>
    <intervention id="3-477-000" speaker_id="96994" name="Fiorello Provera" is_mep="True" mode="written">
      <p sl="it">Het Galileo-systeem zal nauwkeuriger en betrouwbaarder informatie geven dan het Amerikaanse Global Positioning System (GPS). Dit systeem draagt in belangrijke mate bij tot de autonomie van de EU en haar onafhankelijkheid van andere wereldwijde navigatiesystemen, en tot het verkrijgen van een aandeel in een hightechmarkt die wereldwijd razendsnel groeit. Zoals bekend wordt het programma volledig gefinancierd uit de EU-begroting, met een budget van 3,4 miljard euro tot 2014. Het is eveneens bekend dat de indirecte voordelen van het programma op rond de 60 miljard euro per jaar worden geschat, maar de Commissie heeft aangegeven dat er verdere investeringen nodig zijn om de fase van volledige operationele capaciteit te kunnen bereiken. Omdat niet duidelijk is welke kosten het Galileo-systeem voor de belastingbetalers met zich meebrengt, heb ik mij van stemming onthouden, niet in de laatste plaats om de Commissie nogmaals te verzoeken helderheid te verschaffen over de kosten die in de toekomst met het project gemoeid zullen zijn.</p>
    </intervention>
    <intervention id="3-477-500" speaker_id="96903" name="Paulo Rangel" is_mep="True" mode="written">
      <p sl="pt">Het programma Galileo, dat, samen met EGNOS, gericht is op het uitwerken van een mondiaal satellietnavigatiesysteem (GNSS), sluit aan op een strategische keuze van de Europese Unie: Het bevestigt haar intrede op de markt, terwijl haar inspanningen erop gericht zijn om een speler te worden op de mondiale markt, die momenteel gedomineerd wordt door de Verenigde Staten, en het is van belang voor het ondersteunen van de eigen Europese economie. Ik wil erop wijzen dat, zoals in het verslag gezegd wordt, meer dan 7 procent van het bbp van de EU afhankelijk is van de beschikbaarheid van GPS, wat de behoefte aan een autonoom satellietnavigatiesysteem vergroot.</p>
      <p sl="pt">Op dit moment wil men een globale analyse van het project maken. Uit de conclusies blijkt dat de kosten voor de exploitatie van EGNOS en Galileo worden geschat op ongeveer 800 miljoen euro per jaar en dat de inkomsten naar verwachting rond de 80 miljoen euro per jaar zullen bedragen in 2030. De indirecte voordelen van het programma worden echter geschat op rond de 60 miljard euro per jaar. In die context is het volgens mij belangrijk om, net zoals de rapporteur voorstelt, het debat over het toekomstige bestuur, de toekomstige exploitatie en de toekomstige financiering in te zetten, om zo degelijke en veilige oplossingen te vinden voor de toekomst van Europa.</p>
    </intervention>
    <intervention id="3-478-000" speaker_id="28352" name="Zuzana Roithová" is_mep="True" mode="written">
      <p sl="cs">Ik ben volmondig voorstander van een autonoom Europees wereldwijd satellietnavigatiesysteem en stem in met de goedkeuring van alle daartoe benodigde maatregelen, opdat de volledige operationele capaciteit van het systeem ontplooid kan worden. Alle fracties van het Europese Parlement delen deze mening, hetgeen overduidelijk blijkt uit het feit dat er geen amendementen zijn ingediend op het verslag. In het verslag van de heer Remek roepen we de Europese Commissie op om de huidige problemen onverwijld aan te pakken en voor dusdanige financiering voor het programma te zorgen dat het systeem in 2018 volledig operationeel is. Om het concurrentievoordeel van de EU te kunnen handhaven, mogen we niet verder dralen met de ingebruikname, want anders streven andere landen als China, India of Japan ons volledig voorbij.</p>
    </intervention>
    <intervention id="3-479-000" speaker_id="28409" name="Raül Romeva i Rueda" is_mep="True" mode="written">
      <p sl="en">Dit was een rampzalige stemming voor de Groenen. Wij hebben tegen gestemd in de twee afzonderlijke stemmingen (de paragrafen 19 en 20) en deze zijn allebei aangenomen. We hebben tegengestemd bij de eindstemming, maar de tekst is aangenomen. Wij maken ons vooral zorgen over de snelheid waarmee sommigen dit willen doordrukken, ondanks de talloze vragen die we nog hebben.</p>
    </intervention>
    <intervention id="3-480-000" speaker_id="96819" name="Licia Ronzulli" is_mep="True" mode="written">
      <p sl="it">Ik heb voor dit verslag gestemd, omdat ik het belang onderken van het Galileo-project als onderdeel van een Europees wereldwijd satellietnavigatiesysteem. Hiermee garandeert de EU haar autonomie en onafhankelijkheid van andere wereldwijde navigatiesystemen en verkrijgt zij een aandeel in een hightechmarkt die overal ter wereld razendsnel groeit. Onze concurrenten zijn sterker geworden en gaan voortvarend te werk, en Galileo zal de fase van volledige operationele capaciteit moeten bereiken teneinde de voordelen volledig te kunnen uitbuiten. Daarom moet er in de mate die de rapporteur aangeeft verder worden geïnvesteerd in het project.</p>
    </intervention>
    <intervention id="3-481-000" speaker_id="4545" name="Catherine Stihler" is_mep="True" mode="written">
      <p sl="en">Ik ben blij met dit verslag, waarin de Commissie wordt verzocht een omvattende analyse te laten uitvoeren om een gedetailleerder beeld te krijgen van de mogelijke scenario's en operationele middelen en exploitatiemiddelen voor de periode na 2013. Het gaat dan om alle commerciële aspecten van de exploitatie, alsook om de juridische en contractuele structuren en de financieringsconstructies voor de verschillende exploitatiemodellen waarmee de opzet van een stabiel bestuursmodel wordt verzekerd. Het verslag is in de commissie met een overweldigende meerderheid aangenomen (44 tegen 4).</p>
    </intervention>
    <intervention id="3-481-500" speaker_id="96974" name="Nuno Teixeira" is_mep="True" mode="written">
      <p sl="pt">Het Europese initiatief om de programma’s Galileo en EGNOS op te richten, zal Europa in staat stellen om niet alleen een strategische autonomie en onafhankelijkheid te verkrijgen ten opzicht van de andere economische blokken, maar het zal vooral ook het dagelijkse leven van de Europese burgers verbeteren en rechtstreekse en onrechtstreekse voordelen genereren voor de Europese economie.</p>
      <p sl="pt">Om de werkelijke voordelen van de programma’s ten volle te kunnen benutten, is het echter wel nodig om een strategie op het vlak van financiering en beheer uit te werken op middellange en lange termijn, waarin de belangrijkste programma’s die toegepast moeten worden, opgenomen worden. Enkel op die manier kan men het nodige vertrouwen wekken op de markten en zo investeringen veiligstellen en toepassingen en diensten aankopen.</p>
      <p sl="pt">Pas wanneer ze volledig in werking gesteld zijn, zullen het Galileo- en het EGNOS-systeem concrete voordelen opleveren voor alle beleidsdomeinen van de Europese Unie, in het bijzonder voor het vervoer, de landbouw, de strijd tegen de klimaatverandering, het voorkomen van natuurrampen en menselijke rampen en op het gebied van wetenschap, technologie en innovatie. Om de steun voor dergelijke projecten te verhogen, is het van fundamenteel belang om de communicatie tussen de projectverantwoordelijken en de bevolking in het algemeen te verbeteren om zo een rechtstreekse band te smeden tussen deze initiatieven en de Europese burgers. Bovendien ben ik van mening dat het noodzakelijk is om een adequate financiële structuur op te zetten om deze initiatieven uit te werken en daarna toe te passen.</p>
    </intervention>
    <intervention id="3-482-000" speaker_id="96918" name="Derek Vaughan" is_mep="True" mode="written">
      <p sl="en">In dit verslag wordt gekeken naar de vooruitgang die is geboekt op weg naar een Europees wereldwijd satellietnavigatiesysteem, Galileo, en naar de kwesties met betrekking tot het toekomstige bestuur van het initiatief. Als het volledig operationeel is, zal Galileo een concurrent zijn van het Amerikaanse GPS en zal het gebruikmaken van een omvangrijker en nauwkeuriger systeem van satellieten en grondstations verspreid over de wereld. Hoewel er aanzienlijke technische vooruitgang is geboekt, is het verslag kritischer ten aanzien van de financiële situatie van het project. Er worden kwesties aan de orde gesteld die moeten worden aangepakt en er worden plannen van aanpak aanbevolen die ervoor kunnen zorgen dat het satellietsysteem zo snel mogelijk de volledige operationele capaciteit (FOC) bereikt, wat een sneller rendement op investering oplevert, en dit verslag dient als basis voor het debat over de beste manier waarop de Commissie dit kan bereiken.</p>
    </intervention>
    <intervention id="3-483-250" speaker_id="96976" name="Luís Paulo Alves" is_mep="True" mode="written">
      <p sl="pt">Ik heb voor dit verslag gestemd omdat er goede beleidsprioriteiten voor het Europees Parlement worden voorgesteld voor het meerjarig financieel kader, zowel op het vlak van wetgeving als op het vlak van begroting. Een aantal van de prioriteiten die werden voorgesteld door de S&amp;D en waar ik op wil wijzen, zijn bijvoorbeeld: 1) investeren in werkgelegenheid en groei; 2) de sociale dimensie, rechten van werknemers en arbeidsvoorwaarden; 3) duurzaamheid; 4) Europese toegevoegde waarde; 5) een voorstel voor de structuur en de looptijd.</p>
      <p sl="pt">Ik wil ook wijzen op het feit dat het noodzakelijk is om speciale aandacht te besteden aan perifere regio’s en regio’s die kampen met ernstige en permanente natuurlijke of demografische belemmeringen, zoals de dunbevolkte meest noordelijke regio's, eilanden, grensoverschrijdende en berggebieden, opdat de middelen en de capaciteiten die in deze regio’s voorhanden zijn een bijdrage van betekenis kunnen leveren tot de toekomstige concurrentiepositie van de Europese Unie.</p>
    </intervention>
    <intervention id="3-484-000" speaker_id="96954" name="Marta Andreasen" is_mep="True" mode="written">
      <p sl="en">Ik heb tegen het verslag van de heer Garriga Polledo van de commissie SURE gestemd, omdat het de aanbeveling bevat de EU-begroting voor de periode 2014 tot 2020 met 5 procent te verhogen. Ik kon niet voor het amendement van de conservatieven stemmen waarin wordt verzocht de begroting te bevriezen op het niveau van 2013, omdat ik er sterk van overtuigd ben dat er een verlaging nodig is en dat hun standpunt een zwak uitgangspunt voor de onderhandelingen is.</p>
      <p sl="en">Ik heb een amendement ingediend om de begroting te verlagen met 2,8 procent, het gemiddelde percentage onregelmatigheden dat van invloed is op de EU-begroting, zoals gemeld door de Europese Rekenkamer. Tot de amendementen en innovaties waartegen ik bezwaar heb gemaakt, behoorde een amendement voor het oprichten van een informele en machteloze toezichtgroep in het Europees Parlement voor het onderzoeken van programma’s.</p>
    </intervention>
    <intervention id="3-483-500" speaker_id="28276" name="Laima Liucija Andrikienė" is_mep="True" mode="written">
      <p sl="en">Ik heb voor deze belangrijke resolutie over Investeren in de toekomst: een nieuw meerjarig financieel kader (MFK) voor een concurrerend, duurzaam en integratiegericht Europa gestemd. Ik ben het met de rapporteur eens dat het Europees Parlement met het verwerpen van de mogelijkheid van het bevriezen van de begroting, zoals in december 2010 is voorgesteld door vijf regeringsleiders (van Frankrijk, het Verenigd Koninkrijk, Nederland, Duitsland en Finland), een sterk politiek signaal afgeeft voor de onderhandelingen tussen de 27 lidstaten, die zullen beginnen na de officiële presentatie van het voorstel van de Europese Commissie, die naar verwachting op 29 juni zal plaatsvinden. Het is belangrijk om op te merken dat eenparigheid van stemmen binnen de lidstaten en goedkeuring van het Europees Parlement nodig zijn om het uiteindelijke besluit te nemen, wat op zijn vroegst in juni 2012 te verwachten is. Wij, de leden van het Europees Parlement, eisen een verhoging van de middelen met ten minste 5 procent in vergelijking met de begroting van 2013. Het is ook belangrijk om op te merken dat het Europees Parlement een nieuwe structuur voorstelt die alle interne beleidsmaatregelen onder de titel “Europa 2020” in één enkele rubriek samenbrengt en vraagt om een looptijd van 5 of 5+5 jaar vanaf 2021.</p>
    </intervention>
    <intervention id="3-485-000" speaker_id="1941" name="Roberta Angelilli" is_mep="True" mode="written">
      <p sl="it">Na meer dan een jaar presenteert de Bijzondere Commissie beleidsuitdagingen en begrotingsmiddelen voor een duurzame Europese Unie na 2013 eindelijk de toekomstige besluiten inzake prioriteiten op uitgavengebied, die gericht zijn op een efficiënt en doeltreffend gebruik van de EU-kredieten waarmee de implementatie van resultaatgericht beleid wordt beoogd. Gelet op het feit dat de EU-begroting vooral een investeringsbegroting is die verdere publieke en private investeringen kan aantrekken, moet het mogelijk zijn om de begroting adequaat af te stemmen op de veranderende behoeften en omstandigheden.</p>
      <p sl="it">Met het besluit om de middelen van het volgende MFK met 5 procent te verhogen, wordt de stabiliteit van de bestaande programmeringscycli gewaarborgd en worden nieuwe investeringen gedaan in bijvoorbeeld de Europese energie- en transportnetwerken waarmee Europa zijn concurrentievermogen kan beschermen en de weg kan bereiden voor economische groei op de lange termijn. Deze sectoren zijn voorts opgenomen in de Europa 2020-strategie, waarmee wordt beoogd slimme, duurzame en inclusieve groei te creëren aan de hand van kennis, innovatie en het bevorderen van de sociale en territoriale samenhang.</p>
    </intervention>
    <intervention id="3-486-000" speaker_id="97228" name="Pino Arlacchi" is_mep="True" mode="written">
      <p sl="en">Mijnheer de Voorzitter, het verslag over een nieuw meerjarig financieel kader (MFK) voor een concurrerend, duurzaam en integratiegericht Europa is een waardevol stuk collectieve analyse van de toekomstige configuraties van de EU-begroting. In het verslag worden de financiële middelen geraamd die de Unie in de periode vanaf 1 januari 2014 nodig heeft om haar doelstellingen te bereiken en haar beleidsmaatregelen uit te voeren. De essentiële punten zijn een verzoek tot een verhoging van ten minste 5 procent in de totale EU-begroting voor 2013 en een verzoek tot de invoering van een autonome financieringsbron.</p>
      <p sl="en">Het verslag wijst er heel duidelijk op dat de Unie zonder voldoende aanvullende middelen in het MFK na 2013 niet in staat zal zijn te voldoen aan de bestaande beleidsprioriteiten, te weten de prioriteiten in verband met Europa 2020 en de nieuwe taken die het Verdrag van Lissabon met zich meebrengt, en al helemaal niet bij machte zou zijn te reageren op onverwachte gebeurtenissen. Ik heb ook voor dit verslag gestemd omdat het oproept tot een transparanter, eenvoudiger en eerlijker stelsel van financiering voor de Europese Unie.</p>
    </intervention>
    <intervention id="3-486-500" speaker_id="96862" name="Sophie Auconie" is_mep="True" mode="written">
      <p sl="fr">Ik heb ingestemd met dit uitstekende verslag van de hand van mijn collega Garriga Polledo, omdat het een zeer goed beeld geeft van de begroting die de Europese Unie na 2013 nodig heeft om in te spelen op de politieke uitdagingen waarmee ze zal worden geconfronteerd. Als Europa daadwerkelijk het in de Europese verdragen neergeschreven beleid wil uitvoeren, het meest recente beleid inbegrepen, moet het over de financiële middelen beschikken die overeenstemmen met de omvang van deze ambities. Daarom heb ik gestemd voor het ontvangen van “eigen middelen” en de invoering van een “belasting op financiële transacties” die de begroting van de Europese Unie zullen financieren. Deze noodzakelijke uitbreiding van de Europese begroting moet samengaan met substantiële besparingen via de optimalisatie van de (gemeenschappelijke) uitgaven. Het gemeenschappelijk landbouwbeleid (GLB), dat essentieel is voor de voedselveiligheid en –onafhankelijkheid van ons continent, en het regionale beleid van de EU, versterkt door de oprichting van een nieuwe tussencategorie van regio's die extra financiële steun mogelijk maakt voor de regio’s waarvan het bbp per inwoner tussen 75 procent en 90 procent van het Europees gemiddelde ligt, zoals de Franse regio’s Auvergne en Limousin, krijgen in die begroting trouwens de ruimte die zij verdienen. Dit verslag is dus een zeer waardevolle steun voor onze burgers!</p>
    </intervention>
    <intervention id="3-487-000" speaker_id="28114" name="Liam Aylward" is_mep="True" mode="written">
      <p sl="ga">De Europese landbouwsector is van sociaaleconomisch belang, vooral als het erom gaat voedselzekerheid te waarborgen en plattelandsgemeenschappen en het milieu te promoten. Het GLB moet derhalve over een sterke begroting en voldoende middelen beschikken om aan die doeleinden te kunnen voldoen. Ik steun volledig wat het verslag stelt ten aanzien van de brede doelstellingen en taken van het GLB en dat er niet bezuinigd moet worden op de financiering van het GLB voor 2013 om het in staat te stellen behoorlijk aan die brede behoeften te voldoen.</p>
      <p sl="ga">Er wordt veel verwacht van het volgend meerjarig financieel kader als het erom gaat de doelstellingen van de Europa 2020-strategie te bereiken, onderzoek en innovatie aan te moedigen, de uitdagingen voor het milieu te bestrijden, de doelstellingen van het Europees Sociaal Fonds, het Cohesiefonds en het Europees Fonds voor Regionale Ontwikkeling te bereiken, en onderwijs, mobiliteit, opleiding en levenslang leren te cultiveren. De EU moet over adequate middelen en een sterk meerjarig financieel kader beschikken als het die doeleinden wil bereiken en aan de behoeften van de inwoners van de Europese Unie wil voldoen.</p>
    </intervention>
    <intervention id="3-487-500" speaker_id="96680" name="Zigmantas Balčytis" is_mep="True" mode="written">
      <p sl="lt">Ik heb voor dit verslag gestemd. De Europese Unie staat voor enorme uitdagingen en er zijn aanzienlijke financiële middelen nodig om deze aan te kunnen. Het is duidelijk dat het huidige middelensysteem van de EU-begroting niet kan garanderen dat alle aangegane verplichtingen worden uitgevoerd. Ik ben het ermee eens dat het noodzakelijk is om de begrotingsprincipes grondig te herzien, zodat in de toekomst de fondsen voor de EU-begroting uit onze eigen middelen komen. We moeten ook dringend innovatieve financieringsmechanismen overwegen, zoals een belasting op financiële transacties, wat een belangrijke bijdrage zou leveren aan de financiering van de EU-begroting.</p>
    </intervention>
    <intervention id="3-488-000" speaker_id="4507" name="Bastiaan Belder" is_mep="True" mode="written">
      <p sl="nl">Het verslag-Garriga Polledo kan ik niet steunen. De reden daarvoor is dat ik mij principieel keer tegen de vervanging van de lidstaatbijdragen door rechtstreekse EU-middelen, lees een EU-belasting. De Unie moet immers ten dienste staan van de lidstaten en dat moet blijken in de financiering. Inhoudelijk heb ik moeite met de Europa 2020-strategie als leidraad voor het meerjarig financieel kader. De doelen van de strategie betreffen sociaal en werkgelegenheidsbeleid, bevoegdheden van de lidstaten. De mislukte Lissabonstrategie toont waar het toe leidt als we onze strategie baseren op zaken waar de Europese Unie geen zeggenschap over heeft. Het verslag wil verder het bedrag aan achterstallige betalingen verkleinen door de betalingen te verhogen. Als de uitvoering van projecten niet voortvarend verloopt, is het echter rationeel om minder nieuwe contractuele verplichtingen aan te gaan.</p>
      <p sl="nl">Kortom, het verslag geeft geen blijk van inzicht in zorgvuldig begrotingsbeheer in het licht van de enorme economische problemen van de Europese economieën. De tering naar de nering zetten is een beter adagium dan deze onwenselijke roep om meer en nieuwe middelen. Op deze wijze herhalen we op Europees niveau de fouten die een aantal lidstaten de afgelopen jaren heeft gemaakt.</p>
    </intervention>
    <intervention id="3-488-500" speaker_id="38610" name="Slavi Binev" is_mep="True" mode="written">
      <p sl="bg">In het verslag-Garriga Polledo staan de talrijke uitdagingen centraal waarvoor de Europese Unie staat, maar vooral de behoefte van de gewone burgers om ervan overtuigd te worden dat de Europese instellingen en de Europese Unie hun waarden en belangen dienen. Daarom steun ik het volgende meerjarig financieel kader dat ertoe moet bijdragen dat de Europese burgers tot het inzicht komen dat de Unie in staat is hun langetermijnbelangen in het oog te houden en na te streven en ook werkelijk resultaat kan opleveren door te zorgen voor duurzame groei en interne samenhang. Hoewel er enkele beslissingen in staan waarmee ik het niet volledig eens ben, is het verslag over het geheel genomen gunstig voor de belangen van Bulgarije en heb ik ervoor gestemd.</p>
    </intervention>
    <intervention id="3-489-000" speaker_id="97198" name="Mara Bizzotto" is_mep="True" mode="written">
      <p sl="it">Ik heb tegen het verslag van de heer Garriga Polledo gestemd, omdat ik bezwaar heb tegen enkele elementen in de ontwerpresolutie waarover wij stemmen. Hoewel ik bepaalde paragrafen steun, zoals de paragraaf over de instelling van één zetel voor het Europees Parlement, wordt in het verslag de instelling van een heuse belasting nagestreefd die bestemd is voor de financiering van de activiteiten van de EU. De Romagemeenschappen worden gefinancierd, iets waar mijn partij altijd tegen is geweest, en er worden grote bedragen toegekend in het kader van een verdere uitbreidingsronde van de Europese Unie in de richting van de Westelijke Balkan. Ook hier sta ik niet achter. Tot slot zouden ontwikkelingslanden Europese middelen ontvangen voor de bestrijding van de klimaatverandering, middelen waardoor, de milieupropaganda terzijde, het lot van het ecosysteem echt niet zal veranderen.</p>
    </intervention>
    <intervention id="3-490-000" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Ik heb voor deze resolutie gestemd omdat ik voel dat de bijdrage van het Europees Parlement aan het debat erg belangrijk is over hoe het geld uit de EU-begroting in de toekomst (2014-2020) moet worden verdeeld en welke terreinen zouden moeten worden gefinancierd om Europa van de wereldwijde crisis te helpen herstellen. Volgens het debat uitte de aangenomen resolutie felle kritiek op het idee dat door bepaalde lidstaten werd geopperd om de EU-begroting te bevriezen tegen 2013, gezien de financiële moeilijkheden die vele EU-landen de laatste tijd het hoofd hebben moeten bieden. In de plaats daarvan zijn wij bij het bepalen van de financiële vooruitzichten van de EU voor 2014-2020 er blijven op aandringen de nodige financiering te garanderen voor terreinen die economische groei en succesvolle ontwikkeling stimuleren. Deze terreinen omvatten onderzoek en het stimuleren van vernieuwing, de bestrijding van werkloosheid, armoede en uitsluiting, een goede voorbereiding op demografische veranderingen, verantwoord gebruik van natuurlijke rijkdommen, binnen- en buitenlandse veiligheid, landbouw- en regionaal beleid en de ontwikkeling van de energie- en vervoersinfrastructuur.</p>
    </intervention>
    <intervention id="3-491-000" speaker_id="29074" name="Vito Bonsignore" is_mep="True" mode="written">
      <p sl="it">Ik feliciteer de rapporteur met zijn werk, dat ik heb gesteund. Europa moet het volgende meerjarig financieel kader (MFK) gebruiken om de burgers echt tegemoet te komen. Zij gaan al te lang gebukt onder de gevolgen van de economische crisis. Daarnaast moet het volgende MFK zorgen voor solide groei op de lange termijn. De Europese Unie heeft nog niet voldaan aan de verwachtingen en ambities die zij er wel op na zou moeten houden. We moeten het hoofd bieden aan uiterst ingewikkelde uitdagingen, aan de economische crisis, de bevolkingskrimp en de energietekorten. Het antwoord op deze uitdagingen moet worden gezocht in de Europa 2020-strategie, die als belangrijkste referentie op beleidsgebied moet fungeren voor het volgende MFK. We moeten een aantal hoofdprioriteiten aanwijzen voor het volgende MFK, zoals groei en werkgelegenheid, duurzame ontwikkeling, samenhang ter bevordering van groei en werkgelegenheid, burgerschap, en Europa als wereldspeler.</p>
      <p sl="it">Het volgende MFK moet op een flexibele manier worden ontworpen om de tekortkomingen van het huidige MFK te vermijden. Het zou in die zin goed zijn om een tussentijdse evaluatie te houden om de plafonds te herzien. Tot slot moet het huidige stelsel van niet-budgettaire instrumenten voor flexibiliteit worden verbeterd door de inzet ervan te vergemakkelijken en ze te voorzien van passende bedragen. Het volgende MFK moet een juist evenwicht bieden tussen stabiliteit, voorspelbaarheid op de middellange termijn en flexibiliteit.</p>
    </intervention>
    <intervention id="3-491-500" speaker_id="105624" name="Philippe Boulland" is_mep="True" mode="written">
      <p sl="fr">Ik heb op woensdag 8 juni 2011 ingestemd met een verhoging van de begroting 2014-2020. Zoals we weten, is de begroting het begin van elke politieke handeling. Zonder begroting zijn er geen plannen mogelijk. De EU-begroting moet daarom een weerspiegeling zijn van de groeistrategie en de ambities die de EU voor haar burgers koestert. De lidstaten hebben voorgesteld de EU-begroting te bevriezen, en dit omwille van twee redenen. Enerzijds komt het geld van de bijdragen van de lidstaten en anderzijds houdt een stabiele begroting voor de periode 2014-2020 in dat alle grote EU-projecten met het oog op het herstel van de groei en de investering in de toekomst gevaar lopen. De lidstaten willen dat de EU een beslissende rol speelt wanneer er risico’s moeten worden genomen, maar bekritiseren haar wanneer ze dit doet. Ik heb dus zoals de meerderheid van mijn collega’s – behalve de eurosceptici – voor een uitbreiding van de begroting met 5 procent gestemd om grote toekomstige projecten te financieren. Het is nu duidelijk: de staten zijn niet alleen in staat om de problemen op te lossen die zijn ontstaan door de globalisering. De volgende fase zal erin bestaan de EU een eigen begroting toe te kennen die gebaseerd is op eigen middelen, zodat zij niet meer afhankelijk is van de onwil van de lidstaten.</p>
    </intervention>
    <intervention id="3-492-000" speaker_id="38420" name="Cristian Silviu Buşoi" is_mep="True" mode="written">
      <p sl="nl">De bevoegdheden van de EU zijn door de jaren heen toegenomen, met name na de inwerkingtreding van het Verdrag van Lissabon. De begroting is echter slechts mondjesmaat opgeschroefd. Onze ambitie is om te komen tot een concurrerend, duurzaam en integratiegericht Europa. Als we deze ambitieuze doelstellingen willen verwezenlijken, denk ik dat de financiële middelen waarover de EU beschikt even ambitieus moeten zijn.</p>
      <p sl="nl">Daarom geloof ik dat de voor het komende MFK voorziene begroting met minimaal 5 procent moet worden opgetrokken. Ook moet de EU met zowel vertegenwoordigers van de Europese instellingen als nationale parlementen een diepgaand debat voeren over de eigen middelen, zodat we consensus bereiken over een systeem van eigen middelen dat garant staat voor de doeltreffende uitvoering van Europees beleid. Ik schaar me achter de in dit verslag genoemde noodzaak om de middelen toe te wijzen aan maatregelen die tot doel hebben de doelstellingen van de Europa 2020-strategie te verwezenlijken.</p>
      <p sl="nl">Ik ben het er ook volledig mee eens dat we moeten zorgen voor samenhang en complementariteit tussen de diverse instrumenten die momenteel voorhanden zijn om onderzoek, ontwikkeling en innovatie te stimuleren. Tot slot moet een geloofwaardige begroting coherent zijn en doeltreffende uitgaven waarborgen door overlappingen in het gebruik van middelen te voorkomen.</p>
    </intervention>
    <intervention id="3-493-000" speaker_id="28148" name="Françoise Castex" is_mep="True" mode="written">
      <p sl="fr">Ik heb voor dit verslag gestemd. De grote verdienste van dit verslag is het streven naar de mobilisatie van alle begrotingsmiddelen van de Unie op een coherente manier en als middel om de Europa 2020-strategie te verwezenlijken, alsook het streven om zich af te zetten tegen de bekrompen visie van de meeste lidstaten. Terwijl de lidstaten Europa reduceren tot de gemene deler van hun bijdragen, die ze graag willen zien dalen, en van de bedragen die ze terugkrijgen, die ze graag willen zien stijgen, is dit verslag een pleidooi voor sterk geïntegreerde EU-beleidsmaatregelen, die zowel betrekking hebben op gewoonterechtelijke praktijken als op de in het Verdrag van Lissabon toevertrouwde nieuwe bevoegdheden.</p>
    </intervention>
    <intervention id="3-494-000" speaker_id="96603" name="Nessa Childers" is_mep="True" mode="written">
      <p sl="en">We moeten de EU-begroting afstemmen op de 21e eeuw. De begroting moet passen bij onze ambities. Er zijn nieuwe pan-Europese investeringen nodig om de toegevoegde waarde op Europees niveau te stimuleren door als katalysator op te treden voor meer particuliere investeringen en door schaalvoordelen te creëren. Er zijn grote groene investeringen nodig op gebieden als vernieuwbare infrastructuur, met meer windmolenparken in het noorden en zonne-energie in het zuiden. Ierse investeringen in windenergie zullen bijvoorbeeld alleen rendabel zijn als er een Europese infrastructuur is om die energie via het Verenigd Koninkrijk en Frankrijk te exporteren. In deze tijd van stijgende olieprijzen en toenemende milieuschade weten we dat de EU zich nu moet ontwikkelen tot een duurzamere samenleving door efficiënter met energie om te gaan, door meer vernieuwbare energie te gebruiken, door te investeren in openbaar vervoer en door ervoor te zorgen dat onze kinderen in een schone en gezonde omgeving kunnen leven. De EU-begroting voor de lange termijn moet ook de overeengekomen strategische doelen van de Europa 2020-strategie volgen, in het bijzonder onze internationaal bindende klimaatdoelen. Het GLB moet worden hervormd zodat landbouwers worden beloond voor het leveren van collectieve goederen, zoals een aantrekkelijk landschap dat rijk is aan biodiversiteit. We moeten de GLB-begroting in stand houden om ervoor te zorgen dat deze essentiële milieudiensten worden geleverd in Ierland en de rest van Europa.</p>
    </intervention>
    <intervention id="3-495-000" speaker_id="24030" name="Philip Claeys" is_mep="True" mode="written">
      <p sl="nl">Het verslag over het meerjaarlijks financieel kader van de EU houdt op geen enkele manier rekening met de verzuchtingen van de lidstaten, de kiezers en de belastingbetalers in Europa. Er wordt altijd maar gepleit voor meer inkomsten voor de Europese Unie, terwijl er op alle andere bestuursniveaus juist bespaard moet worden. Het getuigt van verregaande arrogantie en wereldvreemdheid om daar geen rekening mee te houden. Europa moet de tering naar de nering zetten, zich beperken tot haar kerntaken en zelf ook een reeks besparingen doorvoeren. Enkel op die manier kan het vertrouwen van de kiezers teruggewonnen worden.</p>
    </intervention>
    <intervention id="3-495-375" speaker_id="96856" name="George Sabin Cutaş" is_mep="True" mode="written">
      <p sl="nl">Ik heb voor het verslag over het nieuwe meerjarig financieel kader gestemd, omdat het voorziet in de mogelijkheid een belasting op financiële transacties op Europees niveau in te voeren. Deze belasting op speculatieve financiële transacties zou dit soort praktijken ontmoedigen en EU-lidstaten helpen nieuwe inkomsten te genereren.</p>
    </intervention>
    <intervention id="3-495-750" speaker_id="4347" name="Christine De Veyrac" is_mep="True" mode="written">
      <p sl="fr">De Europese Unie draagt concreet bij tot het aanzwengelen van de Europese economieën dankzij de investeringen in onderzoek en innovatie en door haar steun aan de landbouw en aan regionale ontwikkeling. Daarom stem ik volmondig in met de voorstellen die vandaag door ons Parlement werden aangenomen om de begroting van de Europese Unie voor de komende zeven jaar vast te leggen. Om in te spelen op de behoeften van de burgers, heeft het Parlement voorgesteld om in het kader van de structuurfondsen een nieuwe tussencategorie regio's op te richten waarvan het bbp per capita tussen 75 procent en 90 procent van het Europees gemiddeld bbp ligt. Deze regio’s zullen dus financiële hulp kunnen krijgen op basis van criteria die meer specifiek op hun situatie van toepassing zijn. Ik stem volmondig in met dit voorstel dat bijvoorbeeld rechtstreeks ten goede komt aan de inwoners van mijn achterban in de regio Languedoc-Roussillon.</p>
    </intervention>
    <intervention id="3-496-000" speaker_id="2212" name="Philippe de Villiers" is_mep="True" mode="written">
      <p sl="fr">Het Europees Parlement spreekt zich nogmaals uit over de Europese begroting op basis van het meerjarig financieel kader, een soort vijfjarenplan van de EU.</p>
      <p sl="fr">De EU, die soms erg zware offers eist van de lidstaten, denkt er niet over om zelf de hand in het vuur te steken. De voorstellen in deze tekst zijn niet realistisch en lijken eerder op slaapverwekkende mantra’s; zo is er voor verspilling en bureaucratie een glansrijke toekomst weggelegd.</p>
      <p sl="fr">Erger nog, om zich te bevrijden van de "chantage" van de lidstaten, die logischerwijs hun bijdrage aan de EU, die nu al zo hoog is, niet nog verder willen verhogen, zet het Parlement de eigen EU-begroting opnieuw bovenaan de agenda, wat eigenlijk neerkomt op een Europese belasting. "Doe wat ik zeg, niet wat ik doe" zou de nieuwe Europese slogan kunnen zijn.</p>
    </intervention>
    <intervention id="3-495-500" speaker_id="96868" name="Karima Delli" is_mep="True" mode="written">
      <p sl="fr">Ik ben blij dat amendement 74 bij het aannemen van dit verslag is behouden, omdat er daarin voor wordt gepleit de tussenliggende categorie van regio’s in het leven te roepen voor de komende programmaperiode 2007-2013 van het cohesiebeleid. Het amendement is dus gericht op een eerlijkere verdeling van de middelen uit de structuur- en cohesiefondsen.</p>
    </intervention>
    <intervention id="3-496-500" speaker_id="28127" name="Lena Ek" is_mep="True" mode="written">
      <p sl="sv">Ik vind het positief dat in het verslag de klemtoon ligt op de gemeenschappelijke uitdagingen waarmee we in Europa worden geconfronteerd. In het verslag komen onderwerpen aan bod als de klimaat- en milieukwesties als onderdeel van alle beleidsgebieden, de strijd voor democratie, vrede en vrijheid op mondiaal niveau, en de dringende behoefte aan onderzoek, innovatie en infrastructuur. De Europa 2020–strategie en investeringen in initiatieven met Europese toegevoegde waarde liepen als een rode draad door de discussies tijdens de werkzaamheden met betrekking tot dit verslag. Ik maak mij echter grote zorgen over het feit dat we de bevoegdheid voor het vastleggen van prioriteiten in handen hebben gegeven van de Raad. Alle vereisten inzake een inclusief, duurzaam en concurrerend Europa mogen dan wel zijn opgenomen, toch is het volkomen onmogelijk om alles in een keer te financieren met middelen uit de EU-begroting. Ik wil een realistische en uitvoerbare onderhandelingsstrategie en daar zijn we in dit verslag niet in geslaagd omdat er geen duidelijke prioriteiten in zijn vastgelegd. Daarom onthield ik me bij de eindstemming van stemming.</p>
    </intervention>
    <intervention id="3-497-000" speaker_id="96977" name="Diogo Feio" is_mep="True" mode="written">
      <p sl="pt">Op een moment waarop de EU al heeft ingezien dat er meer coördinatie tussen de economische beleidslijnen en meer toezicht op het begrotingsbeleid nodig is, lijkt het idee dat het meerjarig financieel kader (MFK) het economisch bestuur moet ondersteunen me een bijzonder relevant idee.</p>
      <p sl="pt">Daarnaast lees ik in het verslag verschillende punten van zorg die uitgewerkt en bestudeerd moeten worden. Ik vind het positief dat het MFK ten dienste wordt gesteld van de Europa 2020-strategie, dat men ervoor wil zorgen om de begroting voor het gemeenschappelijk landbouwbeleid (GLB) op zijn minst te behouden en dat men de tweepijlerstructuur wilt aanhouden. Ik stel echter nogmaals vast dat de oproep om een heffing op financiële transacties in te voeren opnieuw opduikt in een verslag dat niet rechtstreeks verband houdt met het vaststellen van een fiscaal beleid, en dat vind ik geen transparante werkwijze.</p>
    </intervention>
    <intervention id="3-497-250" speaker_id="96899" name="José Manuel Fernandes" is_mep="True" mode="written">
      <p sl="pt">Ik wil de rapporteur feliciteren met het uitstekende werk dat hij geleverd heeft en dat geleid heeft tot een verslag dat het begin kan zijn van het uitwerken van het volgende meerjarig financieel kader (MFK) na 2013, wat een uitdaging vormt voor de Commissie en voor de Raad.</p>
      <p sl="pt">Over de Europa 2020-strategie bestaat een consensus, de prioriteiten zijn duidelijk en de doelstellingen zijn meetbaar. Deze strategie zal als referentie dienen voor de volgende financiële perspectieven. Deze strategie zal echter enkel slagen als er een begroting wordt opgesteld die overeenstemt met de projecten en doelstellingen die in de strategie bepaald zijn. Het is daarom noodzakelijk om de bedragen van het MFK aan te passen aan de ambitie en het compromis waarvan de Europa 2020-strategie de belichaming is. Het cohesiebeleid is het resultaat van het solidariteitsbeginsel. Het is belangrijk dat die cohesie wordt bereikt op het economische, het sociale en het territoriale gebied en dat zij de armste regio’s vooruithelpt. Ik ben van mening dat het van fundamenteel belang is dat de middelen van het cohesiebeleid minstens op hetzelfde niveau gehouden worden.</p>
      <p sl="pt">Het gemeenschappelijk landbouwbeleid (GLB) is een succes geworden. Daarom moeten ook de middelen voor landbouw behouden blijven en billijker verdeeld worden. Het is belangrijk dat er gewerkt wordt in de richting van een MFK waarvan de inkomsten niet voor 80 procent uit de nationale begrotingen komen. Er moet daarom dringend een debat gevoerd worden over de nieuwe eigen middelen.</p>
    </intervention>
    <intervention id="3-497-500" speaker_id="96706" name="João Ferreira" is_mep="True" mode="written">
      <p sl="pt">De rapporteur beweert dat het tijd is om een einde te maken aan de hoogdravende intentieverklaringen zonder dat daar de nodige financiële middelen aan gekoppeld worden die nodig zijn om de vooropgestelde doelstellingen in de praktijk te brengen. Welnu, dit verslag is een uitstekend voorbeeld van dat soort praktijken. Er wordt eigenlijk voorgesteld om de communautaire begroting tot 2020 te bevriezen (met een restaanpassing van 5 procent), waardoor heel wat doelstellingen die in de 40 pagina’s van de strategie – en in het bijzonder de doelstelling van economische en sociale samenhang – in het gedrang komen.</p>
      <p sl="pt">De geplande begrotingen voor deze financiële perspectieven zullen, in het licht van een ernstige economische en sociale crisis, die aangescherpt wordt door het communautaire beleid, niet volstaan om een herverdelende werking te garanderen, die van essentieel belang is voor de daadwerkelijke toepassing van het cohesiebeginsel. We hebben talloze voorstellen ingediend over de noodzakelijke versterking van de communautaire begroting ter ondersteuning van de economische en sociale samenhang, die gepaard moet gaan met een inperking van de verplichte nationale bijdragen, die beperkt moeten worden tot een maximum van 10 procent van het totale bedrag van de voorgestelde projecten, in het bijzonder voor die landen met de grootste financiële moeilijkheden. Bovendien hebben we steeds gewezen op het belang van het bevorderen van investeringen in openbare diensten, het ondersteunen van de productie, het scheppen van banen met rechten, het uitroeien van de armoede en het bestrijden van sociale ongelijkheden.</p>
      <p sl="pt">In dit verslag wordt een heel andere richting voorgesteld, daarom hebben wij tegen gestemd.</p>
    </intervention>
    <intervention id="3-498-000" speaker_id="4466" name="Ilda Figueiredo" is_mep="True" mode="written">
      <p sl="pt">Ondanks een aantal positieve gerichte voorstellen, wordt in dit verslag geen breuk met of geen verandering van het huidige Europese beleid inzake haar financiële middelen voorgesteld. Daarom hebben wij tegen dit verslag gestemd.</p>
      <p sl="pt">Het is bijzonder ernstig dat er niet gekozen wordt om de absolute prioriteit te verlenen aan het oplossen van de ernstige sociale problemen die de economische en sociale crisis veroorzaakt, via een aanzienlijke verhoging van de communautaire begroting voor de steun ter bevordering van de economische en sociale samenhang, die gepaard moet gaan met een inperking van de verplichte nationale bijdragen, die beperkt moeten worden tot een maximum van 10 procent van het totale bedrag van de voorgestelde projecten. In landen met de grootste financiële moeilijkheden moet dergelijke begroting vooral gericht zijn op investeringen in openbare diensten, het ondersteunen van de productie, het scheppen van banen met rechten, het uitroeien van de armoede en het bestrijden van sociale ongelijkheden en andere vormen van discriminatie, in het bijzonder genderdiscriminatie.</p>
      <p sl="pt">Het is eveneens nodig om vrede en ontwikkelingssamenwerking en –steun te bevorderen en om de militaire uitgaven en de uitgaven voor externe vertegenwoordiging aanzienlijk terug te dringen.</p>
      <p sl="pt">Jammer genoeg beperkt de rapporteur zich tot het voorstel om een restverhoging van 5 procent toe te passen in vergelijking met het huidige niveau van de communautaire begroting, hoewel hij gekant is tegen een bevriezing van de Europese begroting na 2013, zoals enkele lidstaten hadden voorgesteld. Dit voorstel voor een verhoging betekent echter dat het volgende meerjarig financieel kader (de financiële perspectieven) voor 2014-2020 slechts 1,11 procent van het bruto nationaal inkomen (BNI) van de EU zou bedragen, in tegenstelling tot 1,06 procent, het geplande percentage voor 2013.</p>
    </intervention>
    <intervention id="3-499-000" speaker_id="23868" name="Monika Flašíková Beňová" is_mep="True" mode="written">
      <p sl="sk">In een context waarin veel lidstaten ingrijpende aanpassingen aan hun begrotingen doorvoeren moet de zaak voor de EU-begroting zo krachtig mogelijk worden bepleit. De EU-begroting moet de hoogste mate van Europese toegevoegde waarde (ETW) leveren, moet op betrouwbare wijze worden beheerd en moet zoveel mogelijk publieke en particuliere middelen aantrekken. De structuur van het volgende MFK moet realistisch zijn, de continuïteit van de planning waarborgen en de tekortkomingen van het huidige MFK vermijden, met name het gebrek aan flexibiliteit binnen de rubrieken. De wijze waarop het stelsel van eigen middelen van de EU is geëvolueerd, namelijk de geleidelijke vervanging door nationale bijdragen waardoor het als een te zware last voor de nationale overheidsfinanciën wordt ervaren, maakt de hervorming ervan noodzakelijker dan ooit.</p>
      <p sl="sk">Ik ben van mening dat een verbeterd stelsel waarbij eerlijkheid, transparantie en afdoende begrotingsontvangsten gewaarborgd zijn, een budgettair besluitvormingsproces mogelijk maakt dat meer gericht kan worden op centrale prioriteiten van de EU. Met name moeten de huidige uitzonderingen en correctiemechanismen geleidelijk worden afgeschaft, als onontbeerlijke stap naar een eerlijker en doorzichtiger EU-begroting.</p>
    </intervention>
    <intervention id="3-500-000" speaker_id="2125" name="Pat the Cope Gallagher" is_mep="True" mode="written">
      <p sl="en">De EU-begroting na 2013 moet geschikt zijn om het concurrentievermogen te behouden, de economische groei te vergroten en de hoge werkloosheid in Europa te bestrijden. Ik ben van mening dat landbouw en een sterk, goed gefinancierd gemeenschappelijk landbouwbeleid essentieel zijn om deze doelstelling te behalen. Ik ben het volledig eens met de oproep in het verslag om de landbouw te koppelen aan de Europa 2020-strategie, want ik ben er sterk van overtuigd dat de landbouw- en voedingssector een waardevolle bijdrage kunnen leveren aan de toekomstige economische groei in Ierland en de rest van Europa. Daarom is het essentieel dat we de ongeveer 1,7 miljard euro die Ierland jaarlijks ontvangt in het kader van het GLB beschermen en behouden. Een sterk gefinancierd gemeenschappelijk landbouwbeleid zal de voedselzekerheid van Europa beschermen, bijdragen aan onze doelstellingen op het gebied van klimaatverandering en de werkgelegenheid in onze plattelandsgemeenschappen behouden. Ik ben blij dat het verslag de rol van de visserij- en aquacultuursector voor het behoud van werkgelegenheid in kust-, eiland- en afgelegen regio’s erkent. Ik ben van mening dat we meer financiering aan deze gemeenschappen moeten toekennen op grond van het Europees Visserijfonds na 2013. Het vredesproces in Ierland heeft sterk geprofiteerd van de EU-begroting. Ik verzoek alle leden met klem het behoud van deze belangrijke programma’s te steunen.</p>
    </intervention>
    <intervention id="3-500-125" speaker_id="1164" name="Bruno Gollnisch" is_mep="True" mode="written">
      <p sl="fr">Ik zal het kort houden, ondanks de uitzonderlijk lange tekst. Het Parlement eist dat de Europese begroting, en wel het totale bedrag en de verdeling, na 2013 aangepast wordt aan de bevoegdheden en de talrijke prioriteiten van de Europese Unie, zoals deze worden gedefinieerd.</p>
      <p sl="fr">Daarom eist het Parlement dat de begroting wordt verhoogd, in eerste instantie met minstens 5 procent. Met welk geld? Door een nieuwe Europese belasting natuurlijk! Wie proberen ze hier voor de gek te houden? Europa kost al zo veel geld. En wat zijn de resultaten? Onmacht tegenover de crisis, schade veroorzaakt door de euro, de handelsakkoorden en de Schengenovereenkomst, nutteloze aanstellerij, en belemmeringen en hinderpalen op andere terreinen.</p>
      <p sl="fr">Op het moment dat van de lidstaten wordt geëist dat zij drastisch snoeien in hun eigen begroting, dat mensen de buikriem moeten aanhalen en de socialezekerheidsstelsels ondermijnd worden door werkloosheid en immigratie, terwijl de verantwoordelijken van de crisis hun zakken blijven volproppen en speculaties over de markten blijven doorgaan, is het walgelijk dat deze Kamer, die onder één hoedje speelt met Brussel, één cent meer zou eisen om dit beleid door te zetten en erger te maken.</p>
    </intervention>
    <intervention id="3-500-250" speaker_id="96953" name="Estelle Grelier" is_mep="True" mode="written">
      <p sl="fr">Met de aanneming van het verslag-Garriga Polledo over de beleidsuitdagingen en de begrotingsuitdagingen van de Europese Unie na 2013, anticipeert het Parlement, veel te bescheiden naar mijn mening, op het komende debat over de toekomstige financiële vooruitzichten van de Unie. In dit verslag wordt opnieuw bezwaar gemaakt tegen de onderlinge concurrentie van de verschillende beleidsgebieden die binnen de EU-bevoegdheden vallen, en er wordt gehamerd op de noodzaak om voldoende middelen vrij te maken, in overeenstemming met de Europa 2020-strategie. De boodschap naar de lidstaten toe is duidelijk: wij willen een sterk geïntegreerd beleid blijven ondersteunen, door een verhoging van de begroting met ten minste 5 procent. Bovendien is het belangrijk een sterk cohesiebeleid te blijven hanteren in een context waar burgers moeten bezuinigen. Dat is wat wij in dit verslag voorstellen. We ondersteunen dus het plan om een tussenliggende categorie van regio’s in te voeren, waardoor een herverdeling van middelen uit de structuurfondsen mogelijk is die beter overeenstemt met de reële economie en de sociale realiteit in onze regio’s. Ten slotte moet de Unie zich de middelen toekennen die bij haar ambities horen. Daarom hebben wij nogmaals onze wens geuit om een belasting op financiële transacties in te voeren, een voornemen dat massaal door de burgers wordt ondersteund en dat hen zou aanmoedigen het Europese project meer te ondersteunen.</p>
    </intervention>
    <intervention id="3-500-500" speaker_id="96892" name="Roberto Gualtieri" is_mep="True" mode="written">
      <p sl="it">Met de aanneming van het verslag van de heer Garriga Polledo spreekt het Parlement zich uit over de toekomst van de EU-begroting en komt het met een ambitieus voorstel voor het volgende meerjarig financieel kader. Uit het verzoek om de EU-begroting na 2013 met 5 procent te verhogen, en om daarmee het totale BNI van de EU daarmee van 1,06 procent op te hogen tot 1,11 procent, spreekt de wens om de verplichtingen op het gebied van groei en ontwikkeling – in de eerste plaats de Europa 2020-strategie, waarvoor genoeg middelen beschikbaar moeten zijn – na te blijven komen. Het is dan ook belangrijk om de toegevoegde waarde van de EU-begroting in herinnering te brengen. In aanvulling op de nationale begrotingen kan deze fungeren als aanjager van economische groei, het onderzoek, de ontwikkeling en de werkgelegenheid, en dan met name met betrekking tot jongeren.</p>
      <p sl="it">Met het verslag wordt bovendien het positieve standpunt van het Parlement ten aanzien van nieuwe financiële instrumenten, die een kans vormen voor de Europese economie, versterkt – zoals de belasting op financiële transacties en de eurobonds. Het is nu aan de Commissie om de ambitie van het Parlement vorm te geven en om voorstellen voor het nieuwe Europees financieel kader in te dienen, waarbij zij niet het slachtoffer mag worden van het strenge begrotingsbeleid van de lidstaten.</p>
    </intervention>
    <intervention id="3-500-750" speaker_id="96952" name="Sylvie Guillaume" is_mep="True" mode="written">
      <p sl="fr">Ik heb voor dit verslag gestemd, aangezien het een oproep doet voor sterke, geïntegreerde beleidsgebieden. Ook twee andere belangrijke punten krijgen mijn steun. Ten eerste de oprichting van een tussenliggende categorie regio’s in het cohesiebeleid, om ervoor te zorgen dat de verdeling van de structurele fondsen nauwer wordt afgestemd op de sociale en economische realiteit van de regio’s. Ten tweede, de hernieuwde oproep tot de invoering van een belasting op financiële transacties als een nieuwe bron van inkomsten om de instandhouding van het Europees economisch beleid te garanderen. In deze tijden van bezuinigingsmaatregelen en onbegrensde financiële speculatie die blijft voortduren, is het gerechtvaardigd van de financiële sector te eisen deel te nemen aan het herstel van een economie die door hun onverantwoord gedrag rake klappen heeft gekregen.</p>
    </intervention>
    <intervention id="3-501-000" speaker_id="28275" name="Małgorzata Handzlik" is_mep="True" mode="written">
      <p sl="pl">De resolutie die door het Europees Parlement is aangenomen, is onze eerste bijdrage aan het debat over de toekomstige financiële vooruitzichten. Ik ben sterk voorstander van het voorstel om de begroting van de Europese Unie te vergroten in de volgende financiële vooruitzichten. Ik ben van mening dat de Europese Unie een ambitieuze begroting nodig heeft, die tegemoet komt aan de uitdagingen die ons te wachten staan. Een beperking of bevriezing van de Europese begroting, zoals bepaalde lidstaten voorstellen, is geen goede oplossing voor de Europese economie. De Europese begroting moet een begroting zijn, die de lidstaten zal steunen terwijl ze de crisis te boven komen, en die ook op meer flexibele wijze zal kunnen reageren op onvoorziene gebeurtenissen. Ik zie ook met genoegen dat het Parlement het concept van een categorie van tussenliggende regio's steunt, om hun verdere ontwikkeling te bevorderen ondanks het feit dat ze het huidige criterium van 75 procent van het bbp van de Europese Unie overschrijden. Door deze categorie in te voeren worden deze regio’s geholpen, die ondanks het overschrijden van het Europese gemiddelde nog steeds voor heel wat uitdagingen op het gebied van ontwikkeling staan, en in de nabije toekomst zullen dat ook Poolse regio’s zijn.</p>
    </intervention>
    <intervention id="3-501-500" speaker_id="28131" name="Anna Hedh" is_mep="True" mode="written">
      <p sl="sv">Ik vind dat de EU-begroting voldoende middelen moet krijgen om de vastgestelde betalingsverplichtingen te kunnen financieren. Tezelfdertijd wil ik benadrukken dat de EU zich terughoudend zou moeten opstellen en de middelen ter beschikking zou moeten stellen via herverdeling binnen de bestaande EU-begroting. Ik denk niet dat de totale omvang van de begroting hoeft toe te nemen. Het liefst zou ik willen dat in de landbouwbegroting wordt gesnoeid ten gunste van de prioriteiten die in de Europa 2020-strategie zijn vastgelegd: onderzoek en ontwikkeling, de omschakeling op groene energie, enzovoort. Daarom vind ik ook niet dat we moeten vasthouden aan het niveau van de landbouwbegroting 2013, maar ik zou het op prijs stellen dat de landbouwsteun gelijk wordt verdeeld tussen de lidstaten.</p>
      <p sl="sv">Ik denk ook dat het ontzettend belangrijk is om de efficiëntie van de administratieve uitgaven van de EU te verbeteren, en een manier om dat te doen is het proces voor de verdeling en het gebruik van de uitgaven transparanter te maken.</p>
      <p sl="sv">Ik vind niet dat het plafond van de eigen middelen moet worden herzien, want het zou mogelijk moeten zijn om het EU-beleid te financieren binnen het huidige inkomstenplafond. Het is volgens mij ook nodig om het stelsel van eigen middelen van de EU te herzien. Het huidige stelsel is zeer ingewikkeld en niet transparant. De kortingen hebben het stelsel er niet rechtvaardiger op gemaakt, maar veeleer geleid tot een aantal nieuwe uitzonderingen en correcties. Een aanpassing van het stelsel geeft de EU echter niet het recht om een directe belasting te innen. Het Verdrag voorziet immers niet in een dergelijke bevoegdheid voor de Unie. Om van kracht te kunnen worden vereist elke verandering van het stelsel van eigen middelen bovendien de goedkeuring van alle lidstaten.</p>
    </intervention>
    <intervention id="3-501-750" speaker_id="28124" name="Gunnar Hökmark" is_mep="True" mode="written">
      <p sl="sv">Wij, Zweedse conservatieven in het Europees Parlement, kozen er tijdens de stemming over de langetermijnbegroting van de EU op 8 juni in Straatsburg voor om tegen het voorstel te stemmen. Dat deden we omdat in het verslag geen prioriteiten zijn vastgelegd om een onderscheid te maken tussen belangrijke en minder belangrijke uitgaven, wat volgens ons noodzakelijk is. In plaats van blijk te geven van leiderschap en ons toe te spitsen op datgene dat tot groei en concurrentievermogen zal leiden in Europa, vragen we in het verslag een stijging van de begroting met 5 procent om zo te vermijden dat we prioriteiten moeten vastleggen. Op een ogenblik dat de lidstaten van de EU met grote begrotingstekorten en toenemende staatsschuld kampen, kiest het Europees Parlement ervoor om meer geld te eisen voor de EU. Dat is een lijn die we niet kunnen steunen. In plaats daarvan zouden we geleidelijk een einde moeten maken aan de subsidies voor het gemeenschappelijk landbouwbeleid (GLB) en de structuurfondsen, maar helaas gaat het verslag dat werd aangenomen, de tegenovergestelde richting uit. Hoewel we tegen het verslag in zijn geheel stemden, zijn we ingenomen met het voorstel betreffende een "aanzienlijke verhoging" van de kredieten voor wetenschap en onderzoek. Dat is iets waar we hard voor hebben gewerkt en het feit dat dit deel uitmaakt van het verslag, is een stap in de goede richting.</p>
    </intervention>
    <intervention id="3-501-875" speaker_id="96693" name="Juozas Imbrasas" is_mep="True" mode="written">
      <p sl="lt">Bij het bepalen van de financiële vooruitzichten van de EU voor de periode 2014-2020 is het nodig voldoende financiering te garanderen voor terreinen die de economische groei en succesvolle ontwikkeling stimuleren. Anders gezegd is het nodig om te focussen op onderzoek en het stimuleren van vernieuwing, de bestrijding van werkloosheid, armoede en uitsluiting, een goede voorbereiding op demografische veranderingen, verantwoord gebruik van natuurlijke rijkdommen, binnen- en buitenlandse veiligheid, landbouw- en regionaal beleid en de ontwikkeling van de energie- en vervoersinfrastructuur. Ik heb me onthouden van de stemming over dit document omdat we het gemeenschappelijk landbouwbeleid grondig moeten herzien, dat een eerlijk en uniform systeem van rechtstreekse betalingen moet garanderen, en vele andere terreinen moeten herbekijken, zonder dewelke we niet in staat zullen zijn een competitief en sterk Europa te creëren.</p>
    </intervention>
    <intervention id="3-502-000" speaker_id="96857" name="Cătălin Sorin Ivan" is_mep="True" mode="written">
      <p sl="nl">Dit verslag is wellicht een van de meest belangrijke verslagen van deze zittingsperiode. Ik was de rapporteur voor de Commissie cultuur en onderwijs, en ik denk dat het bereikte akkoord, zij het verre van perfect, in het huidige economische klimaat waarschijnlijk het hoogst haalbare is. Ik heb er met vertrouwen voor gestemd en hoop dat het een duidelijke boodschap zal richten aan de Raad, die rekening zal houden met het standpunt van het Europees Parlement.</p>
    </intervention>
    <intervention id="3-503-000" speaker_id="96934" name="Sandra Kalniete" is_mep="True" mode="written">
      <p sl="lv">Ik heb voor deze resolutie gestemd, omdat de voornaamste problemen en prioriteiten voor de EU in het nieuwe meerjarig financieel kader in de verklaring worden aangegeven. Ik zou met name de nadruk willen leggen op de in de resolutie vervatte oproep om de Commissie voorstellen te laten indienen voor een effectief en efficiënt gemeenschappelijk EU-landbouwbeleid (GLB), dat rechtstreekse betalingen tussen lidstaten en boeren eerlijker zou verdelen en erop zou toezien dat de levering van openbare goederen aan de samenleving beter aansluit op steunbetalingen aan boeren. Ik sta volledig achter de oproep om de middelen die in het begrotingsjaar 2013 aan het GLB zijn toegewezen ook voor de volgende financiële programmeringsperiode op hetzelfde niveau in stand te houden, zodat het GLB aan zijn uitgebreide doelstellingen en taken kan voldoen. Het nieuwe financieringssysteem van de EU moet transparanter, eenvoudiger en eerlijker zijn. Dat is waarom ik steun betuig aan de voorstellen om het stelsel van nationale bijdragen, waarbij onevenredig veel aandacht uitgaat naar nettosaldi tussen lidstaten in plaats van naar het beginsel van Europese solidariteit en het gemeenschappelijk Europees belang, langzamerhand te vervangen door eigen EU-middelen, die rechtstreeks en los van nationale begrotingen door de EU zouden worden geïnd.</p>
    </intervention>
    <intervention id="3-504-000" speaker_id="96901" name="Krišjānis Kariņš" is_mep="True" mode="written">
      <p sl="lv">Hoewel het "verslag over investeren in de toekomst: een nieuw meerjarig financieel kader (MFK) voor een concurrerend, duurzaam en integratiegericht Europa" veel ideeën bevat die ondersteund zouden moeten worden, heb ik het toch niet gesteund, omdat het naar mijn mening het imago van de Europese Unie in de ogen van zijn inwoners schaadt. Het verslag stelt voor om de belastingdruk op Europese burgers te vergroten, en ik kan me daar niet in vinden. Je kunt ermee instemmen dat Europa zijn eigen financiën moet hebben en dat dat bereikt kan worden door belastingen te innen, maar dat zou de totstandbrenging van een federaal Europa vergen, wat via open discussies zou moeten geschieden, en niet via de achterdeur door middel van belastingbeleid. Als we die kant willen blijven opgaan moeten we er eerst voor zorgen dat lidstaten ermee instemmen om afstand te doen van hun belastinginkomsten in het belang van de Europese Unie, en pas dan zou het mogelijk zijn om een gemeenschappelijke begroting met eigen financiering te creëren. Om zo’n soort besluit te nemen moeten Europese politici de samenleving erbij betrekken, wat in dit geval niet gebeurd is.</p>
    </intervention>
    <intervention id="3-504-250" speaker_id="96816" name="Giovanni La Via" is_mep="True" mode="written">
      <p sl="it">Ik feliciteer de heer Garriga Polledo met het uitstekende werk dat hij heeft verricht met betrekking tot het belangrijke onderwerp van de financiële vooruitzichten. De heer Garriga Polledo heeft in dit Parlement een goede samenvatting gegeven waarin de standpunten van de verschillende nationale delegaties en fracties zijn opgenomen. Ik ben groot voorstander van het verzoek om de middelen voor het volgende meerjarig financieel kader met 5 procent te laten stijgen. In aanvulling daarop wil ik de nadruk leggen op de onderdelen van het verslag die betrekking hebben op het gemeenschappelijk landbouwbeleid, gelet op mijn rol als rapporteur voor advies van de Commissie landbouw en plattelandsontwikkeling. Ik sta dan ook volledig achter het besluit om de landbouwbegroting op zijn minst te handhaven en om eraan te herinneren dat het GLB het enige Europese beleidsterrein is dat een belangrijke rol kan spelen in een strategische sector die zorg draagt voor collectieve voorzieningen en die echte toegevoegde waarde in de Europese Unie genereert. Tot slot wil ik de nadruk leggen op de stemming over het cohesiebeleid, die geleid heeft tot de aanneming van een vrijwaringsclausule die van toepassing is als er tussenliggende categorieën worden ingesteld, om te voorkomen dat er middelen worden onttrokken aan de regio's die onder de doelstellingen van convergentie, concurrentievermogen en samenwerking vallen. Hierdoor zullen nieuwe doelstellingen gefinancierd moeten worden met aanvullende middelen.</p>
    </intervention>
    <intervention id="3-504-500" speaker_id="photo_generic" name="Olle Ludvigsson, Marita Ulvskog en Åsa Westlund" is_mep="True" mode="written">
      <p sl="sv">Wij vinden dat de EU-begroting voldoende middelen moet krijgen om de vastgestelde betalingsverplichtingen te kunnen financieren. Tezelfdertijd willen wij benadrukken dat de EU zich in de mate van het mogelijke terughoudend zou moeten opstellen en de middelen ter beschikking zou moeten stellen via herverdeling binnen de bestaande EU-begroting. Het liefst zouden we willen dat in de landbouwbegroting wordt gesnoeid ten gunste van de prioriteiten die in de Europa 2020-strategie zijn vastgelegd: onderzoek en ontwikkeling, de omschakeling op groene energie, enzovoort. Daarom vinden wij ook niet dat we moeten vasthouden aan het niveau van de landbouwbegroting 2013, maar we zouden het op prijs stellen dat de landbouwsteun gelijk wordt verdeeld tussen de lidstaten.</p>
      <p sl="sv">Wij denken ook dat het ontzettend belangrijk is om de efficiëntie van de uitgaven voor de EU-administratie te verbeteren, en een manier om dat te doen is het proces voor de verdeling en het gebruik van de uitgaven transparanter te maken.</p>
      <p sl="sv">Wij vinden niet dat het plafond van de eigen middelen moet worden herzien, want het zou mogelijk moeten zijn om het EU-beleid te financieren binnen het huidige inkomstenplafond. Het is volgens ons ook nodig om het stelsel van eigen middelen van de EU te herzien. Het huidige stelsel is zeer ingewikkeld en niet transparant. De kortingen hebben het stelsel er niet rechtvaardiger op gemaakt, maar veeleer geleid tot een aantal nieuwe uitzonderingen en correcties. Een aanpassing van het stelsel geeft de EU echter niet het recht om een directe belasting te innen.</p>
    </intervention>
    <intervention id="3-505-000" speaker_id="96823" name="Petru Constantin Luhan" is_mep="True" mode="written">
      <p sl="nl">Deze ontwerpresolutie van het Europees Parlement over Investeren in de toekomst: een nieuw meerjarig financieel kader (MFK) voor een concurrerend, duurzaam en integratiegericht Europa is belangrijk, zowel om de Europa 2020-doelstellingen (herstel en behoud op lange termijn van economische groei) te verwezenlijken als om te vermijden dat de huidige economische crisis opnieuw de kop opsteekt.</p>
      <p sl="nl">Dit verslag stelt dat de Europa 2020-strategie als referentie op beleidsgebied moet fungeren voor het nieuwe MFK, aangezien de (Europa 2020-) doelstellingen alleen kunnen worden verwezenlijkt door optimaal gebruik e maken van bestaande hulpbronnen (via de relevante beleidsmaatregelen).</p>
      <p sl="nl">Het vaststellen van de hoofdprioriteiten voor het toekomstige MFK, zoals kennis voor economische groei, samenhang ter bevordering van economische groei en werkgelegenheid, grondstoffenbeheer en duurzame ontwikkeling, burgerschap en Europa als wereldspeler, zal er dan ook toe bijdragen dat bestaande middelen adequaat worden toegewezen en optimaal worden gebruikt. Een nieuw MFK zoals uiteengezet in dit verslag zal van pas komen bij het uitwerken van een actieplan op lange termijn dat concrete resultaten zal opleveren en waarmee economische groei voor de EU kan worden bewerkstelligd.</p>
    </intervention>
    <intervention id="3-506-000" speaker_id="1186" name="Astrid Lulling" is_mep="True" mode="written">
      <p sl="fr">Ik heb mijn steun betuigd aan het verslag-Garriga Polledo omdat de hoofdlijnen me gerechtvaardigd lijken in het licht van de uitdagingen die de Europese Unie de komende jaren moet aangaan. Het is ondenkbaar Europa nieuwe verantwoordelijkheden te geven zonder de beschikbare financiële middelen uit te breiden.</p>
      <p sl="fr">Nochtans had ik graag gewild dat het Europees Parlement een stap verder zette dan het stadium van de legitieme verzoeken, door een aantal prioriteiten vast te stellen. Het steeds door mijn collega’s herhaalde "altijd maar meer" is een te makkelijk antwoord. Wat wij moeten doen is mensen overtuigen van de efficiëntie van de Europese uitgaven vergeleken met de nationale uitgaven. Het kwalitatief aspect van de uitgaven is trouwens minstens even belangrijk als het kwantitatief aspect. Tot slot zorgt de overdracht van onuitgegeven EU-middelen naar de EU-begroting in plaats van teruggave aan de lidstaten voor aanzienlijke ‘besparingen’.</p>
      <p sl="fr">Wat betreft de invoering van een systeem van eigen middelen, blijf ik uiterst terughoudend over de eenzijdige invoering van een belasting op financiële transacties zonder een serieuze effectstudie. De steun voor een dergelijke maatregel zonder de implicaties ervan te kennen, duidt erop dat de meerderheid van het Europees Parlement zich op het verkeerde pad bevindt.</p>
    </intervention>
    <intervention id="3-507-000" speaker_id="1403" name="David Martin" is_mep="True" mode="written">
      <p sl="en">Ik heb met pijn in het hart tegen deze resolutie gestemd. Hoewel ik van mening ben dat het waardevol kan zijn als de 27 lidstaten hun middelen bundelen, kon ik niet instemmen met een verhoging van 5 procent in de EU-begroting na 2013 zolang we de bestaande uitgaven niet grondig hebben bestudeerd met het oog op het vermijden van verspilling en dubbel werk. De EU-begroting na 2013 moet voorrang geven aan groei en het scheppen van werkgelegenheid.</p>
    </intervention>
    <intervention id="3-507-500" speaker_id="4462" name="Clemente Mastella" is_mep="True" mode="written">
      <p sl="it">De EU-begroting moet de hoogste mate van Europese toegevoegde waarde leveren, moet op betrouwbare wijze worden beheerd en moet zoveel mogelijk publieke en particuliere middelen aantrekken. Om de komende uitdagingen het hoofd te kunnen bieden ondersteunen wij de doelstellingen van de Europa 2020-strategie, die bedoeld is om Europa te helpen zich te herstellen van de crisis en er sterker uit te voorschijn te komen, en wel door middel van het creëren van banen en slimme, duurzame en inclusieve groei. De strategie fungeert als belangrijkste referentie op beleidsgebied voor het volgende MFK, dat ambitieuzer dan ooit moet zijn. Tegen deze achtergrond zijn wij van mening dat de prioriteit van het volgende MFK moet liggen bij de volgende gebieden: kennis voor groei en werkgelegenheid, duurzame ontwikkeling, samenhang ter bevordering van groei en werkgelegenheid, burgerschap, en Europa als wereldspeler. De structuur van het volgende MFK moet realistisch zijn, de continuïteit van de planning waarborgen, de tekortkomingen van het huidige MFK vermijden en moet bovenal een juist evenwicht bieden tussen stabiliteit, voorspelbaarheid op de middellange termijn en flexibiliteit. Tot slot zijn wij van mening dat de huidige uitzonderingen en correctiemechanismen geleidelijk moeten worden afgeschaft, als onontbeerlijke stap naar een eerlijker en doorzichtiger EU-begroting.</p>
    </intervention>
    <intervention id="3-508-000" speaker_id="95017" name="Iosif Matula" is_mep="True" mode="written">
      <p sl="ro">Het verslag Garriga Polledo is een test om te kijken hoe doeltreffend het EU-beleid functioneert voor de toekomstige programmeringsperiode. De rapporteur stelt ons voor een belangrijke uitdaging. Die houdt in dat er zeer verschillende nationale belangen moeten worden behartigd, terwijl daarnaast de Europese meerwaarde moet worden verbeterd, wat in het meerjarig financieel kader wordt weerspiegeld.</p>
      <p sl="ro">Ik ben van mening dat Europese burgers meer inzicht moeten krijgen in de doelstellingen van het cohesiebeleid. Een sterk Europa, dat een Europa is dat het hoofd zal bieden aan de algemene concurrentieomgeving, wordt bereikt door het cohesiebeleid in stand te houden als kernelement in het EU-beleid teneinde in elke regio een evenwichtige ontwikkeling tot stand te brengen. Ik wil aandringen op handhaving van een aanzienlijk deel van de toekomstige begrotingsperspectieven voor het cohesiebeleid. De voornaamste prioriteit daarvan moet het terugdringen van de economische en sociale ongelijkheden binnen de EU blijven.</p>
      <p sl="ro">Om de voorgestelde resultaten te behalen moeten we de belangrijkste criteria voor het toekennen van financiering conform het niveau van ontwikkeling en de convergentie tussen de regio's van de EU behouden. Ik steun dit verslag, omdat aanvulling van het meerjarig financieel kader na 2013 naar mijn mening een levensvatbare oplossing is, waarbij wijzigingen worden aangebracht in de huidige structuur. Naast de beschikbaarstelling van financiële middelen voor onderzoek en ontwikkeling en energie en vervoer moeten we ook overwegen om te investeren in de gebieden cohesie en landbouw.</p>
    </intervention>
    <intervention id="3-508-500" speaker_id="4393" name="Mario Mauro" is_mep="True" mode="written">
      <p sl="it">Het verslag van de heer Garriga Polledo over investeren in de toekomst: een nieuw meerjarig financieel kader (MFK) voor een concurrerend, duurzaam en integratiegericht Europa, is een belangrijke stap voor de institutionele en economische herschikking van de Europese Unie na de inwerkingtreding van het Verdrag van Lissabon. We weten allemaal dat in het nieuwe Verdrag opgeroepen wordt tot het vaststellen van nieuwe bevoegdheidsgebieden, die hun weerslag moeten vinden in het volgende MFK. Hiermee zullen wij de nieuwe wereldwijde uitdagingen absoluut beter het hoofd kunnen bieden. Ik heb voor gestemd.</p>
    </intervention>
    <intervention id="3-509-000" speaker_id="2173" name="Arlene McCarthy" is_mep="True" mode="written">
      <p sl="en">De EP-leden van Labour zijn van mening dat de nadruk en prioriteit bij de uitgaven van de EU moeten liggen op de financiering van economische investeringen en onderzoek die de economie stimuleren en werkgelegenheid scheppen. Gerichte EU-uitgaven zijn één manier waarop we lokale economieën kunnen stimuleren en werkgelegenheid kunnen scheppen in onze gemeenschappen. In de context van de overheidsbezuinigingen biedt de EU essentiële fondsen voor de regio’s van het Verenigd Koninkrijk. De belastingbetalers willen echter meer waar voor hun geld. Daarom hebben de EP-leden van Labour tegen oproepen tot een verhoging van de begroting met 5 procent gestemd. Er moet en kan worden bespaard op andere gebieden, in het bijzonder het gemeenschappelijk landbouwbeleid, waaronder schadelijke landbouwexportsubsidies en tabakssubsidies, om de economische prioriteiten van Europa te financieren.</p>
      <p sl="en">Het debat over het volgende meerjarige financiële kader is een kans voor fundamentele hervorming die moet worden aangegrepen. Een beleid van ‘business as usual’ is geen optie in een Europa dat werkgelegenheid en groei moet financieren. De EP-leden van Labour vinden niet dat gezinnen de volledige lasten van de begrotingsbijdrage van het Verenigd Koninkrijk moeten blijven dragen. Daarom steunen we een debat over alternatieve manieren om de EU te financieren en de hoeveelheid die afkomstig is uit de btw en de nationale begroting te verlagen door middel van mogelijkheden zoals gecoördineerde maatregelen die gericht zijn op de te weinig belaste financiële sector.</p>
    </intervention>
    <intervention id="3-510-000" speaker_id="96742" name="Jean-Luc Mélenchon" is_mep="True" mode="written">
      <p sl="fr">Dit verslag maakt Europa 2020 tot de ruggengraat van de toekomstig Europese begroting. Het ondersteunt het Europees Semester, het Europees stabiliteitsmechanisme en het Europlus-pact. Er wordt met geen woord gerept over de nucleaire kwestie. Moet hiervoor een begroting worden voorzien? Ik vind van niet.</p>
    </intervention>
    <intervention id="3-510-250" speaker_id="96978" name="Nuno Melo" is_mep="True" mode="written">
      <p sl="pt">In een context waarin veel lidstaten ingrijpende aanpassingen aan hun begrotingen doorvoeren moet de zaak voor de EU-begroting zo krachtig mogelijk worden bepleit. De EU-begroting moet de hoogste mate van Europese toegevoegde waarde (ETW) leveren, moet op betrouwbare wijze worden beheerd en moet zoveel mogelijk publieke en particuliere middelen aantrekken.</p>
      <p sl="pt">Het antwoord van de EU op deze uitdagingen is de Europa 2020-strategie. Deze strategie is bedoeld om Europa te helpen zich te herstellen van de crisis en er sterker uit te voorschijn te komen, en wel door middel van het creëren van banen en slimme, duurzame en inclusieve groei. Ik ben het dan ook eens met de rapporteur, die stelt dat de Europa 2020-strategie als referentie op beleidsgebied moet fungeren voor het volgende MFK en dat de doelstellingen van de strategie in het MFK tot uiting moeten komen. Tegen deze achtergrond moeten de hoofdprioriteiten voor het volgende MFK gegroepeerd worden rond de volgende thema's: kennis voor groei en werkgelegenheid; grondstoffenbeheer en duurzame ontwikkeling, burgerschap; en Europa als wereldspeler.</p>
    </intervention>
    <intervention id="3-510-500" speaker_id="96999" name="Alexander Mirsky" is_mep="True" mode="written">
      <p sl="en">Het verslag van de Bijzondere Commissie beleidsuitdagingen en begrotingsmiddelen definieert de politieke prioriteiten van het Parlement voor het meerjarig financieel kader na 2013. Een belangrijk punt in het verslag is het verzoek tot de invoering van een of meerdere werkelijke bronnen van eigen middelen ter vervanging van het op het BNI gebaseerd stelsel en de verwezenlijking een autonoom, eerlijker, doorzichtiger, eenvoudiger en rechtvaardiger stelsel van financiering. Om misbruik van de boekhoudkundige cijfer te voorkomen, is het noodzakelijk dit verslag te steunen. Ik heb voorgestemd.</p>
    </intervention>
    <intervention id="3-511-000" speaker_id="28255" name="Andreas Mölzer" is_mep="True" mode="written">
      <p sl="de">Na het fiasco van het reddingspakket voor de euro worden de nettobetalers om de zoveelste bijdrage verzocht. In de komende jaren moeten in het kader van de reddingsmechanismen niet alleen garanties worden afgegeven, maar moet contant geld worden bijgeschoten. De nettobetalers, dus de nijvere Duitse, Franse, Italiaanse, Nederlandse en Oostenrijkse burgers, moeten de nodige middelen via hun begroting financieren, terwijl de bezuinigingen op de begroting nu al duidelijk voelbaar zijn. Het is ronduit schandalig om in deze situatie een verhoging van de EU-begroting te verlangen. We hebben geen behoefte aan een eindeloos uitdijende EU-begroting, al helemaal geen begroting die via EU-belastingen wordt gefinancierd en die geheel verstoken is van prikkels tot besparingen. We hebben geen behoefte aan een begroting die de bureaucratie in Brussel nog verder doet toenemen en de nettobetalers tot op het bot uitkleedt. In plaats daarvan moet het potentieel voor besparingen consequent worden benut.</p>
      <p sl="de">De landbouwsubsidies, die de grootste en meest omstreden begrotingspost vormen, moeten worden gehernationaliseerd. Daardoor wordt de EU-begroting ontlast en kunnen de lidstaten zich beter concentreren op de bijzondere kenmerken van hun nationale landbouwsector. Ik heb het verslag van de heer Garriga Polledo daarom met klem verworpen.</p>
    </intervention>
    <intervention id="3-512-000" speaker_id="39714" name="Rareş-Lucian Niculescu" is_mep="True" mode="written">
      <p sl="ro">Ik heb tegen Wijziging 39 in dit verslag gestemd en, bij uitbreiding, voor Wijziging 62. Ik ben van mening dat er voor regio’s voor de duur van de volgende programmeringsperiode een tussencategorie nodig is, met als enig voorbehoud dat de toekenning van begrotingsmiddelen die voor deze regio’s zijn uitgetrokken geen invloed heeft op de toewijzingen die bedoeld zijn voor het bereiken van de doelstellingen "convergentie" en "concurrentievermogen".</p>
    </intervention>
    <intervention id="3-513-000" speaker_id="96794" name="Sławomir Witold Nitras" is_mep="True" mode="written">
      <p sl="pl">Tijdens de stemming van vandaag over het verslag-Garriga Polledo “Investeren in de toekomst: een nieuw meerjarig financieel kader (MFK) voor een concurrerend, duurzaam en integratiegericht Europa” heb ik mij onthouden van de stemming over de amendementen die door de Fractie van de Progressieve Alliantie van Socialisten en Democraten in het Europees Parlement, de Fractie De Groenen/Vrije Europese Alliantie en de Confederale Fractie Europees Unitair Links/Noords Groen Links zijn ingediend betreffende de suggesties aan de Europese Commissie om een belasting op financiële transacties in te voeren. Ik kon deze aanpak niet ondersteunen omdat ik een sterk voorstander ben van de invoering van een belasting die eigen ontvangsten voor de Europese Unie zou voorzien. Een Europese belasting garandeert dat Europese doelstellingen kunnen worden uitgevoerd zonder beperking door de standpunten van de lidstaten, die te vaak de belangen van de Europese Unie opofferen ten behoeve van kortetermijndoelstellingen. Ik vind het echter onoverdacht om enkel in de Europese Unie een belasting op financiële transacties in te voeren. We staan voor de uitdaging om van de Europese economie de meest concurrentiële economie ter wereld te maken en het idee om een belasting op te leggen, die kapitaal uit Europa doet vertrekken, is volgens mij onaanvaardbaar. Evenzeer vind ik de pogingen om als alternatief voor FTT een koolstofheffing in te voeren uiterst schadelijk.</p>
    </intervention>
    <intervention id="3-513-250" speaker_id="96981" name="Franz Obermayr" is_mep="True" mode="written">
      <p sl="de">De hardwerkende burgers van de EU moeten steeds meer geld bijschieten. Na het rampzalige reddingspakket voor de euro, dat er in het kort op neerkomt dat de nettobetalers voor wanbeheer en corruptie in sommige zuidelijke lidstaten opdraaien, wil men weer een nieuwe bijdrage van de toch al zwaar belaste burgers van de nettobetalende landen. In plaats van besparingsmogelijkheden te benutten, worden de begrotingsposten almaar groter. De lasten voor de burgers moeten echter niet omhoog, maar omlaag! Daarom heb ik tegen dit voorstel gestemd.</p>
    </intervention>
    <intervention id="3-513-375" speaker_id="96694" name="Rolandas Paksas" is_mep="True" mode="written">
      <p sl="lt">We moeten een Meerjarig Financieel Kader (MFK) opzetten dat de transparante en doeltreffende financiering van het EU-beleid kan verzekeren en een herhaling van de crisis kan voorkomen. De Europa 2020-strategie zou de uitvoeringsreferentie moeten zijn voor het MFK. Bovenal zou elk nieuw financieringssysteem de last op de nationale begrotingen of de belastingdruk voor de burger niet mogen vergroten. Om de ontevredenheid van de EU-burgers over de lopende uitgaven de kop in te drukken, is het nodig de kwaliteit van de tenuitvoerlegging en de toepassing van de uitgaven te verbeteren. De toekenning en het gebruik van fondsen moet transparanter worden en administratieve kosten en bureaucratie moeten worden ingeperkt. Er moet speciale aandacht worden besteed aan armoede- en werkloosheidsbestrijding, aan industrie en energie en aan de oprichting van een kennismaatschappij. We moeten voorzien in voldoende financiering van grootschalige onderzoeks- en ontwikkelingsprojecten. Gezien het belang van de kleine en middelgrote bedrijven (KMO’s), moeten de juiste financiële middelen worden ingezet voor de verbetering van hun bedrijfsuitoefening. Ik ga niet akkoord met het voorstel om het toekomstig budget voor het gemeenschappelijk landbouwbeleid af te romen, omdat de landbouw een bijzonder gevoelige sector is. Een besnoeiing in de middelen zal bijzonder negatieve gevolgen hebben voor alle boeren in de EU-landen. Het Europees Sociaal Fonds zou een beleidsprioriteit moeten worden om sociale doelstellingen en doelstellingen op gebied van werkgelegenheid te verwezenlijken. We moeten de monitoring- en evaluatiesystemen verbeteren voor de uitvoering van het cohesiebeleid. Aangezien we een nieuw stadium naderen van EU-uitbreiding, moet het MFK een evenwichtig uitgavenbudget voorzien.</p>
    </intervention>
    <intervention id="3-513-500" speaker_id="97197" name="Alfredo Pallone" is_mep="True" mode="written">
      <p sl="it">Ik heb voor het verslag van de heer Garriga Polledo gestemd, omdat ik vind dat de financiële instrumenten in de toekomst efficiënt moeten zijn, cohesie moeten bevorderen en de EU klaar moeten stomen voor de uitdagingen van de wereldmarkt. Ik ben het eens met de opzet van de tekst, hoewel ik het met twee punten niet eens ben en ik tegen deze punten heb gestemd: de belasting op financiële transacties en de amendementen waarmee werd beoogd een 'tussencategorie' in te stellen. Ik vind dat dit verslag geen verwijzingen moet bevatten naar de belasting op financiële transacties. Het debat over deze belasting is belangrijk, maar het onderwerp behoeft nadere analyse. Het instellen van een tussencategorie zou nadelig zijn voor de horizontale benadering voor de regio's die onder doel 2 vallen – een benadering die de afgelopen jaren heeft gewerkt, voor het systeem van geleidelijke intrekking en voor de middelen voor de regio's die onder doel 1 vallen. Italiaanse regio's zouden hierdoor benadeeld worden ten gunste van de nieuwe lidstaten die bij de recente uitbreiding van de EU al erg veel subsidie hebben ontvangen.</p>
    </intervention>
    <intervention id="3-513-625" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Het nieuwe meerjarig financieel kader is bepalend voor de echte verwezenlijking van de Europa 2020-strategie en, in het algemeen, voor het creëren van de juiste omstandigheden voor een duurzame ontwikkeling, die een oplossing biedt voor zowel de problemen waarmee de verschillende Europese burgers te kampen hebben als de verwachte verbetering van hun levenskwaliteit. In die context ben ik verheugd met voorstel van de rapporteur voor een meerjarig financieel kader van 7 jaar, in overeenstemming met de Europa 2020-strategie, dat onderworpen moet worden aan een tussentijdse herziening en waarin ervoor gepleit wordt om de begroting van de EU minstens te handhaven. Daarbij moet de nadruk gelegd worden op het GLB en het cohesiebeleid, op meer flexibiliteit, die steeds noodzakelijker wordt naarmate de financiële beperkingen tastbaarder worden, en op meer democratische verantwoordelijkheid, opdat de Europese fondsen echt een hefboom kunnen vormen voor ontwikkelingsprojecten die duurzaam kunnen zijn.</p>
      <p sl="pt">Op dat vlak is het belangrijk dat de regio’s die al uit doel 1 gestapt zijn in een tussenfase kunnen worden opgenomen die de ontwikkeling waartoe deze regio’s reeds in staat bleken, zal versterken, in plaats van deze regio’s abrupt aan hun lot over te laten en zo de ondertussen bereikte vooruitgang op de helling te plaatsen.</p>
    </intervention>
    <intervention id="3-513-750" speaker_id="photo_generic" name="Marit Paulsen, Olle Schmidt en Cecilia Wikström" is_mep="True" mode="written">
      <p sl="sv">Wij vinden het positief dat de klemtoon in het verslag op de gemeenschappelijke uitdagingen ligt waarmee we in Europa worden geconfronteerd: klimaat- en milieukwesties, de strijd voor democratie, vrede en vrijheid op mondiaal niveau, en de dringende behoefte aan onderzoek, innovatie en infrastructuur. De Europa 2020-strategie en investeringen in initiatieven met Europese toegevoegde waarde liepen als een rode draad door de discussies tijdens de werkzaamheden met betrekking tot dit verslag.</p>
      <p sl="sv">Wij maken ons echter grote zorgen over het feit dat we de bevoegdheid voor het vastleggen van prioriteiten in handen geven van de Raad. Alle vereisten inzake een inclusief, duurzaam en concurrerend Europa mogen dan wel zijn opgenomen, toch is het volkomen onmogelijk om alles tegelijkertijd te financieren met middelen uit de EU-begroting . Wij willen een realistische en uitvoerbare onderhandelingsstrategie, maar omdat dit verslag geen duidelijke prioriteiten bevat, is volgens ons niet aan die doelstelling voldaan. Onze voorstellen om de landbouwbegroting te moderniseren, maken geen deel uit van het uiteindelijke document. Onder andere om die redenen onthielden wij ons bij de eindstemming van stemming.</p>
    </intervention>
    <intervention id="3-513-875" speaker_id="28166" name="Vincent Peillon" is_mep="True" mode="written">
      <p sl="fr">Ik heb ingestemd met het verslag dat is gepresenteerd door de heer Garriga Polledo namens de bijzondere Commissie beleidsuitdagingen en begrotingsmiddelen voor een duurzame Europese Unie na 2013. Tegen de achtergrond van een steeds toenemend populisme worden de efficiëntie en zelfs de relevantie van het EU-beleid regelmatig ter discussie gesteld. Nochtans hebben we in deze crisistijd – in financieel, economisch, sociaal en klimatologisch opzicht – Europa niet minder maar juist meer nodig. In dit verslag wordt voorgesteld om de EU eindelijk de middelen toe te kennen die passen bij haar ambities, door te pleiten voor een substantiële verhoging van de communautaire begroting van minstens 5 procent en voor de mogelijkheid om de begrotingsmiddelen van de Unie in te zetten voor de Europa 2020-strategie. Dankzij de acties van de Fractie van de Progressieve Alliantie van Socialisten en Democraten in het Europees Parlement profileert het Parlement zich in dit verslag eveneens als voorstander van twee sterke maatregelen: wat betreft de inkomsten, een diepgaande hervorming van het stelsel van eigen middelen, in het bijzonder door de invoering van een belasting op financiële transacties (Tobintaks); wat betreft de uitgaven, de oprichting van een tussenliggende categorie van regio’s om de solidariteit tussen de EU-regio’s te versterken en een eerlijkere verdeling van de middelen uit de structuurfondsen van het regionaal beleid te bewerkstelligen</p>
    </intervention>
    <intervention id="3-514-000" speaker_id="38595" name="Rovana Plumb" is_mep="True" mode="written">
      <p sl="ro">De combinatie van een kleinere beroepsbevolking en relatief meer gepensioneerden zal de socialezekerheidsstelsels en het economisch concurrentievermogen extra onder druk zetten, en steeds grotere problemen veroorzaken op het gebied van genderarmoede, gezien het grote aantal oudere vrouwen en huidige ongelijkheden in de sociale bescherming.</p>
      <p sl="ro">Er moet nadruk worden gelegd op het belang van genderbewuste budgettering als een goed bestuursinstrument voor het verbeteren van doeltreffendheid en eerlijkheid, van een behoorlijke controle op de invloed van begrotingstoewijzingen op de economische en sociale kansen van mannen en vrouwen, en van flexibiliteit om toewijzingen met een negatieve invloed op de verzekering van gelijke kansen te herstructureren.</p>
      <p sl="ro">In het Europese investeringsplan voor werkgelegenheid, milieubescherming en innovatie dienen specifieke maatregelen voor de ontwikkeling van de technische en wetenschappelijke vaardigheden van jonge vrouwen te worden opgenomen teneinde hun kwalificaties en inzetbaarheid te verbeteren, in het bijzonder in strategische groeisectoren waarin ze ondervertegenwoordigd zijn.</p>
      <p sl="ro">Het Europees Sociaal Fonds (ESF) zou voldoende middelen voor maatregelen ter verbetering van toegang tot de arbeidsmarkt en bestrijding van werkloosheid en sociale uitsluiting beschikbaar moeten stellen. Tegelijkertijd verzoek ik de Europese Commissie om via het Europees Landbouwfonds voor Plattelandsontwikkeling (ELFPO) actieve maatregelen voor te stellen ter ondersteuning van de werkgelegenheidssituatie van vrouwen op het platteland.</p>
    </intervention>
    <intervention id="3-514-500" speaker_id="107386" name="Phil Prendergast" is_mep="True" mode="written">
      <p sl="en">Nieuwe onderhandelingen over de EU-begroting zullen van invloed zijn op de manier waarop de Unie de komende jaren functioneert en de programma’s die zij zich kan veroorloven. De begroting als percentage van het bruto nationaal inkomen in de EU moet de overeengekomen prioriteiten van de Europese Unie weerspiegelen. Maar de onderhandelingen moeten ook de behoeften van de lidstaten weerspiegelen in het licht van de consolidatie-inspanningen die in veel landen, waaronder Ierland, worden geleverd. De doelstelling van de Europa 2020-groeistrategie om de werkgelegenheid, productiviteit en sociale cohesie te stimuleren mag niet worden losgelaten als gevolg van de huidige financiële problemen. Productiviteitsverbeterend beleid, in het bijzonder op het gebied van groene energie en onderzoek en ontwikkeling, moet worden erkend als drijfveer van de economische toekomst van de EU. Een andere zeer belangrijke kwestie, niet alleen in Ierland maar in de EU als geheel, is het gemeenschappelijk landbouwbeleid. Het wordt erkend dat er na 2013 significante veranderingen zullen plaatsvinden, maar veranderingen van betalingen op grond van het GLB moeten geleidelijk worden ontwikkeld om landbouwers de tijd te geven om zich aan te passen aan de nieuwe regelingen. Tegelijkertijd moet de GLB-begroting de Europese landbouwers helpen zich aan te passen aan nieuwe uitdagingen en kansen.</p>
    </intervention>
    <intervention id="3-514-750" speaker_id="96903" name="Paulo Rangel" is_mep="True" mode="written">
      <p sl="pt">Het meerjarig financieel kader van de EU biedt de gelegenheid om strategische keuzes te maken voor de toekomst. Op een moment waarop het optreden van de nationale overheden sterk beperkt wordt, is het versterken van de communautaire begroting een blijk van vertrouwen in het gezamenlijke project en ondersteunt het de acties die op supranationaal vlak ondernomen worden. Er is inderdaad een reeks uitdagingen waarmee de lidstaten geconfronteerd worden, waarvoor enkel op communautair niveau een gepaste oplossing bestaat.</p>
    </intervention>
    <intervention id="3-515-000" speaker_id="4253" name="Frédérique Ries" is_mep="True" mode="written">
      <p sl="fr">Meer doen met minder geld, zoals sommige lidstaten verkondigen, dat is onmogelijk. Daarom is dit verslag over een nieuw meerjarig financieel kader na 2013, dat vanmiddag wordt aangenomen, van groot belang. In het verslag worden richtsnoeren gegeven om de Europese Unie daadwerkelijk het tijdperk van concurrentievermogen, solidariteit en goed bestuur te laten binnentreden. Verder wordt erop gewezen dat de Unie zonder aanzienlijke herschikkingen binnen de begroting of voldoende aanvullende middelen niet in staat zal zijn de nieuwe taken uit te voeren die het Verdrag van Lissabon met zich meebrengt, of zich werkelijk te richten op duurzame groei.</p>
      <p sl="fr">Er zijn echter vele gebieden die zich lenen voor het tot stand brengen van synergieën of het doorvoeren van grootschalige bezuinigingen: de Europese Dienst voor extern optreden, humanitaire hulp en bescherming van de burgerbevolking, betere bundeling van de middelen voor defensie, onderzoek en innovatie, en grote infrastructurele werken (met name op het gebied van energie en vervoer).</p>
      <p sl="fr">Nog een idee dat uitgevoerd moet worden: de geleidelijke afschaffing van subsidies die schadelijke effecten hebben voor het milieu, in navolging van wat de Commissie ten aanzien van tabak gedaan heeft. Verder verheugt het me dat het Europees Parlement zich opnieuw uitspreekt voor eigen middelen, omdat het legitiem is dat de Unie haar eigen begroting heeft.</p>
    </intervention>
    <intervention id="3-516-000" speaker_id="97199" name="Crescenzio Rivellini" is_mep="True" mode="written">
      <p sl="it">Ik heb gestemd tegen de amendementen op het verslag van de heer Garriga Polledo waarin werd opgeroepen om voor de duur van de volgende programmeringsperiode een tussenliggende categorie in het leven te roepen voor regio's waar het bnp per hoofd van de bevolking tussen 75 procent en 90 procent van het EU-bnp ligt. Deze vernieuwing leidt ogenschijnlijk tot openheid en meer financiële flexibiliteit, maar in de huidige tijden van bezuinigingen en begrotingsdiscipline leidt deze onvermijdelijk tot een verlaging van de middelen voor de andere regio's, en dan met name de regio's die onder de convergentiedoelstelling (doel 1) vallen, waartoe in het bijzonder de Zuid-Italiaanse regio's behoren. Ik stel tot mijn spijt vast dat mijn collega's dit punt hebben laten liggen en zich hebben laten beïnvloeden door argumenten die indruisen tegen de beginselen van Europese solidariteit. Gelukkig wordt in het aangenomen amendement 64 onderstreept dat deze overgangsmaatregelen in geen geval ten koste mogen gaan van de huidige regio's die onder de doelstellingen van convergentie, concurrentievermogen en samenwerking (de doelen 1, 2 en 3) vallen.</p>
    </intervention>
    <intervention id="3-516-500" speaker_id="97022" name="Robert Rochefort" is_mep="True" mode="written">
      <p sl="fr">De enige manier om daadwerkelijk oplossingen te vinden voor de uitdagingen waar we voor staan – economische crisis, de snelle groei van opkomende economieën, klimaatverandering, demografische verschuivingen, et cetera – is als dit we dit gezamenlijk doen op Europees niveau. Ik ben er absoluut van overtuigd dat we naar een actievere betrokkenheid van de Europese Unie toe moeten. Hoewel de begroting van de EU een belangrijk politiek instrument kan zijn, is het plafond van eigen middelen sinds 1993 ongewijzigd. In deze resolutie wordt gepleit voor een Europese begroting die past bij de ambities van de EU. Ik sta daar volledig achter, en geef mijn steun daaraan. Ik vind dat een Europese belasting op financiële transacties zo snel mogelijk moet worden ingevoerd, bij gebrek aan een overeenkomst op wereldniveau. Hoewel ik er niet 100 procent voorstander van ben dat de middelen die hiermee vrijkomen aan de begroting van de Unie worden toegevoegd, omdat ik vind dat deze in ieder geval voor een deel naar de millenniumdoelstellingen zouden moeten gaan, wilde ik toch voor paragraaf 171 stemmen om een positief signaal af te geven aan de Commissie en de Raad met betrekking tot de invoering van deze belasting.</p>
    </intervention>
    <intervention id="3-517-000" speaker_id="28409" name="Raül Romeva i Rueda" is_mep="True" mode="written">
      <p sl="en">Voor. Zoals mijn collega Bas Eickhout al heeft gezegd, is het bevriezen of verkleinen van de begroting van de EU na 2013 geen geloofwaardige aanpak als de EU en haar lidstaten serieus zijn over het verwezenlijken van de beleidsprioriteiten die ze zichzelf hebben gesteld, in het bijzonder de Europa 2020-strategie. Coördinatie van de EU-financiering en maatregelen is duidelijk een betere manier om onze gezamenlijke doelstellingen te bereiken dan individuele maatregelen. We zijn blij dat de EP-leden hier duidelijk op inzetten, vooruitlopend op het komende debat over de toekomstige financiering van de EU. De EU heeft een deugdelijk en voorspelbaar systeem voor de financiering van haar eigen begroting nodig om een einde te maken aan het eindeloze, schadelijke gekibbel over nationale bijdragen aan de EU-begroting. De invoering van een werkelijk en betekenisvol systeem van ‘eigen middelen’ voor het financieren van de EU-begroting is de enige manier om dit te bereiken en we zijn blij dat het EP achter deze al lang bestaande prioriteit van de Groenen staat.</p>
    </intervention>
    <intervention id="3-518-000" speaker_id="96819" name="Licia Ronzulli" is_mep="True" mode="written">
      <p sl="it">Ik ben van mening dat het Parlement met de stemming van vandaag een krachtig signaal heeft afgegeven aan de lidstaten door te vragen om bevriezing van de EU-begroting voor de periode 2014-2020. Deze substantiële verlaging van de middelen is geen optie voor wie gelooft in een echt concurrerend Europa, en de landen die deze verlaging nastreven, moeten op een samenhangende manier aangeven welke prioritaire projecten zullen sneuvelen om deze bezuinigingen mogelijk te maken.</p>
      <p sl="it">Er moet een einde worden gemaakt aan de slechte gewoonte om politieke beloften te doen zonder te beschikken over de benodigde middelen, omdat deze gewoonte de planning en de geloofwaardigheid van het Europese project ondermijnen. Door te bezuinigen op langetermijnbegrotingen komen de stijging van de uitgaven voor onderzoek en innovatie en de investeringen op het gebied van de infrastructuur, het extern optreden en de uitbreiding, in het gedrang. Daarnaast zouden bezuinigingen op dit vlak ernstige gevolgen hebben voor de toekomst van alle lidstaten.</p>
    </intervention>
    <intervention id="3-518-500" speaker_id="4345" name="Tokia Saïfi" is_mep="True" mode="written">
      <p sl="fr">Bij de stemmingen over het verslag getiteld “Investeren in de toekomst: een nieuw meerjarig financieel kader (MFK) voor een concurrerend, duurzaam en integratiegericht Europa”, heb ik ervoor gestemd dat er een tussenliggende categorie in het leven wordt geroepen voor regio's waar het bnp per hoofd van de bevolking tussen 75 en 90 procent van het EU-bnp ligt. Tien Franse regio’s, waaronder Nord-Pas-de-Calais en Picardie, zouden binnen deze nieuwe categorie vallen.</p>
      <p sl="fr">Bij invoering van deze derde categorie van regio’s kunnen de betreffende regio’s aanspraak maken op financiering op het gebied van werkgelegenheid, duurzame groei en concurrentieversterking. Een ander belangrijk punt in dit verslag is de steun voor de invoering van een transparanter, eenvoudiger en eerlijker stelsel van financiering voor de Europese begroting. Één van de maatregelen die de Commissie heeft voorgesteld is de invoering van een EU-belasting op financiële transacties. Het Europees Parlement heeft zich hier regelmatig voor uitgesproken en ik ondersteun van ganser harte deze maatregel, die de marktwerking zal verbeteren, omdat daarmee speculatie wordt teruggedrongen, een bijdrage wordt geleverd aan de betaling van mondiale collectieve goederen en het begrotingstekort wordt teruggedrongen.</p>
    </intervention>
    <intervention id="3-519-000" speaker_id="28295" name="Antolin Sánchez Presedo" is_mep="True" mode="written">
      <p sl="es">Hoewel ik graag een meer ambitieus resultaat had gezien, vormt het verslag-Garriga Polledo over de financiële vooruitzichten vanaf 2014 een stap in de goede richting. Het verslag is het resultaat van een brede politieke consensus in de bijzondere commissie en is voor het eerst samengesteld in het Parlement, voordat de Europese Commissie haar voorstel presenteert.</p>
      <p sl="es">In het verslag wordt de noodzaak onderkend van de inzet van aanvullende middelen om aan de doelstellingen van de Europa 2020-strategie te voldoen, om de diverse gebieden van het Europees beleid te ontwikkelen en om de verplichtingen na te komen die de uitbreiding en het Verdrag van Lissabon met zich meebrengen. Ook wordt gepleit voor de inzet van nieuwe eigen middelen, waarmee de deur geopend wordt naar een fiscale unie en naar een belasting op financiële transacties die uitgebreid zou moeten worden naar de rest van de wereld. Vanaf 2020 wordt een looptijd van vijf jaar voorgesteld (of van 5+5), wat beter aansluit bij het mandaat van de instellingen.</p>
      <p sl="es">Zeer gunstig voor Galicië is de steun aan activiteiten met betrekking tot de zee en aan de totstandkoming van een tussenliggende categorie voor regio's waar het bnp per hoofd van de bevolking tussen 75 procent en 90 procent van het EU-bnp ligt. Op die manier kan voorkomen worden dat de stroom van EU-fondsen onderbroken wordt en kan deze regio gebruikmaken van een overgangsregeling om haar concurrentievermogen te versterken en om convergentie te bevorderen in het traject van duurzame ontwikkeling.</p>
    </intervention>
    <intervention id="3-519-500" speaker_id="96678" name="Alf Svensson" is_mep="True" mode="written">
      <p sl="sv">Toen het Europees Parlement op woensdag 8 juni stemde over Investeren in de toekomst: een nieuw meerjarig financieel kader (MFK) voor een concurrerend, duurzaam en integratiegericht Europa, koos ik ervoor om tegen te stemmen. Het is voor mij een zware teleurstelling te moeten vaststellen dat het Europees Parlement er, op een ogenblik dat de begroting van de EU-lidstaten onder zware druk staat, voor kiest om de begroting met ten minste 5 procent te laten stijgen in plaats van prioriteiten vast te leggen. Het Europees Parlement stemde voor het blijven bijdragen aan gebieden die de Europese economie opgesloten houden in oude patronen, onder andere door op zijn minst even grote bedragen voor te behouden voor het gemeenschappelijk landbouwbeleid als in het begrotingsjaar 2013. Verder kant ik mij tegen het voorstel van het Europees Parlement om de financiering van de EU te hervormen door een stelsel van eigen middelen in te voeren. Het is de bedoeling dat die middelen onder andere van een belasting op financiële transacties zouden komen.</p>
    </intervention>
    <intervention id="3-520-000" speaker_id="102931" name="Keith Taylor" is_mep="True" mode="written">
      <p sl="en">Ik steun een amendement in het verslag over het meerjarig financieel kader (MFK) dat de EU-bijdragen van de lidstaten beperkt tot het inflatiepercentage (op dit moment 3,2 procent) of daaronder, zoals is voorgesteld door de regeringsleiders van het Verenigd Koninkrijk, Frankrijk, Duitsland, Nederland en Finland. In het MFK-verslag van de heer Garriga wordt voorgesteld de financiering door de lidstaten voor de periode 2014-2020 met 5 procent te verhogen en dat kan ik niet steunen in een tijd waarin het Verenigd Koninkrijk sterk te lijden heeft onder de gevaarlijke bezuinigingsmaatregelen van de regering, die sociale verdeeldheid in de hand werken. Ik steun veel van de maatregelen die in het verslag en in de amendementen van de Groenen worden aanbevolen, in het bijzonder met betrekking tot de Green New Deal, het beëindigen van nationale kortingen en eigen middelen voor de EU en ik ben mij ervan bewust dat een deel van de verhogingen boven de inflatie nodig is om aan de verplichtingen op grond van het Verdrag van Lissabon te voldoen. Er zijn echter nog veel lijnen in het MFK die zwaar op de begroting drukken en niet moeten worden gesteund, en dan denk ik bijvoorbeeld aan de 6,6 miljard euro die zou worden uitgegeven aan kernfusie. Mijn argument is dat er, als er niet genoeg geld is na de verhoging van de bijdragen van de lidstaten ter hoogte van de inflatie, manieren moeten worden gevonden om begrotingslijnen opnieuw te verdelen om de tekorten op te vangen.</p>
    </intervention>
    <intervention id="3-521-000" speaker_id="96974" name="Nuno Teixeira" is_mep="True" mode="written">
      <p sl="pt">Europa 2020 is de strategie waarmee Europa probeert te reageren op de nieuwe wereldwijde uitdagingen voor de EU en haar verschillende lidstaten. Daarom is het belangrijk om de economische en financiële condities die de leidraad vormen voor de toepassing ervan in de periode 2014-2021, te structureren. Dit verslag beoogt een bijdrage te leveren aan het ontwerp van het meerjarig financieel kader (MFK) na 2013 middels de aanbevelingen om de begrotingskredieten van het huidige MFK met 5 procent te verhogen, de cohesie- en landbouwfondsen te handhaven en op het gebied van onderzoek, ontwikkeling en innovatie financiële versterking te bieden, evenals op het gebied van energie en vervoer.</p>
      <p sl="pt">Ik heb vóór het verslag gestemd omdat ik de strategische inhoud constructief acht en, in het algemeen, omdat de begroting in overeenstemming is met de doelstellingen die zijn vastgelegd in de strategie Europa 2020.</p>
      <p sl="pt">De versterking van het economisch bestuur en het belang van het cohesiebeleid zijn een paar van de gebieden die ik wil beklemtonen in het streven naar een slimmer, duurzamer en inclusiever Europa. Ik vind het belangrijk om een tussenliggende categorie in het leven te roepen voor de regio’s waar het bruto binnenlands product (bbp) tussen de 75 procent en 90 procent van het bbp van de EU ligt, en zo een bijdrage te leveren aan grotere gelijkheid op regionaal niveau. Ik wil echter benadrukken dat deze nieuwe categorie de meer achtergestelde regio’s niet mag schaden op het punt van de toewijzing van financiering door de EU.</p>
    </intervention>
    <intervention id="3-521-500" speaker_id="28584" name="Georgios Toussas" is_mep="True" mode="written">
      <p sl="el">De Europese afgevaardigden van de Communistische Partij van Griekenland hebben tegen dit verslag gestemd. Hierin worden de strategische politieke en economische prioriteiten van het monopolistisch kapitaal onomwonden uit de doeken gedaan. Ook in de komende jaren zal de EU het monopolistisch kapitaal moeten blijven dienen binnen een kapitalistische crisis die zich aan het ontwikkelen is. De gegevens over het huidig begrotingskader laten duidelijk zien dat de EU-begrotingskredieten niet gebruikt zullen worden om tegemoet te komen aan de volksbehoeften. Integendeel, deze worden gebruikt om de winstgevendheid van de monopolistische concerns te ondersteunen. Het is een vuile leugen dat het hoofdkenmerk van het verslag gevormd wordt door de zogenaamde eis van het Europees Parlement om de uitgaven van de EU-begroting met 5 procent te verhogen. Het hoofdkenmerk van het verslag is dat naast deze verhoging ook wordt aangedrongen op het inzetten van alle EU-begrotingsuitgaven voor de uitvoering van de barbaarse maatregelen waarmee het kapitaal, de EU en de bourgeoisieregeringen de arbeidersklasse en de volksklassen in alle lidstaten van de EU te lijf gaan. In het verslag wordt geëist dat het geld dat afkomstig is van de werknemers in de lidstaten en waarmee de EU-begroting wordt gefinancierd, gebruikt wordt om de kapitalistische herstructureringen er door te drukken, de arbeidsrechten met de grond gelijk te maken, de winstgevendheid van de EU-monopolies te ondersteunen, het mechanisme van memorandums te consolideren, de crediteurs van de lidstaten-debiteurs garanties te bieden en de repressieve mechanismen en imperialistische interventies van de EU te versterken.</p>
    </intervention>
    <intervention id="3-521-750" speaker_id="96773" name="Rafał Trzaskowski" is_mep="True" mode="written">
      <p sl="pl">Ik heb vandaag gestemd voor de oprichting van zogenaamde tussenliggende regio's, en ik ben blij dat het hele Parlement dit standpunt heeft ingenomen. Dankzij deze beslissing zullen de relatief rijke regio's van armere lidstaten (zoals Mazowsze met Warschau) nog steeds steun ontvangen.</p>
      <p sl="pl">Het standpunt dat het Europees Parlement vandaag heeft ingenomen, is de eerste overwinning in de strijd rond de vormgeving van de financiële vooruitzichten voor 2014-2020. Voor Polen, en dus ook voor Warschau, is het van cruciaal belang hoeveel middelen en welke prioriteiten er in het Cohesiefonds zullen worden vastgelegd.</p>
    </intervention>
    <intervention id="3-522-000" speaker_id="28221" name="Thomas Ulmer" is_mep="True" mode="written">
      <p sl="de">In het verslag-Garriga Polledo wordt voor de tussenliggende categorie voor regionale steun uitgegaan van een bbp per hoofd van de bevolking van tussen de 75 procent en 90 procent van het EU-gemiddelde. Ik acht deze definitie onaanvaardbaar, aangezien in dat geval ook in het Westen van de EU gebieden in aanmerking zouden komen voor steun die eigenlijk niet bijzonder subsidiabel zijn. Dit is in strijd met de fundamentele doelstelling van de regionale steunverlening, namelijk het versterken van de zwakste regio's.</p>
    </intervention>
    <intervention id="3-523-000" speaker_id="96698" name="Viktor Uspaskich" is_mep="True" mode="written">
      <p sl="lt">Het volgende Meerjarig Financieel Kader (MFK) is de gelegenheid bij uitstek om de Europese burgers te tonen dat de Unie doelstellingen op lange termijn kan behalen, zoals het stimuleren van sterke groei en interne cohesie. Deze kans mogen we niet missen. Ik ben blij dat de rapporteur het belang van een cohesiebeleid benadrukt met het oog op groei en tewerkstelling. Voor Litouwers is het van cruciaal belang dat het budget voor het cohesiebeleid in het volgende MFK niet lager ligt dan het budget in dit begrotingsjaar. Het Europees cohesiebeleid blijft een belangrijke rol spelen in het afbouwen van aanzienlijke sociale en economische ongelijkheden tussen de lidstaten. Het bnp van Litouwen per capita blijft bijvoorbeeld laag (wanneer wij toetraden tot de EU, maakte het 48 procent van het EU-gemiddelde uit). Nochtans geloven wij dat het Litouwse bnp tegen 2020 minstens 50 procent meer zal bedragen zonder de bijstand die in het kader van het cohesiebeleid wordt verleend.</p>
      <p sl="lt">De doelstelling van Litouwen om zijn vervoersinfrastructuur en toegankelijkheid te verbeteren (23 procent van alle toegekende middelen uit de structuurfondsen), zijn O&amp;O capaciteit op te trekken (22 procent) en het ondernemerschap te ondersteunen, hangt af van het cohesiebeleid. Het inkrimpen van de cohesiebeleidsmiddelen zal onze economie blijven doen inkrimpen. Wij mogen dit niet laten gebeuren. Het vertrouwen in de EU zal enkel terugkeren wanneer onze burgers ervan overtuigd zijn dat de Unie hun waarden en belangen ter harte neemt.</p>
    </intervention>
    <intervention id="3-524-000" speaker_id="4513" name="Geoffrey Van Orden" is_mep="True" mode="written">
      <p sl="en">Door de aanneming van dit verslag over het nieuwe meerjarige financiële kader met 468 tegen 134 stemmen (en 54 onthoudingen) bevestigt het Parlement dat het in een andere wereld leeft dan de harde economische werkelijkheid van onze tijd. Als er thuis zulke moeilijke economische beslissingen worden genomen, (…) is het onaanvaardbaar als de EU geen maatregelen neemt om kosten te besparen en verspilling te voorkomen. (…) Het Parlement heeft besloten de brief van de Britse premier (…) en de regeringsleiders van Frankrijk, Duitsland, Nederland en Finland met het verzoek de EU-begroting niet te verhogen, te negeren (…). Veel van ons willen juist bezuinigingen op de begroting en een verlaging van de buitensporige bijdrage van Groot-Brittannië. (…). Het Britse publiek (…) accepteert geen belastingen die door de EU worden opgelegd en dat zouden de burgers van andere (…) landen ook niet doen, als ze door zouden hebben wat er aan de hand is (…). Een geïnformeerd economisch advies zou u vertellen dat lagere belastingen de beste stimulans voor economische groei en betere werkgelegenheid zijn. Dit verslag is bedoeld om de financiële basis te leggen voor de EU-superstaat die ik en mijn kiezers (…) verwerpen. Ik heb net als mijn collega’s van de conservatieve fractie tegen dit verslag gestemd.</p>
      <a text="(Schriftelijke verklaring ingekort overeenkomstig artikel 149 van het Reglement)"/>
    </intervention>
  </section>
  <section id="creitem21" title="8. Rectificaties stemgedrag/voorgenomen stemgedrag: zie notulen"/>
  <section id="creitem22" title="9. Samenstelling Parlement: zie notulen"/>
  <section id="creitem23" title="10. Goedkeuring van de notulen van de vorige vergadering: zie notulen"/>
  <section id="creitem24" title="11. Herziene Hongaarse grondwet (debat)">
    <intervention id="3-531-000" speaker_id="1941" name="De Voorzitter" is_mep="True" mode="spoken">
      <p sl="nl">Aan de orde zijn de verklaringen van de Raad en de Commissie over de herziene Hongaarse grondwet.</p>
    </intervention>
    <intervention id="3-532-000" speaker_id="photo_generic" name="Enikő Győri" is_mep="True" mode="spoken">
      <p sl="en">fungerend voorzitter van de Raad . − Mevrouw de voorzitter, mevrouw de commissaris, geachte leden, het Verdrag heeft de Raad geen bevoegdheid gegeven om zich bezig te houden met de nationale grondwetten van de lidstaten. Op grond van artikel 4, leden 1 en 2 van het Verdrag betreffende de Europese Unie blijft de aanneming van een grondwet de exclusieve bevoegdheid van de betreffende lidstaat. De Raad heeft derhalve niet de mogelijkheid gehad om de nieuw aangenomen grondwet van Hongarije te bespreken.</p>
    </intervention>
    <intervention id="3-533-000" speaker_id="photo_generic" name="Viviane Reding" is_mep="True" mode="spoken">
      <p sl="en">vicevoorzitter van de Commissie . – Mevrouw de Voorzitter, op verzoek van voorzitter Barroso spreek ik vandaag het Parlement toe over de Hongaarse grondwet.</p>
      <p sl="en">Vanaf het begin heeft voorzitter Barroso bij verschillende gelegenheden onderstreept dat de Commissie geen politiek oordeel over de grondwet en institutionele keuzes van een lidstaat velt. De goedkeuring van een nieuwe grondwet in een lidstaat is een zaak van het volk, van de instellingen overeenkomstig de toepasselijke nationale wetgeving en, zo nodig, van de Unie en het internationaal recht.</p>
      <p sl="en">De Commissie mag die grondwet, net als elk ander rechtsvoorschrift van een lidstaat, echter wel beoordelen op overeenstemming met het Unierecht. Het spreekt voor zich dat de grondwet van elke lidstaat in overeenstemming moet zijn met en een weerspiegeling moet vormen van de Europese waarden van vrijheid, democratie, gelijkheid, rechtsstaat, menselijke waardigheid en eerbiediging van de mensenrechten, waaronder de rechten van mensen die tot minderheden behoren, zonder discriminatie, zoals vastgelegd in artikel 2 van het Verdrag.</p>
      <p sl="en">De nieuwe Hongaarse grondwet treedt op 1 januari 2012 in werking en vereist de goedkeuring van uitvoeringsmaatregelen. Daarom kan de Commissie in dit stadium alleen nog maar een voorlopige evaluatie verrichten, aangezien een volledige evaluatie van de exacte interactie tussen de grondwet en het Unierecht alsmede de rechtsgevolgen daarvan pas mogelijk is wanneer de daarop gebaseerde wetgevende, bestuurlijke en gerechtelijke uitvoeringsbepalingen kunnen worden meegewogen.</p>
      <p sl="en">De Commissie volgt ook het werk inzake deze kwestie van de Commissie van Venetië van de Raad van Europa, en we verwachten op 17-18 juni daarvan een verslag. Ik weet bovendien dat Thomas Markert, de secretaris van deze commissie, op 25 mei met de Commissie burgerlijke vrijheden, justitie en binnenlandse zaken heeft gesproken, en ik heb de door hem gemaakte opmerkingen met veel belangstelling gelezen.</p>
      <p sl="en">Zoals ik reeds heb uitgelegd, vallen alle daar besproken kwesties onder de bevoegdheid van de lidstaat zelf. Wij krijgen pas bevoegdheid wanneer dergelijke zaken in wetgeving worden omgezet.</p>
      <p sl="en">Ik wil graag horen wat u als afgevaardigden te zeggen hebt, om zo het standpunt van het Europees Parlement over deze kwestie te begrijpen.</p>
    </intervention>
    <intervention id="3-534-000" speaker_id="23821" name="József Szájer" is_mep="True" mode="spoken">
      <p sl="hu">namens de PPE-Fractie. – Mevrouw de Voorzitter, beschouwt u mij alstublieft niet als onbeleefd, maar ik richt mij tot de linkerzijde van dit Huis, tot de meerderheid van groenen, communisten, socialisten en liberalen die dit agendapunt vandaag hebben doorgedrukt, in tegenstelling tot de fracties van de christendemocraten en de conservatieven. Ik heb enkele vragen voor u.</p>
      <p sl="hu">Acht u het in overeenstemming met het verbod op discriminatie op grond van afkomst dat de Europese Unie lidstaten heeft, zoals Spanje, België en Zweden, waar onderdanen aanspraak kunnen maken op hoge staatsposities, bijvoorbeeld die van koning, op basis van hun geboorte? In de nieuwe grondwet van mijn land wordt dergelijke discriminatie niet toegepast. Acht u het aanvaardbaar dat de Unie lidstaten heeft, zoals het Verenigd Koninkrijk, die geen geschreven grondwet hebben? De nieuwe grondwet van mijn land is een democratische, geschreven grondwet.</p>
      <p sl="hu">Acht u het aanvaardbaar dat de Unie lidstaten heeft, zoals Frankrijk, met een grondwet waarin de grondrechten ontbreken? De nieuwe grondwet van mijn land bevat niet alleen grondrechten, maar is de eerste grondwet in de Europese Unie waarin het Europees Handvest van de grondrechten als norm wordt aangenomen. Acht u het aanvaardbaar dat de Unie lidstaten heeft waar geen constitutioneel hof bestaat, of waar zo'n hof wel bestaat, maar met geringe bevoegdheden? In de nieuwe grondwet van mijn land wordt met trots een krachtige grondwettelijke bescherming gegarandeerd.</p>
      <p sl="hu">U zegt dat u handelt in de geest van een gemeenschappelijk Europa wanneer u de nieuwe Hongaarse grondwet hier ter ontleding naartoe sleept. In feite verraadt u echter een van de belangrijkste beginselen van het Verdrag van Lissabon, namelijk artikel 4, lid 2: "De Unie eerbiedigt de gelijkheid van de lidstaten voor de Verdragen, alsmede hun nationale identiteit die besloten ligt in hun politieke en constitutionele basisstructuren". Als u geen debat houdt of gaat houden over de zojuist door mij genoemde staten, of als u zich hier in het Europees Parlement niet herinnert dat de socialistische regering van Hongarije in 2006 het recht van vergadering op flagrante wijze heeft geschonden, dan legt u, dames en heren, dubbele maatstaven aan. U kunt de splinter in het oog van uw broeder zien, maar niet de balk in uw eigen oog. U beseft niet dat u met deze houding de Europese samenwerking niet bevordert, maar conflicten tussen de Europese naties uitlokt. Dit onthult uw echte partijdige vooringenomenheid.</p>
      <p sl="hu">Ik zou willen voorstellen dat u het voorbeeld van de nieuwe Hongaarse grondwet in uw eigen landen volgt. Verklein de schuldenlast met grondwettelijke methoden om te voorkomen dat er nog een Griekse, Ierse of Portugese crisis optreedt. Ik stel voor dat u met grondwettelijke methoden de rechten van toekomstige generaties beschermt, net zoals de nieuwe Hongaarse grondwet dat doet, door de duurzaamheid van het milieu-, begrotings- en bevolkingsbeleid te verheffen tot grondwettelijk beginsel.</p>
      <p sl="hu">Bescherm uw nationaliteiten en minderheden, bijvoorbeeld de Roma, met krachtige collectieve rechten, net zoals de nieuwe Hongaarse grondwet dat doet, als enige in Europa. U blijft uw ongegronde beschuldigingen herhalen, hoewel we die ontkracht hebben en de juistheid van ons standpunt keer op keer hebben aangetoond, maar ik zeg u nogmaals: de nieuwe Hongaarse grondwet bevat geen verbod op abortus. De nieuwe Hongaarse grondwet doet geen afbreuk aan de vrijheid van godsdienst en geweten. De nieuwe Hongaarse grondwet beperkt de rechten van homoseksuele mensen niet. De nieuwe Hongaarse grondwet heeft geen geldigheid buiten het nationale grondgebied en voorziet in ongeëvenaarde, krachtige bescherming voor de nationaliteiten op dat grondgebied. De nieuwe Hongaarse grondwet vormt geen verzwakking maar een versterking van de beginselen van de scheiding en het evenwicht van de uitvoerende, wetgevende en rechtsprekende macht. De nieuwe Hongaarse grondwet is naar de geest een Europese grondwet, ontstaan uit het streven om alle fundamentele mensenrechten voor alle onderdanen te waarborgen en uit een geest van samenwerking en nationale eenheid. In onze grondwet staan achttien verwijzingen naar Europa, en we hebben er ook het motto van de Europese Unie, "In verscheidenheid verenigd", in opgenomen.</p>
      <p sl="hu">Dames en heren, wij Hongaren zijn een natie die van vrijheid en democratie houdt. Wij hebben er geen behoefte aan om over democratie de les gelezen te worden door mensen die nog genoeg huiswerk te doen hebben in hun eigen achtertuin.</p>
    </intervention>
    <intervention id="3-535-000" speaker_id="96812" name="Juan Fernando López Aguilar" is_mep="True" mode="spoken">
      <p sl="es">namens de S&amp;D-Fractie. – Mevrouw de Voorzitter, de Europese Unie is een unie gebaseerd op waarden en een unie in rechtsorde. Zij wordt gedefinieerd als een voorbeeld van supranationale integratie van de lidstaten, die elk op zich gerespecteerde constitutionele rechtsstaten zijn. Maar de Europese Unie heeft ook een grondwettelijke dimensie, in zoverre dat niet alleen de opbouw van haar instellingen maar ook de garanties voor de positie van individuen tegenover overheden in de Europese ruimte verankerd zijn aan wetgeving. De Europese Unie is gebouwd op een essentieel grondbeginsel, namelijk dat van de democratie, waarin de waarde van het pluralisme hoog in aanzien staat.</p>
      <p sl="es">Deze principes vormen ongetwijfeld de verklaring voor het feit dat er in het Europees Parlement gedebatteerd wordt over de herziening van de Hongaarse grondwet en dat deze herziening onderwerp is geweest van nadere beschouwing, in het bijzonder in twee commissies van dit Europees Parlement, de Commissie Constitutionele zaken (AFCO) en de Commissie Burgerlijke vrijheden, justitie en binnenlandse zaken (LIBE).</p>
      <p sl="es">De voornaamste bezorgdheid kan naar mijn mening het beste samengevat worden als de bezorgdheid die ten grondslag ligt aan de indruk dat een aanzienlijke politieke meerderheid, een tweederde meerderheid, wat toch een aanzienlijke meerderheid is in het Hongaarse Parlement, erin geslaagd is een grondwetswijziging af te dwingen die beperkingen oplegt aan het realiseren van politiek pluralisme en, als gevolg daarvan, aan de mogelijkheid dat verschillende politieke projecten elkaar afwisselen binnen hetzelfde kader van spelregels. Dat is volgens mij de reden waarom de grondwetswijziging bezorgdheid heeft veroorzaakt, vanuit het oogpunt van de overeenstemming met de principes die verankerd liggen in artikel 2 en 3 van het Verdrag betreffende de Europese Unie en met de politieke dimensie van de rechten die verankerd liggen in het Handvest van de grondrechten van de Europese Unie.</p>
      <p sl="es">Niemand heeft willen vooruitlopen op wat het eindresultaat en de praktische toepassing zal zijn van de Hongaarse grondwet, die uiteraard onderworpen zal worden aan de controles en toetsingen (checks and balances) die besloten liggen in het constitutionele systeem, en aan de constitutionele toetsing door de Hongaarse grondwet zelf. Ook is Hongarije onderworpen aan supranationale organen, zoals de Raad van Europa en de Europese Unie, die alles af weten van de grondrechten.</p>
      <p sl="es">Maar ik kan het niet nalaten om te refereren aan wat ik zojuist gehoord heb met betrekking tot de bescherming van minderheden in de Spaanse grondwet, die genoemd is als voorbeeld voor sommige andere grondwetten waarnaar verwezen is door de heer Szájer. Ik kan hier niet aan voorbijgaan. Met alle respect, maar ik moet de heer Szájer er toch op wijzen dat de Spaanse grondwet geen spoortje van discriminatie op grond van herkomst of afstamming bevat. Niemand heeft willen vooruitlopen op de uitkomst van de implementatie van de Hongaarse grondwet, maar ik denk wel dat er in dit Parlement bezorgdheid bestaat over de vraag of de Hongaarse grondwet in overeenstemming zal zijn met de regel dat het politiek pluralisme gerespecteerd moet worden en met de afwisseling van verschillende politieke projecten binnen een en hetzelfde kader van spelregels. Dit debat, en de debatten die eraan vooraf zijn gegaan, geven blijk van deze bezorgdheid.</p>
    </intervention>
    <intervention id="3-536-000" speaker_id="39713" name="Renate Weber" is_mep="True" mode="spoken">
      <p sl="en">namens de ALDE-Fractie . – Mevrouw de Voorzitter, de nieuwe grondwet van Hongarije – een tekst die toch veel te controversieel is voor een grondwet – werd slechts één maand na de openbare raadpleging door het Hongaarse Parlement gejaagd. Het Hongaars maatschappelijk middenveld en de Commissie van Venetië hebben hun grote bezorgdheid over de duur en transparantie van het proces kenbaar gemaakt.</p>
      <p sl="en">De mensen die vraagtekens bij de tekst zetten, zijn soms van zuiver politieke beweegredenen beticht. Je zou verwachten dat de nieuwe Hongaarse grondwet – twintig jaar na de val van het communistische regime en op het moment dat Hongarije de Europese Unie voorzit – de waarden die de EU het hoogst in het vaandel draagt, volledig weerspiegelt. Zijn dat enkel politieke waarden? Ik geef toe dat ik als liberaal vrees dat de regering de burgerlijke vrijheden en democratische controle uitholt. Ik maak me zorgen over een wetgeving die blind is voor diversiteit, en ik ben ervan overtuigd dat niet elke Hongaarse burger zich in het door de grondwet afgeschilderde conservatieve beeld herkent.</p>
      <p sl="en">Hoe kan een tekst over pluralisme en een machtsconcentratie bij de in de nog verse Hongaarse mediawet vastgelegde regelgevende instanties mij onverschillig laten? Iedereen moet vrezen voor de democratie wanneer een regeringspartij een wet aanneemt die haar macht tot ruim na afloop van haar termijn laat doorwerken en het belang van toekomstige verkiezingen inperkt, en voor politieke leiders die zo ver gaan dat ze fundamentele wetten zodanig opstellen of wijzigen dat ze uitsluitend op hun eigen politieke standpunt of economisch beleid aansluiten. En ja, ik maak me ook zorgen over het effect van deze Hongaarse patronen op andere landen.</p>
      <p sl="en">De leiders van mijn eigen land zijn erdoor aangestoken en enkele recente amendementen op onze Roemeense grondwet lijken wel te zijn geknipt en geplakt. Ze zullen niet door het parlement komen, maar daar wordt wel een poging toe ondernomen. Op dit soort momenten mogen de Europese instellingen zich niet terughoudend opstellen. We moeten ernaar streven dat alle Europese burgers zich er geen zorgen over maken maar juist gerustgesteld worden dat onze waarden nu en altijd de kern van onze wetgeving vormen.</p>
    </intervention>
    <intervention id="3-537-000" speaker_id="4542" name="Timothy Kirkhope" is_mep="True" mode="spoken">
      <p sl="en">namens de ECR-Fractie . – Mevrouw de Voorzitter, mevrouw de commissaris, dit debat is een evaluatie van de situatie inzake de nieuwe Hongaarse grondwet en niet de 'common law ' van het Verenigd Koninkrijk, die onze burgers al bijna 900 jaar beschermt. De Commissie heeft de taak een oordeel te vellen over en op te treden in kwesties zoals in de Verdragen vastgelegd en door dit Parlement slechts een paar maanden geleden verzocht.</p>
      <p sl="en">Het Parlement had gehoopt de Commissie naar haar conclusies en verdere plannen op dit vlak te kunnen vragen. We wachten ook nog steeds tot u het voortouw neemt, maar dat lijkt nog even te duren. Onze Unie bestaat uit verschillende culturen met onderling afwijkende prioriteiten. We hanteren echter allemaal dezelfde waarden als het gaat om vrijheid, eerlijkheid en gelijkheid voor iedereen en elke lidstaat. We mogen intolerantie niet tolereren.</p>
      <p sl="en">We vragen u, commissaris, nu om dit Parlement zo spoedig mogelijk een definitief antwoord te geven op de vraag of de Hongaarse grondwet aansluit op de Europese wetgeving en grondrechten. Zo nee, wat dan? Zo ja, mevrouw de commissaris, dan moeten we dat ook zo snel mogelijk weten.</p>
    </intervention>
    <intervention id="3-538-000" speaker_id="96815" name="Judith Sargentini" is_mep="True" mode="spoken">
      <p sl="nl">namens de Verts/ALE-Fractie . – Voorzitter, ik bedank mijn collega van de Europese Volkspartij die hier met ons een debat wil aangaan over de Hongaarse constitutie. Dat is prijzenswaardig. Want als ik de vertegenwoordiger van de Europese Raad hoor zeggen: "We hebben er niet over gesproken in de Raad," en ik hoor commissaris Reding zeggen: "De grondwet van een land is aan dat land alleen, daar gaan wij in Europa niet over," dan ben ik blij dat wij in het Europees Parlement hier nog met mekaar in debat gaan.</p>
      <p sl="nl">Want, gáán we er niet over? Is het een zaak van Hongarije alleen? Ik zou zeggen van niet. De staat van de democratie in een lidstaat in Europa raakt de andere lidstaten. Als een land ervoor kiest om met een eerlijke verkiezing en een tweederde meerderheid een autocratie in het leven te roepen, mag de rest daarover geschokt zijn en mag de rest dat proberen tegen te houden. Ik citeer hier György Konrád, die zegt: "In Hongarije weet een zogenaamde meerderheid op democratische wijze een autocratisch regime te creëren." En dat is waar. Want als je nu een wet door het Parlement jaagt in Hongarije en zegt dat deze voortaan alleen nog maar veranderd mag worden met een tweederde meerderheid, weet je dat het na de volgende verkiezingen niet eenvoudig is om deze weer te veranderen. Zoiets holt het middel van verkiezingen uit. Het is het recht van een bevolking om elke vier jaar te zeggen: "Dit beviel mij, dit beviel mij niet," en dan veranderingen te kunnen aanbrengen. Maar als een democratisch verkozen regime het op zo'n manier organiseert dat je geen veranderingen meer mag aanbrengen na vier jaar, is dat ongezond en fout. Als wij in Europa wegkijken en zeggen: "Het is de zaak van Hongarije," als 26 lidstaten niet bereid zijn te zeggen: "Vrienden, zo gaan wij in onze samenleving niet met mekaar om," en als de Europese Commissie hetzelfde zegt, wat moeten wij dan met z'n allen nog aan landen zeggen waar de situatie nog veel erger is? Wat moeten wij vertellen aan Hongaren die niet bij de tweederde meerderheid horen? Het spijt me, ook na de volgende twee verkiezingen heeft u geen enkele kans om wetten weer terug te draaien. Het stuit me verschrikkelijk tegen de borst dat wij met z'n allen in Europa wegkijken en dat wij niet optreden.</p>
    </intervention>
    <intervention id="3-539-000" speaker_id="96821" name="Rui Tavares" is_mep="True" mode="spoken">
      <p sl="pt">namens de GUE/NGL-Fractie . – Mevrouw de Voorzitter, tijdens dit debat over de Hongaarse grondwet voeren wij in feite twee debatten. Het ene debat gaat over de inhoud van de grondwet en het andere is een debat over het debat; met andere woorden, over de vraag of het legitiem is om in dit Parlement of in een andere instelling buiten Hongarije uitspraken te doen over de inhoud van de Hongaarse grondwet.</p>
      <p sl="pt">Wat het debat over de inhoud betreft, wij weten dat er veel onderdelen zijn die van belang zijn voor ons in het Parlement, voor de specifieke comités die dit document hebben besproken, of voor bijvoorbeeld de Commissie van Venetië. De kwestie van de non-discriminatie … Mijnheer Szájer vertelt ons dat het niet waar is dat er geen bepalingen zijn over de discriminatie tegen bijvoorbeeld gender- en seksuele minderheden, omdat er een verwijzing is naar alle vormen van discriminatie. Wat mij betreft is die verwijzing te vaag en blijft er te veel ruimte voor latere gerechtelijke beslissingen die ermee in tegenspraak zijn. Het moet worden vastgelegd in de grondwet, zoals gebruikelijk in de Europese landen en zoals gebruikelijk in de verst ontwikkelde en meest vooruitstrevende democratieën.</p>
      <p sl="pt">Hetzelfde geldt voor de foetus, de bescherming van de foetus, of bijvoorbeeld voor de controlemechanismen van de Republiek Hongarije. Maar dan zijn we bezig met het debat over het debat, en het debat over de rechtmatigheid van uitspraken door het Parlement over deze kwestie moet zeer zeker ook worden gevoerd. Dat moet in de eerste plaats omdat grondwetten niet waterdicht zijn. Het moet worden opgemerkt dat als er ergens schendingen van de grondrechten plaatsvinden, de vijfhonderd miljoen burgers verwachten dat de Europese instellingen een verklaring afleggen. Het doet niet ter zake of het een schending is in een wet, een grondwet of een verordening: waar er ook een schending van de grondrechten plaatsvindt, is dat niet toegestaan overeenkomstig de verdragen.</p>
      <p sl="pt">In de tweede plaats is de uitleg dat een grondwet, vanwege culturele verschillen, laten we zeggen, verschoond kan blijven van kritiek, puur grondwettelijk relativisme. Dat kan nooit het geval zijn. Het feit dat een grondwet strijdig is met zowel de geest als de letter van de verdragen, als dat het geval zou zijn, betekent dat hij in strijd zou zijn met de soevereiniteit van de andere 26 landen die ermee hebben ingestemd deel uit te maken van een Europese Unie samen met het land dat de verdragen kon schenden. Daarom is het een belangrijk punt in verband met de soevereiniteit van iedereen.</p>
      <p sl="pt">Ik maak graag van deze gelegenheid gebruik om nog één ding te zeggen. De tweederde meerderheid – waar hier vaak een beroep op wordt gedaan, en die feitelijk voortkomt uit 50 procent in plaats van twee derde van de door de Hongaarse burgers uitgebrachte stemmen, omdat zij twee derde van het aantal leden van het Hongaarse parlement vormen, maar slechts 50 procent van de stemmen – dient overal voor één ding: om de grondwet een breed sociaal draagvlak te geven. De machthebbers in Hongarije hebben de tweederde meerderheid juist met precies de tegenovergestelde bedoeling gebruikt: om de oppositie uit te sluiten en er op die manier voor te zorgen dat de grondwet zeer omstreden is in hun maatschappij. De letter van de tweederderegel kan dan wel gevolgd zijn, maar het is in strijd met de geest ervan.</p>
      <a text="(Spreker verklaart zich bereid een 'blauwe kaart'-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="3-540-000" speaker_id="34254" name="Dimitar Stoyanov" is_mep="True" mode="spoken">
      <p sl="bg">Mijnheer Tavares, ik heb een hele korte vraag aan u. Op wiens gezag spreekt u namens alle vijfhonderd miljoen Europese burgers? Dit omdat u zeer gewaagde uitspraken doet namens hen. Ik denk echter dat als de burgers van Europa werden geraadpleegd, hun opmerkingen niet precies zouden weerspiegelen wat u hebt gezegd. Iedereen in dit Parlement heeft andere opvattingen en vertegenwoordigt verschillende geledingen van de Europese burgers. Daarom: op wiens gezag spreekt u namens hen allen?</p>
    </intervention>
    <intervention id="3-541-000" speaker_id="96821" name="Rui Tavares" is_mep="True" mode="spoken">
      <p sl="pt">namens de GUE/NGL-Fractie . – Mevrouw de Voorzitter, mijnheer Stoyanov, ik zou u willen aanmoedigen om de EU-verdragen en het reglement van orde van dit Parlement te bestuderen, waarin staat dat wij, die zijn verkozen door de Europese burgers, onze eigen lidstaten en burgers dienen te vertegenwoordigen, evenals de vijfhonderd miljoen inwoners van de Europese Unie als geheel. Wij hebben van deze burgers een mandaat gekregen om de basisverdragen van de Europese Unie, die de rechten van haar burgers beschermen, te eerbiedigen en ervoor te zorgen dat anderen dat ook doen. Het is heel eenvoudig: zo lang als wij een dergelijk mandaat hebben, hebben mijnheer Stoyanov en ik evenveel recht om namens de vijfhonderd miljoen Europese burgers te spreken in dit Parlement, dat toebehoort aan de burgers.</p>
    </intervention>
    <intervention id="3-542-000" speaker_id="96654" name="Jaroslav Paška" is_mep="True" mode="spoken">
      <p sl="sk">namens de EFD-Fractie. – Mevrouw de Voorzitter, de Hongaarse grondwet die in april van dit jaar herzien is, wordt terecht door de hele Europese democratische wereld bekritiseerd. Hiermee worden er bepalingen in het Hongaarse juridische systeem opgenomen die het internationaal recht negeren en die rechtstreeks in strijd zijn met de internationale verplichtingen van Hongarije.</p>
      <p sl="sk">De regerende Fideszpartij heeft in de grondwet passages laten opnemen waarmee Hongarije het recht opeist om over de status, rechten en politieke organisatie te beslissen van alle Hongaarssprekende burgers in naburige landen. Ook behoudt Hongarije zich het recht voor om aan al deze burgers in naburige landen, burgers die geen enkele band met Hongarije hebben, het Hongaars staatsburgerschap te verlenen, alsmede Hongaars stemrecht, het recht op sociale zekerheid en onderwijs onder Hongaarse regelgeving, en diplomatieke bescherming door de Hongaarse overheid.</p>
      <p sl="sk">De organisatie van een politiek systeem is onder het internationaal recht een soevereine aangelegenheid van een soevereine staat, en we kunnen de bepalingen in de Hongaarse grondwet volgens welke Hongarije zich het recht voorbehoudt te beslissen over de manier waarop burgers van andere landen hun leven organiseren, dan ook alleen maar zien als een primitieve en grove aanval op de vreedzame co-existentie in Europa.</p>
      <p sl="sk">De idee van één natie, één rijk, et cetera is niet nieuw. De heer Hitler, die de laatste was die zich van deze ideeën bediende in zijn streven naar macht en glorie in Europa, is lang geleden veroordeeld door het fatsoenlijke, beschaafde en democratische deel van de wereld.</p>
      <p sl="sk">Ik ga er daarom graag vanuit dat de democratische politieke krachten in het Hongaarse parlement alle fouten met nog een wetgevingsproces zullen corrigeren, en de grondwet zullen aanpassen, zodat deze weer in overeenstemming is met het internationaal recht en de internationale verplichtingen van Hongarije.</p>
    </intervention>
    <intervention id="3-543-000" speaker_id="34254" name="Dimitar Stoyanov" is_mep="True" mode="spoken">
      <p sl="bg">Mevrouw de Voorzitter, ik denk dat het Parlement zijn verontschuldigingen aan de commissaris moet aanbieden omdat het haar bij dit debat heeft betrokken. Uit wat ze heeft gezegd is het immers aan iedereen in deze Kamer volkomen duidelijk geworden – dat is het tenminste voor mij, maar ik weet niet of het duidelijk is geworden voor alle anderen – dat nieuwe wetgeving die de grondwet van Hongarije ten uitvoer legt, nog steeds moet worden aangenomen, en dan zal het duidelijk worden of er rechten van mensen worden geschonden.</p>
      <p sl="bg">We zitten opnieuw in een situatie waarin er hier in het Parlement een debat gaande is dat bedoeld is om een lidstaat te veroordelen voor iets wat hij nog niet heeft gedaan. Collega-Parlementsleden, in welke van uw lidstaten wordt iemand veroordeeld voor iets wat hij niet heeft gedaan? Of verketterd voor iets wat hij niet heeft gedaan? In geen enkele. Dat is iets dat strijdig is met de democratische waarden.</p>
      <p sl="bg">De mensen die het initiatief tot dit debat hebben genomen moeten niet alleen hun verontschuldigingen aan de commissaris aanbieden, maar ook aan alle Europese burgers, omdat het precies dit soort gedrag van het Parlement is dat leidt tot een gebrek aan belangstelling van de Europese burger voor zijn activiteiten, teleurstelling en een lage opkomst bij de verkiezingen voor het Europees Parlement.</p>
    </intervention>
    <intervention id="3-544-000" speaker_id="28120" name="Simon Busuttil" is_mep="True" mode="spoken">
      <p sl="en">Mevrouw de Voorzitter, het debat van vandaag over de Hongaarse grondwet deugt om twee belangrijke redenen niet. Het gaat over slechts één van de 27 lidstaten en het betreft een nationale kwestie die onder de soevereiniteit van de lidstaten zelf valt. Als we, ten eerste, de inhoud van een grondwet gaan bespreken, dan moeten we ons niet tot één grondwet van één lidstaat beperken. Als we al een debat aangaan, moeten we het over de grondwet van alle lidstaten hebben. Bepaalde elementen waartegen bezwaar wordt gemaakt, zitten ook in de grondwet van een aantal andere lidstaten verwerkt en toch hebben we het hier over één grondwet van één lidstaat. Dat is verkeerd.</p>
      <p sl="en">Ten tweede moet je je afvragen welke macht of bevoegdheid wij hebben om een nationale grondwet überhaupt in het Europees Parlement aan de orde te stellen. De lidstaten hebben de soevereine bevoegdheid om hun eigen nationale grondwet op te stellen, en we moeten in dit geval het recht van de Hongaarse bevolking eerbiedigen om een eigen grondwet vast te stellen en door het democratisch gekozen nationale parlement goed te laten keuren.</p>
      <p sl="en">Het debat van vandaag over de inhoud van die grondwet moet hooguit door het Hongaarse volk worden gevoerd, maar niet in dit Parlement. Of we het nu leuk vinden of niet, of we het nu met deze nationale grondwet eens zijn of niet, we moeten de soevereiniteit en de hiërarchie van het recht eerbiedigen, anders scheppen we een gevaarlijk precedent.</p>
      <p sl="en">Als we één lidstaat uitzonderen en buiten onze bevoegdheid proberen op te treden, geven we een verkeerd signaal af. Dan maken we ons schuldig aan politieke instrumentalisering en zouden we het vertrouwen van de burgers in onze eigen instelling ondermijnen. Dat gevaarlijke pad mogen we niet bewandelen.</p>
    </intervention>
    <intervention id="3-545-000" speaker_id="23868" name="Monika Flašíková Beňová" is_mep="True" mode="spoken">
      <p sl="sk">Mevrouw de Voorzitter, ik wil namens de Fractie van de Progressieve Alliantie van Socialisten en Democraten in het Europees Parlement op niet mis te verstane wijze verklaren dat we het recht van elke EU-lidstaat erkennen om zijn eigen wetten te maken, en we willen dan ook geen kritiek uitoefenen op Hongarije, en zeker niet op zijn burgers. Ons commentaar en onze zorgen zijn niet bedoeld als kritiek op Hongarije en de Hongaarse burgers, maar we zijn er absoluut van overtuigd dat de eerbiediging van de grondrechten, burgerlijke vrijheden, de Europese waarden die we met elkaar delen, en vrede, veiligheid en vreedzame co-existentie voldoende redenen vormen voor deze discussie vandaag.</p>
      <p sl="sk">We hopen ook dat we met deze discussie, en door onze vragen en zorgen te uiten, zullen kunnen bijdragen aan een verbetering en een betere voorbereiding van de tenuitvoerlegging van de wetgeving in kwestie. Commissaris, wij willen ons net als u aan de procedure houden, om te zorgen dat dit proces correct verloopt, en we wachten het eindadvies van de Commissie van Venetië in dezen af, hoewel uit de voorlopige conclusies die door de secretaris van de Commissie van Venetië aan de Commissie burgerlijke vrijheden, justitie en binnenlandse zaken gepresenteerd zijn, al duidelijk gebleken is dat de huidige Hongaarse grondwet op een aantal punten op zijn minst controversieel is. Niet alleen de Commissie burgerlijke vrijheden, justitie en binnenlandse zaken, maar ook de Commissie constitutionele zaken ziet zwakke punten in de Hongaarse grondwet.</p>
      <p sl="sk">Als we de romantische, bijna monarchistische ideeën even negeren waarvan de preambule doordesemd is, wil ik toch een aantal terreinen aanstippen die wij, in tegenstelling tot onze collega's van de Fideszpartij die eveneens lid van het Europees Parlement zijn, uitermate gevoelig vinden. Één voorbeeld is de manier waarop de grondwet is aangenomen, zoals al eerder aangegeven. Het is niet echt normaal dat een consultatieprocedure in een democratisch land slechts vijf weken duurt. Het is ook niet normaal dat de oppositie daar niet aan deelneemt, en hoewel Fidesz een meerderheid heeft, moet gezegd worden dat de overwinnaars nederigheid past.</p>
      <p sl="sk">De inperking van de macht van het constitutionele hof is al genoemd, en ik wil namens onze fractie ook nog het discriminatoire karakter van de grondwet noemen waar het gaat om seksuele minderheden, omdat deze grondwet discriminatie op grond van seksuele geaardheid niet verbiedt.</p>
      <p sl="sk">De bescherming van Hongaarse minderheden die buiten de landsgrenzen wonen, waarop artikel D rechtstreeks van toepassing is, geldt ook etnische Hongaren die in naburige landen wonen.</p>
      <p sl="sk">Dames en heren, de missie van de Europese Unie is dat we als landen en staten van de Europese Unie vreedzaam, in goede samenwerking en in wederzijds respect met elkaar samenleven. Hoe moeten wij, uit landen die dit rechtstreeks aangaat, deze grondwet zien? Hoe kunt u van ons verwachten dat we deze accepteren?</p>
      <p sl="sk">Wij hebben, in tegenstelling tot u, u altijd een vriendschappelijke hand toegestoken, en we hebben altijd naar vreedzame co-existentie gestreefd, en daarom zouden we graag zien dat bij de tenuitvoerlegging van uw grondwet de soevereiniteit van de naburige landen in de regio gerespecteerd wordt.</p>
    </intervention>
    <intervention id="3-546-000" speaker_id="4529" name="Sarah Ludford" is_mep="True" mode="spoken">
      <p sl="en">Mevrouw de Voorzitter, we kunnen niet blijven volhouden dat de grondwet van een lidstaat alleen een zaak van die ene lidstaat is. De Verdragen stellen in artikel 6 en 7 niet alleen zonneklaar dat de Unie en de lidstaten bepaalde waarden met elkaar gemeen hebben, maar ook dat de Commissie verplicht is eerbiediging van die waarden af te dwingen.</p>
      <p sl="en">Ik sta vierkant achter de mooie woorden van mijn collega Renate Weber: Ik vind het nogal gortig dat mensen met dezelfde politieke overtuiging als de in Hongarije regerende Fidesz-partij tegenstanders van die grondwet van politieke motieven betichten. Veel bepalingen in die grondwet zijn zeer partijdig, zoals het achterwege laten van bescherming van homoseksuelen tegen discriminatie en het geven van extra stemmen aan moeders.</p>
      <p sl="en">Ik wil een goed voorbeeld geven van één tekortkoming in de grondwet die de eis uit het Verdrag van een rechtsstaat ondermijnt. Dat is de verklaring dat de grondwet uit 1949 ongeldig is. Hij is niet gewoon ingetrokken, maar ongeldig. Dat veroorzaakt grote rechtsonzekerheid, omdat het de wetten die onder die grondwet zijn aangenomen ongewis en kennelijk eveneens ongeldig maakt, dus ook die met betrekking tot de toetreding tot en het lidmaatschap van de EU van Hongarije.</p>
      <p sl="en">Dat is één reden waarom de Commissie de grondwet op overeenstemming met het EU-recht moet toetsen. Het kan grote gevolgen voor andere lidstaten hebben.</p>
    </intervention>
    <intervention id="3-547-000" speaker_id="96878" name="Lajos Bokros" is_mep="True" mode="spoken">
      <p sl="en">Mevrouw de Voorzitter, de nieuwe Hongaarse grondwet verwoest de pijlers van een democratie op basis van de rechtsstaat en biedt ruimte aan autocratie. Dat is een grote stap achteruit in het overgangsproces. De opstelling en goedkeuring van de nieuwe grondwet kun je niet legitiem noemen. De preambule is selectief en geeft een vertekend beeld van de geschiedenis. De hoofdtekst pleegt inbreuk op het privéleven, de fundamentele mensen- en burgerrechten worden beperkt gedefinieerd en de sociale rechten zijn door doelstellingen van de staat vervangen. De teugels en tegenwichten zijn afgezwakt, met name de onafhankelijkheid van de rechterlijke macht.</p>
      <p sl="en">De Europese Raad, het Parlement en de Commissie mogen deze schendingen van de Europese waarden niet negeren, want dat schept een negatief precedent voor andere, niet-liberale regimes. De Hongaarse democraten rekenen evenwel niet op een oplossing vanuit het buitenland. Die zou de mening van de Hongaarse premier, die de EU met de Sovjet Unie heeft vergeleken, alleen maar versterken. De oplossing moet vanuit het Hongaarse volk zelf komen, dat deze grondwet heus wel afwijst, zodra het beseft dat een autocratisch regime niet voor een hoge levensstandaard en meer vrijheid kan zorgen. Eenentwintig jaar geleden hoefden we niet voor de vrijheid te vechten. Nu moeten we dat wel. Intussen moet Europa Hongarije goed in de gaten houden en de Hongaarse democraten aanmoedigen om het heft weer in handen te nemen.</p>
    </intervention>
    <intervention id="3-548-000" speaker_id="97017" name="Ulrike Lunacek" is_mep="True" mode="spoken">
      <p sl="en">Mevrouw de Voorzitter, ik ben het helemaal oneens met al die mensen die zeggen dat we de soevereiniteit niet eerbiedigen als we hier de grondwet van een lidstaat bespreken en bekritiseren of dat het, zoals één persoon zei, een gevaarlijk precedent zou scheppen en buiten de Europese bevoegdheid zou vallen.</p>
      <p sl="en">De grondwet van de lidstaten moet overeenstemmen met de Europese waarden, dus met de gemeenschap van waarden die wij hebben gedefinieerd. Er zijn minstens twee dingen die daarmee botsen en die ik graag wil noemen. Veel is door anderen reeds aangekaart.</p>
      <p sl="en">Het eerste is dat discriminatie op grond van seksuele geaardheid niet is opgenomen en in de toekomst wel opgenomen dient te worden. Daarnaast wordt er veel meer waarde aan het huwelijk en het gezin gehecht dan de werkelijke leefsituatie van de Europeanen en Hongaren rechtvaardigt, en ontbreekt de diversiteit die wij hanteren.</p>
      <p sl="en">Verder wil ik het hebben over de zogenaamde Groene Ombudsman die opkomt voor de rechten van toekomstige generaties met betrekking tot het milieu en de duurzaamheid. Deze functie is nu, net als die van andere ombudsmannen, ondergeschikt gemaakt aan die van de algemene ombudsman en dus afgezwakt. Ook op dit gebied zijn bevoegdheden uit de regelgeving verdwenen, wat betekent dat de kwestie van de duurzaamheid, de milieubescherming en de rechten van toekomstige generaties – eveneens onderdeel van de Europese waarden – die belangrijk zou moeten zijn, nu aan belang heeft ingeboet.</p>
      <p sl="en">Nog één ding: er was ook een ombudsman voor gegevensbescherming. Die functie is compleet geschrapt, zodat de informatieverstrekking over de staat, bijvoorbeeld inzake aanbestedingen, niet meer transparant is. Dat is iets waar ik en mijn fractie zware kritiek op hebben.</p>
      <a text="(Spreekster verklaart zich bereid een 'blauwe kaart'-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="3-549-000" speaker_id="28150" name="Kinga Gál" is_mep="True" mode="spoken">
      <p sl="hu">Mevrouw Lunacek, ik zou u willen vragen of u de lidstaten van de Europese Unie kunt opsommen waarvan de grondwet voorziet in de benoeming van een ombudsman of commissaris voor de rechten van toekomstige generaties. Hoeveel lidstaten hebben een dergelijke instelling, die in Hongarije echt functioneert en is opgenomen in de Hongaarse grondwet? En dan nog iets, aangenomen dat u de huidige Hongaarse grondwet hebt gelezen, de nieuwe Hongaarse grondwet die in april is aangenomen: kunt u grondwetten noemen waarin meer en verder gaande artikelen inzake milieubescherming en toekomstige generaties zijn opgenomen dan in de nieuwe Hongaarse grondwet? Ik daag u uit ze te noemen.</p>
    </intervention>
    <intervention id="3-550-000" speaker_id="97017" name="Ulrike Lunacek" is_mep="True" mode="spoken">
      <p sl="en">Mevrouw de Voorzitter, mijn antwoord aan mevrouw Gál luidt als volgt. Het ging mij niet om een vergelijking met de grondwet van andere lidstaten, maar om de vraag: Wat is een Europese waarde? Wat maakt deel uit van onze grondrechten? En wat omvatten de gemeenschappelijke waarden, die u hopelijk met ons deelt?</p>
      <p sl="en">Wat betreft de rechten van toekomstige generaties, is de duurzaamheid van het milieu in de rechten van onze gemeenschappelijke Europese Unie vervat. Sommige lidstaten hebben hem wel en andere wellicht niet, maar het is een feit dat de Hongaarse regering deze symbolische ombudsman in de nieuwe grondwet geschrapt heeft. Er is nog maar één ombudsman over en de op schrift gestelde symbolische waarde is verdwenen. U weet hoe belangrijk symbolen ook in de politiek zijn. Dat houdt in dat u deze symbolische vertegenwoordiging, politiek of op het niveau van de ombudsman, niet wenst.</p>
      <a text="(Spreekster verklaart zich bereid een 'blauwe kaart'-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="3-551-000" speaker_id="23821" name="József Szájer" is_mep="True" mode="spoken">
      <p sl="en">Mevrouw de Voorzitter, misschien was de vraag onbegrijpelijk, dus ik zal hem eenvoudiger stellen. Mevrouw Lunacek, bestaat er in uw land – ik weet dat u uit Oostenrijk komt – een Groene Ombudsman? In Hongarije was er enkele jaren geleden een Groene Ombudsman en volgens de nieuwe grondwet komt die er weer. Heeft uw land een Groene Ombudsman? Ja of nee?</p>
    </intervention>
    <intervention id="3-552-000" speaker_id="97017" name="Ulrike Lunacek" is_mep="True" mode="spoken">
      <p sl="en">Mevrouw de Voorzitter, ik moet tegen de heer Szájer zeggen: Sorry, maar dat is het probleem niet. Hongarije had een Groene …</p>
      <a text="(Gelach)"/>
      <p sl="en">Ja, lacht u maar. Dat mag van mij, ik houd van humor. Maar waar het om gaat, is dat de Groene Ombudsman uit de nieuwe grondwet geschrapt is en, net als alle vier ombudsmannen of -vrouwen aan één algemeen kantoor van de ombudsman ondergeschikt gemaakt is. De kwestie van de duurzaamheid van toekomstige generaties is niet meer zo goed zichtbaar als hij was en daar heb ik kritiek op.</p>
      <p sl="en">In mijn land bestaat die functie niet. Daar zou ik als Groene natuurlijk voor pleiten, maar u hebt een nieuwe grondwet geschreven en daarin een symbolische en politieke waarde, die naar uw eigen zeggen dus belangrijk voor u was, geschrapt. Waarom hebt u dat dan gedaan? Waarom hebt u die niet behouden, zodat de Groene Ombudsman die opkomt voor de rechten van toekomstige generaties, het milieu en de duurzaamheid voor iedereen zichtbaar is? Dat hebt u niet uitgelegd, collega's.</p>
    </intervention>
    <intervention id="3-553-000" speaker_id="4393" name="Mario Mauro" is_mep="True" mode="spoken">
      <p sl="it">Mevrouw de Voorzitter, commissaris, dames en heren, de manier waarop dit debat misbruikt wordt, verbijstert me.</p>
      <p sl="it">Ik zal, terugdenkend aan de opmerkingen die mevrouw Lunacek zojuist maakte, niet meedoen aan de discussie over discriminatie op grond van seksuele voorkeur. In de Italiaanse Grondwet komt dit onderwerp niet aan bod, dus waarom zou het Europees Parlement debatteren over de Italiaanse Grondwet? Daarnaast zou dat nogal raar zijn, omdat de enige Italiaanse partij die de grondwet wil wijzigen, de centrumrechtse partij van de heer Berlusconi is. Links zegt al vijftien jaar dat we de grondwet niet moeten wijzigen, omdat dat het einde van de democratie zou betekenen.</p>
      <p sl="it">Pas maar op, want als wij de discussie aanzwengelen over de onderwerpen die al dan niet in een grondwet aan bod moeten komen, dan moeten we misschien eerst een misverstand uit de wereld helpen: denken we echt dat de moderniteit in het geding is nu in deze grondwet de rechten van het ongeboren kind zijn opgenomen? Denken we werkelijk dat onze identiteit in het gedrang komt nu in deze grondwet verwezen wordt naar de christelijke wortels van een land?</p>
      <p sl="it">Wat mij betreft zouden we wat vertrouwder moeten raken met de tekst van de Europese Grondwet, die er uiteindelijk niet gekomen is maar die het motto 'In verscheidenheid verenigd' droeg, en laten we ons wat toleranter opstellen en accepteren dat iedereen verschillend is. Met andere woorden: we moeten inzien dat de behoeften van het volk op dit moment door een brede meerderheid worden verwoord, en om te voorkomen dat deze behoeften omslaan in nationalisme, moet deze meerderheid worden gesteund door een sterk Europa dat eenieders rechten en plichten erkent.</p>
    </intervention>
    <intervention id="3-554-000" speaker_id="96832" name="Kinga Göncz" is_mep="True" mode="spoken">
      <p sl="hu">Mevrouw de Voorzitter, volgens het Verdrag betreffende de Europese Unie is de Europese Unie gebaseerd op respect voor vrijheid, democratie, rechtsstaat en mensenrechten. Deze waarden worden gedeeld door de lidstaten. De criteria van Kopenhagen zijn afgeleid van deze waarden, die ook deel uitmaken van de toetredingsvoorwaarden.</p>
      <p sl="hu">De Europese instellingen hebben tevens de verantwoordelijkheid om te waarborgen dat lidstaten ook na hun toetreding aan deze beginselen voldoen. Ik wil u allen aan deze verantwoordelijkheid herinneren, in het bijzonder de voorzitter van de Commissie en de commissaris die in dit opzicht hoofdverantwoordelijk is. De inhoud van de nieuwe Hongaarse grondwet noch de omstandigheden waaronder deze is opgesteld, voldoen aan de basisbeginselen. Daarom kunnen de vragen met betrekking tot deze kwestie als Europese en niet als louter nationale vraagstukken worden beschouwd.</p>
      <p sl="hu">Deze grondwet is door één enkele partij aangenomen, zonder openbare of professionele raadpleging, en haar opstellers hebben een twijfelachtige democratische legitimiteit. De democratische oppositiepartijen eisten wettelijke garanties dat de nieuwe grondwet zou zijn gebaseerd op brede publieke consensus, en toen die ontbrak trokken ze zich uit het constitutionele proces terug. De belangrijkste functie van de grondwet is het waarborgen van de mensenrechten en het functioneren van de staat. Het kader voor het functioneren van de staat is echter problematisch. Volgens de nieuwe grondwet moeten wijzigingen in het belastingstelsel, het pensioenstelsel en de gezinsondersteuning worden aangenomen met een meerderheid van tweederde. Dit zal kandidaten bij toekomstige verkiezingen ervan weerhouden veranderingen op deze gebieden te beloven en zal voor de kiezers bij vrije verkiezingen een struikelblok zijn.</p>
      <p sl="hu">Verder wordt bij de grondwet de begrotingsraad ingesteld, een orgaan dat niet rechtstreeks wordt gekozen en dat vetorecht heeft over de begrotingsbesluiten van het parlement, een vetorecht dat kan leiden tot de ontbinding van het parlement en het uitschrijven van nieuwe verkiezingen, waardoor de stabiliteit van het bestuur wordt ondermijnd. De bescherming van de mensenrechten wordt verminderd. Mensenrechten zullen minder doeltreffend worden gehandhaafd omdat het constitutionele hof beperkte bevoegdheden heeft.</p>
      <p sl="hu">De belangrijkste verworvenheid van de EU is dat zij door haar waarden conflicten die in het verleden alleen konden worden opgelost ten koste van aanzienlijk menselijk lijden, heeft kunnen kanaliseren in een democratisch kader op basis van de rechtsstaat. De EU biedt aan haar lidstaten en vraagt van hen een duidelijk rechtsstatelijk kader, grondwettelijke waarborgen, institutionele checks and balances en oplossingen door onderhandelingen. Deze waarden dienen behouden te blijven.</p>
    </intervention>
    <intervention id="3-555-000" speaker_id="28266" name="Sophia in 't Veld" is_mep="True" mode="spoken">
      <p sl="en">Mevrouw de Voorzitter, we hebben in dit Parlement besproken dat de mediavrijheid in Italië, Slowakije en Hongarije onder druk staat. We hebben de inbreuk op de LGBT-rechten in Litouwen, Hongarije en Polen besproken. We hebben het gehad over de uitzetting en discriminatie van Roma in Frankrijk en Italië, en zo zijn er nog veel meer voorbeelden te noemen van debatten over grondrechten die in de een of andere lidstaat onder druk staan.</p>
      <p sl="en">Telkens weer heb ik de Europese Volkspartij (Christendemocraten) horen zeggen dat we geen partijpolitiek mogen voeren en dat we geen lidstaten apart mogen behandelen. Dit gaat niet over lidstaten, maar over grondrechten. En dat is geen subsidiariteitskwestie. De grondrechten vormen het fundament van de Europese Unie. Om dat aan te tonen, wil ik u eraan herinneren dat we kandidaatlanden vragen om niet alleen hun wetgeving maar ook hun grondwet aan te passen om als lid tot de Europese Unie te worden toegelaten.</p>
      <p sl="en">Het is toch wel duidelijk, collega's, dat er niet alleen door politieke partijen maar ook door de Commissie van Venetië objectieve bezwaren naar voren zijn gebracht en dat er op zijn minst sprake is van dubbelzinnigheden. In plaats van dit bittere debat te houden, zouden we moeten proberen om helderheid te krijgen.</p>
      <p sl="en">Ik heb nog één laatste suggestie van praktische aard voor de Hongaarse regering. Als u wilt aantonen dat u vierkant achter de bescherming en bevordering van de LGBT-rechten staat, stel ik voor dat u op 18 juni aan de Gay Pride in Boedapest meedoet.</p>
    </intervention>
    <intervention id="3-556-000" speaker_id="28229" name="Manfred Weber" is_mep="True" mode="spoken">
      <p sl="de">Mevrouw de Voorzitter, dames en heren, de fundamentele mensenrechten zijn inderdaad universeel en moeten derhalve ook overal worden geëerbiedigd. Maar bij het luisteren naar de sprekers in de zaal en naar dit debat valt op dat geen van de sprekers tot nu toe – en ook niet de aanwezige critici – de grondwet heeft aangehaald of met een citaat is gekomen waar hij concreet bezwaar tegen maakt. Mijnheer López Aguilar zegt dat de indruk is ontstaan dat er iets niet in de haak is, anderen uiten veronderstellingen over hetgeen er allemaal mis zou kunnen gaan met deze grondwet. Maar niemand citeert uit de grondwet. Dat is het probleem van deze discussie: wat zijn nou de concrete beschuldigingen? Als ik me voorstel hoe de Homgaren op dit debat zullen reageren, op de beschuldigingen die collega's hier ten dele uiten zonder ze met citaten te onderbouwen, zou ik er zeker begrip voor hebben als sommigen de manier waarop hier over Hongarije en de Hongaarse ontwikkelingen wordt gesproken, als uiterst arrogant ervaren. Als Europeanen moeten we oppassen dat we er niet op aan worden gekeken.</p>
      <p sl="de">Ik wil er ook op wijzen dat velen die vandaag de dag in Hongarije verantwoordelijkheid dragen, mensen zijn die de straat op zijn gegaan om tegen het communisme en voor de vrijheid te strijden. Het is domweg onaanvaardbaar om te veronderstellen en de indruk te wekken dat deze mensen de vrijheid niet kunnen velen. Dit heeft niets met partijpolitiek te maken, dit is gewoon een feit.</p>
      <p sl="de">Als ik al bekritiseer dat er niet geciteerd wordt, wil ik een citaat uit de Hongaarse grondwet geven, namelijk: "Wij zijn trots dat ons land sinds duizend jaar deel uitmaakt van het christelijke Europa en we beseffen welke rol het christendom heeft gespeeld bij de instandhouding van onze natie." Ik ben blij dat een grondwet dergelijke stellingen bevat, ook al bevalt dit wellicht niet iedereen in dit Huis. Ik ben blij over deze verwijzing naar het christendom, en ik zou ook wensen dat een dergelijke verwijzing was opgenomen in het Verdrag van Lissabon en de Europese grondwet. Als vertegenwoordiger van de Europese Volkspartij (Christendemocraten) ben ik voorstander van zo'n verwijzing.</p>
    </intervention>
    <intervention id="3-557-000" speaker_id="23805" name="Zita Gurmai" is_mep="True" mode="spoken">
      <p sl="en">Mevrouw de Voorzitter, we bespreken in het Europese Parlement niet zomaar een paar binnenlandse problemen. De nieuwe Hongaarse grondwet trekt de Europese waarden in twijfel. Daarom moeten we dat bespreken en wel nu meteen. De generieke wetten zijn nog niet aangenomen. Hopelijk is iedereen het met mij eens dat de grondwet evenwichtig behoort te zijn, dicht bij de burgers moet staan, moet berusten op algemeen aanvaarde waarden en beginselen, en partijneutraal moet zijn. Helaas voldoet de Hongaarse grondwet niet aan die criteria.</p>
      <p sl="en">Zelfs de goedkeuring van het document is twijfelachtig. Er heeft geen of zeer weinig sociale raadpleging plaatsgevonden. De tekst wordt maar door één politieke partij gesteund en door vooraanstaande grondwetdeskundigen afgewezen. De nieuwe grondwet roept wereldwijd vragen op. Zo wordt er bijvoorbeeld in de slotbepalingen niet naar de EU-wetgeving verwezen. We merken duidelijke verschillen op en in vergelijking met het Handvest van de grondrechten vertoont de tekst afwijkingen en verschillen in waarden en beginselen. Het beginsel van goed bestuur komt evenmin in het document voor. De grondwet biedt geen moderne, bestuurlijke structuur conform de EU-eisen.</p>
      <p sl="en">De hiervoor genoemde generieke wetten zijn zeer gevaarlijk. Ze maken het volgende regeringen vrijwel onmogelijk om het land te besturen. In onze ogen lijkt de regering, zoals een van onze collega's het formuleerde, op een voetbalelftal dat probeert om tijdens de wedstrijd van regels en scheidsrechter te veranderen. Zo ga je niet met je politieke tegenstanders om en zo werkt een democratie in het Europa van de 21ste eeuw niet.</p>
    </intervention>
    <intervention id="3-558-000" speaker_id="28246" name="Alexander Alvaro" is_mep="True" mode="spoken">
      <p sl="de">Mevrouw de Voorzitter, ik heb vaak sympathie voor de standpunten van de Europese Volkspartij (Christendemocraten) op andere gebieden. We werken nauw met elkaar samen bij economische kwesties, maar op dit specifieke punt moet duidelijk worden gemaakt dat het niet om partijpolitiek gaat. En vooral moet worden benadrukt dat het schandalig is als hier kritiek wordt geuit op het feit dat een grondwet – en had net zo goed de grondwet van een andere lidstaat kunnen zijn – aan de kaak wordt gesteld.</p>
      <p sl="de">Er zijn lidstaten – ik kijk onder anderen naar mijnheer Busuttil, omdat hij dit punt in alle duidelijkheid heeft aangekaart – die een beroep doen op de Europese Unie als zij problemen ondervinden, en het is een teken van Europese solidariteit dat wij een helpende hand toesteken, bijvoorbeeld wanneer Malta met een vluchtelingenprobleem kampt. Maar solidariteit berust op gemeenschappelijke waarden, en het is de taak van alle fracties van dit Huis om die solidariteit te behouden.</p>
      <p sl="de">Het Handvest van de grondrechten is weliswaar alleen bindend voor de Europese wetgeving en de tenuitvoerlegging daarvan, maar de artikelen 2, 6 en 7 van het Verdrag zijn bindend voor alle lidstaten. In de Hongaarse grondwet is vastgelegd dat een meerderheid van twee derde van de stemmen nodig is, zodat toekomstige regeringen realistisch gezien geen kans zal hebben om wetten te wijzigen. Dit is in strijd met de beginselen van de parlementaire democratie. Het constitutioneel hof wordt op ongekende wijze gekortwiekt, waardoor het beginsel van de scheiding der machten wordt ondermijnd. Op het gebied van strafmaatregelen kunnen schendingen van het internationaal recht niet worden uitgesloten.</p>
      <p sl="de">Ik zou nog wel een tijdje kunnen doorgaan, maar één punt wil ik hier in ieder geval nog noemen: de EU en de Europese Commissie hebben in dit verband niet alleen het recht, maar ook de plicht om hun stem luid en duidelijk te laten horen. Europa heeft er in het verleden – ook vóór de oprichting van de Europese Unie – al te vaak het zwijgen toe gedaan als het erom ging misstanden in de lidstaten aan te kaarten. Mijn land en ook andere landen kennen dit uit eigen ervaring. Als de politiek zwijgt, protesteren op gegeven moment de burgers, en dan is het de vraag of het niet al te laat is en of wij niet gefaald hebben.</p>
      <a text="(Spreker verklaart zich bereid een 'blauwe kaart'-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="3-559-000" speaker_id="102886" name="Ildikó Gáll-Pelcz" is_mep="True" mode="spoken">
      <p sl="hu">Mijnheer Alvaro, dit is waar, slechts één zin. We zijn het eens. Deze kritiek is beschamend. Mijn vraag is deze: waarop baseert u uw mening dat een fundamentele wet, aangenomen met tweederde meerderheid, in een democratisch land niet gewijzigd kan worden? Tot nu toe kon dat wel. Ook in andere landen kan zo'n wet gewijzigd worden. Wees alstublieft specifiek. Wat zijn precies de gemeenschappelijke waarden, de gemeenschappelijke Europese waarden die door de Hongaarse grondwet worden uitgesloten, verworpen of geschonden? Want wat u zegt is te algemeen.</p>
    </intervention>
    <intervention id="3-560-000" speaker_id="28246" name="Alexander Alvaro" is_mep="True" mode="spoken">
      <p sl="de">Hartelijk dank voor deze vraag. U heeft natuurlijk gelijk met uw kritiek, in één minuut spreektijd kan ik alleen algemene opmerkingen maken, maar ik kan het ook wel concreter uitdrukken. Europese waarden ja, maar de Europese waarden houden ook in dat een lidstaat een rechtsstaat is, en tot een rechtsstaat behoren scheiding van de machten en het democratisch beginsel. Als bijvoorbeeld het constitutioneel hof geen bevoegdheden meer heeft voor begrotings- en belastingkwesties, betekent dat een ondermijning van de scheiding van de machten en is er zeker sprake van een bedenkelijke situatie. Daarom ben ik wel degelijk van mening dat men dit punt kan aankaarten.</p>
      <p sl="de">Wat de andere vragen betreft, bijvoorbeeld de meerderheid van twee derde van de stemmen: in hoeverre is het verenigbaar met de parlementaire democratie als toekomstige regeringen geen armslag meer hebben? En het is zeker de vraag of levenslange gevangenisstraffen zonder de mogelijkheid van een beroeps- of revisieprocedure voor het hoogste gerecht verenigbaar zijn met de democratische en rechtsstatelijke beginselen van de Europese Unie. Deze vragen kunnen terecht worden gesteld, en volgens mij zijn dat kwesties die door de Commissie moeten worden onderzocht.</p>
      <a text="(Spreker verklaart zich bereid een 'blauwe kaart'-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="3-561-000" speaker_id="23821" name="József Szájer" is_mep="True" mode="spoken">
      <p sl="hu">Mijnheer Alvaro, ik wil u vragen of u zich ervan bewust bent dat in de Hongaarse grondwet die voorheen van kracht was, 27 wetten werden genoemd die alleen met een tweederde meerderheid konden worden gewijzigd, terwijl de nieuwe grondwet er maar 26 noemt. Wat is hier het probleem? Dit aantal komt uit een recente wetenschappelijke analyse; ik heb het niet zelf berekend.</p>
    </intervention>
    <intervention id="3-562-000" speaker_id="28246" name="Alexander Alvaro" is_mep="True" mode="spoken">
      <p sl="de">Men kan het me geloof ik niet kwalijk nemen als ik een vraag die op een subjectieve mening berust, beantwoord met een subjectieve mening: nee, ik ben niet van mening dat die grondwet de allermodernste is.</p>
      <a text="(Spreker verklaart zich bereid een 'blauwe kaart'-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="3-563-000" speaker_id="28229" name="Manfred Weber" is_mep="True" mode="spoken">
      <p sl="de">Beste Alexander, door je allerlei vragen te laten stellen, kun je je spreektijd ook verlengen. Maar mag ik je de vraag stellen of je je ervan bewust bent dat de regelingen met betrekking tot het Hongaarse constitutionele hof – ik weet niet of je de hele Hongaarse grondwet hebt gelezen – vrijwel identiek zijn aan die die in Duitsland voor het constitutioneel hof gelden. Daarom vraag ik je of het Duitse constitutionele hof net zo ondemocratisch is en net zo kritisch moet worden beoordeeld als het Hongaarse. Zou je deze vraag kunnen beantwoorden?</p>
    </intervention>
    <intervention id="3-564-000" speaker_id="28246" name="Alexander Alvaro" is_mep="True" mode="spoken">
      <p sl="de">Aangezien je zelf zojuist hebt gezegd dat de constitutie slechts op bepaalde gebieden identiek is aan de Duitse, mag ook duidelijk zijn dat er gebieden zijn waar je je kunt afvragen of het feit dat de Hongaarse grondwet bijvoorbeeld de bevoegdheid van het constitutioneel hof voor belastingkwesties net als die voor begrotingskwesties inperkt, verenigbaar is met het beginsel van de scheiding van de machten.</p>
      <p sl="de">Als je me nu uitlegt dat het Bundesverfassungsgericht niet de bevoegdheid heeft om over belastingkwesties te oordelen als bijvoorbeeld het Bundesgerichtshof reeds een vonnis heeft gewezen, of dat een toetsing van het begrotingsrecht door het Bundesverfassungsgericht niet mogelijk is via een door een regeringsinstelling ingeleide procedure bijvoorbeeld op initiatief van een partij van de Bondsdag, zou ik je gelijk geven. Maar de Duitse grondwet laat dit immers toe, en het is mogelijk om in dergelijke zaken een klacht in te dienen bij het Bundesverfassungsgericht.</p>
      <a text="(Spreker verklaart zich bereid een 'blauwe kaart'-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="3-565-000" speaker_id="23746" name="Vytautas Landsbergis" is_mep="True" mode="spoken">
      <p sl="en">Mevrouw de Voorzitter, ik wil verwijzen naar iets wat eerder over de rechten van toekomstige generaties gezegd werd. Die lijken uniek in de Hongaarse grondwet, iets wat in die grondwet vervat is en klaarblijkelijk ook hier erkend wordt.</p>
      <p sl="en">Dat roept bij mij een vraag op over het grondrecht van die eventuele toekomstige generaties om geboren te worden. Is de zorg voor toekomstige mensen een Europese waarde of niet? Misschien geen Europese, maar uitsluitend een Hongaarse? In dat geval moet Europa Hongarije dankbaar zijn dat het haar aan enkele fundamentele zaken herinnert.</p>
    </intervention>
    <intervention id="3-566-000" speaker_id="28246" name="Alexander Alvaro" is_mep="True" mode="spoken">
      <p sl="de">Ik heb grote waardering voor collega Landsbergis. Ik heb echter uit zijn woorden geen vraag kunnen opmaken. Als het geen vraag was, gebruik ik de tijd om een verklaring af te leggen.</p>
      <p sl="de">Het recht voor toekomstige generaties is voor zover ik weet in geen enkele grondwet vastgelegd. Daar gaat het ook niet om. Het gaat om de waardigheid van de mens – een beginsel dat niet alleen in de Duitse, maar ook in andere constituties is neergelegd. In de Hongaarse grondwet is dat niet anders. Ik zie hier ook geen contradictie. Het gaat om de vraag of dit beginsel in de toekomst aan beperkingen wordt onderworpen of nader wordt ingevuld.</p>
      <p sl="de">Maar zoals gezegd, ik heb uw vraag niet helemaal begrepen. Duurzaamheid, de bescherming van toekomstige generaties, het recht op een gezond milieu en een gezonde natuur, de bescherming van goede levensomstandigheden, dat zijn punten die, als ik mij niet vergis, uit de constitutionele beginselen van alle lidstaten voortvloeien en die bij tal van arresten van de hoogste rechterlijke instanties zijn bevestigd. Volgens werd hier ook in uw tijd als president in uw land niet aan getwijfeld.</p>
    </intervention>
    <intervention id="3-567-000" speaker_id="28150" name="Kinga Gál" is_mep="True" mode="spoken">
      <p sl="hu">Mevrouw de Voorzitter, ik wil mijn collega-leden en de heer Alvaro graag verzekeren dat Hongarije een land is waar de rechtsstaat nog altijd bestaat. En ik wil mevrouw In 't Veld, mevrouw Göncz en mevrouw Benova graag geruststellen dat Hongarije nog altijd de grondrechten, de mensenrechten en de waarden van de Unie eerbiedigt.</p>
      <p sl="hu">De Hongaarse wetten en de in april aangenomen grondwet stemmen overeen met het recht en de basiswaarden van de Europese Unie. Hongarije houdt zich aan al zijn internationale wettelijke verplichtingen en toezeggingen en dit is zelfs uitdrukkelijk opgenomen in de tekst van de grondwet, en als dat niet het geval zou zijn, zou de Commissie de zaak aan het Hof van Justitie in Luxemburg voorleggen en aanvechten in een rechtszaak; maar we weten allemaal in deze Kamer dat dit niet het geval is. Collega's, de vraag wat er is opgenomen in de grondwet van een land en wat er door een bepaalde lidstaat op verschillende wetgevingsniveaus wordt geregeld, is overduidelijk een kwestie van nationale soevereiniteit.</p>
      <p sl="hu">In een democratie op basis van volksvertegenwoordiging is het aan de bij vrije verkiezingen gekozen parlementsleden om te besluiten welke gebieden moeten worden geregeld op grondwettelijk niveau en welke gebieden op algemeen wetgevend niveau.</p>
      <p sl="hu">Wat ik van dit debat niet begrijp is dat we tot nu toe geleerd hebben dat er wetten bestaan die door een tweederde meerderheid kunnen worden gewijzigd om te garanderen dat ze niet misbruikt kunnen worden. We hebben een grondwet met een tweederde meerderheid nodig, omdat die regel garanties verschaft. Nu horen we dat velen bezwaar maken tegen dezelfde tweederde meerderheid die ze vroeger als een garantie beschouwden. Ik persoonlijk heb het gevoel dat u de spelregels van de democratie niet kunt aanvaarden. De nieuwe Hongaarse grondwet verwijst bovendien, zoals mijn collega's al hebben opgemerkt, naar het Handvest van de grondrechten, dat een nieuw constitutioneel element is, en beschouwt de minderheden van Hongarije als integraal onderdeel van de Hongaarse politieke gemeenschap. De Hongaarse parlementaire commissaris voor toekomstige generaties heeft gezegd dat de grondwet de milieubescherming en de verantwoordelijkheid voor toekomstige generaties op een uitmuntend niveau heeft gebracht. Zoals we over deze grondwet spreken, zouden we over elke andere Europese grondwet kunnen spreken. U hebt het altijd over diversiteit en benadrukt dat iets wat een andere waarde vertegenwoordigt niet beter of slechter hoeft te zijn. Deze grondwet is gewoon anders en als Hongaar zou ik dankbaar zijn als u dat zou kunnen respecteren in de geest van eenheid in verscheidenheid.</p>
      <a text="(Spreekster verklaart zich bereid een 'blauwe kaart'-vraag krachtens artikel 149, lid 8, van het Reglement te beantwoorden)"/>
    </intervention>
    <intervention id="3-568-000" speaker_id="28192" name="Vladimír Maňka" is_mep="True" mode="spoken">
      <p sl="sk">Mevrouw de Voorzitter, ik heb vandaag een uitnodiging ontvangen voor de expositie 'Bridges Between Nations', een evenement dat door uw collega georganiseerd is. In deze uitnodiging gebruikt hij het motto van de grondlegger van de EU, Jean Monnet, die gezegd heeft dat de Unie is opgebouwd door mensen. Ook grondwetten en bruggen moeten door mensen worden gebouwd, mevrouw Gál. Ik zou u willen vragen waarom de coalitie in Hongarije de oppositie niet wil betrekken bij het proces van het ontwerpen van de nieuwe grondwet.</p>
    </intervention>
    <intervention id="3-569-000" speaker_id="28150" name="Kinga Gál" is_mep="True" mode="spoken">
      <p sl="hu">The oppositie had de gelegenheid om deel te nemen aan de werkzaamheden van het parlement. De oppositie besloot niet aan die werkzaamheden deel te nemen en wij respecteren haar besluit. Zoals we kunnen zien, wil zij in plaats daarvan hier debatteren, iets wat het Hongaarse publiek niet echt begrijpt.</p>
      <a text="(Spreekster verklaart zich bereid een 'blauwe kaart'-vraag krachtens artikel 149, lid 8, van het Reglement te beantwoorden)"/>
    </intervention>
    <intervention id="3-570-000" speaker_id="28246" name="Alexander Alvaro" is_mep="True" mode="spoken">
      <p sl="de">Nee, in principe is het heel eenvoudig. Nu ik inmiddels ook van anderen heb gehoord dat andere lidstaten de hand in eigen boezem moeten steken en hun eigen constitutie tegen het licht moeten houden, kan mevrouw Gál mij misschien een grondwetsartikel van een lidstaat van de Europese Unie noemen dat volgens haar onder de categorie van bepalingen valt die het nodig maken om 'de hand in eigen boezem te steken'. Welke kritiek bestaat er dus concreet op de constitutie van een andere lidstaat die hier aan de orde moet worden gesteld? Als er zulke kritiek is, moeten we het daar natuurlijk over hebben.</p>
    </intervention>
    <intervention id="3-571-000" speaker_id="28150" name="Kinga Gál" is_mep="True" mode="spoken">
      <p sl="hu">Er is niet op constitutioneel niveau bepaald dat iedereen de hand in eigen boezem moet steken. Mijnheer Alvaro, ik heb ook tegen u, als liberaal lid van dit Parlement, gezegd dat degenen die het recht om anders te zijn op alle gebieden eerbiedigen en benadrukken, bereid moeten zijn te aanvaarden dat anders-zijn kan blijken uit de geest, uit de keuze van waarden en de structuren van grondwetten. Dat wilde ik zeggen. Dit betekent niet dat wij de basiswaarden van de EU niet eerbiedigen of dat we niet volledig voldoen aan de eisen van het Europees of internationaal recht.</p>
      <a text="(Spreekster verklaart zich bereid een 'blauwe kaart'-vraag krachtens artikel 149, lid 8, van het Reglement te beantwoorden)"/>
    </intervention>
    <intervention id="3-572-000" speaker_id="23808" name="Csaba Sándor Tabajdi" is_mep="True" mode="spoken">
      <p sl="hu">Mevrouw Gál, ik wil graag antwoord geven op de vraag waarom de vroegere regel, dat grondwetswijzigingen alleen kon worden aanvaard met steun van een meerderheid van viervijfde van de parlementsleden, moest worden veranderd. Deze regel om de rechten van politieke minderheden en de oppositie te beschermen, die was aangenomen door een parlementaire meerderheid die tussen 1994 en 1998 72 procent van de stemmen behaalde, is afgeschaft door Fidesz. Om welke reden? De oppositie nam niet deel aan de werkzaamheden in afwezigheid van deze garantie; het was niet zo dat zij van dit recht werd uitgesloten, want de regel was veranderd. Commissaris Reding, ik wil hier graag uw aandacht op vestigen.</p>
    </intervention>
    <intervention id="3-573-000" speaker_id="28150" name="Kinga Gál" is_mep="True" mode="spoken">
      <p sl="hu">Mijnheer Tabajdi, ik ben al sinds 1990 geen lid meer van het Hongaarse parlement, maar mijn collega's, die destijds wel lid of zelfs fractieleider of parlementsvoorzitter zijn geweest, zeggen dat een dergelijke regel niet van kracht is geweest. Het is gewoon niet waar. Ik vind dat u dit debat in het Hongaarse parlement moet voeren; het valt volkomen buiten de reikwijdte van de debatten in het Europees Parlement.</p>
    </intervention>
    <intervention id="3-574-000" speaker_id="96656" name="Boris Zala" is_mep="True" mode="spoken">
      <p sl="sk">Mevrouw de Voorzitter, dames en heren, de nieuwe Hongaarse grondwet is misschien wel de meest reactionaire grondwet van heel Europa.</p>
      <p sl="sk">Dat is één kant van deze zaak. Een ander aspect is dat deze grondwet ook gevaarlijk is op internationaal niveau. Enkele van mijn geachte collega's hebben gezegd dat dit een soevereine aangelegenheid van Hongarije is. Dat is waar, maar deze grondwet schendt de soevereiniteit van andere landen. Commissaris, dit is een uitermate belangrijke kwestie. Dit ondermijnt het vredesproces in Europa. Het ondermijnt de grenzen tussen de landen. Hier worden minderheden in naburige landen openlijk gebruikt voor ultranationalistische doeleinden. Deze grondwet is doordrenkt van de droom van een Groot Hongarije. Het verlenen van staatsburgerschap op puur etnische basis, ongeacht land van vestiging, werk of familierelaties, opent een doos van Pandora van ultranationalisme, zoals we sinds het eind van de Tweede Wereldoorlog niet meer gezien hebben. En dat is nog niet alles. Het wordt hiermee mogelijk Hongaren die permanent in naburige landen gevestigd zijn, stemrecht te verlenen. Kunt u zich voorstellen dat Hongaarse politieke partijen een verkiezingscampagne opzetten in een ander land? Kortom: de nieuwe Hongaarse grondwet zal tot de volledige destabilisering van Centraal Europa leiden. Hiermee wordt de geest van de Balkanoorlogen naar Centraal-Europa gebracht. De Voorzitter van het Hongaarse parlement, de heer László Kövér, heeft onlangs met betrekking tot de Gabčíkovo-Nagymarosdam gezegd, dat een militaire interventie van de kant van Hongarije nodig is, en dat de vredesverdragen van Parijs niet van toepassing zijn op Slowakije, en ook heeft hij de Slowaakse grenzen ter discussie gesteld in het kader van deze grondwet.</p>
      <p sl="sk">Ik vind dat het tijd is dat de Europese Unie en het Europees Parlement duidelijk 'nee' zeggen tegen deze gevaarlijke nationalistische politiek, nu het nog kan.</p>
    </intervention>
    <intervention id="3-575-000" speaker_id="28208" name="Nathalie Griesbeck" is_mep="True" mode="spoken">
      <p sl="fr">Mevrouw de Voorzitter, dames en heren, dit is een interessant debat, maar ik zou toch willen zeggen, al klinkt dat misschien wat bot, dat we wel in de gaten moeten houden waar we het over hebben. Ik heb de indruk dat er hier vanmiddag sprake is van enige politieke hypocrisie, omdat het niet aan ons is de grondwet te bekritiseren van een van de lidstaten van de Europese Unie, zoals Hongarije, omdat de soevereiniteit van een land uiteraard alleen in de handen ligt van het land zelf, en zijn inwoners. Voor ons in dit Parlement betreft het een kwestie, en ik zou zelfs zeggen een zorg, die te maken heeft met het juridische kader van de EU, een kwestie dus die te maken heeft met de mate waarin we voor dezelfde waarden staan, en hoe Europa is opgebouwd, door de lidstaten en de fundamentele teksten van de lidstaten en andere fundamentele nationale teksten.</p>
      <p sl="fr">Welnu, er zijn tegenstrijdigheden wat betreft non-discriminatie, de rechten van minderheden, en op het gebied van pluralisme en oppositie; deze lijken in het geding te zijn. Dames en heren, beste collega's, als het allemaal niet zo ingewikkeld is, zoals sommige sprekers vanmiddag lijken te zeggen, laat het uitvoerend college dan vaststellen of de Hongaarse tekst juridisch in overeenstemming is met het fundament van ons EU-platform, dan wordt een en ander wel duidelijk. Het gaat hier om de geloofwaardigheid van het juridische systeem van de EU, en daarmee om de geloofwaardigheid van de Europese Unie.</p>
    </intervention>
    <intervention id="3-576-000" speaker_id="96668" name="Seán Kelly" is_mep="True" mode="spoken">
      <p sl="en">Mevrouw de Voorzitter, dit is een hartstochtelijk, opwindend en ook ietwat controversieel debat, maar ik geniet niettemin volop van deze uiting van democratie. Het moet gezegd worden dat we het recht hebben om deze kwestie te bespreken, aangezien Hongarije bij de Europese Unie hoort.</p>
      <p sl="en">Maar Hongarije heeft ook het recht op een grondwet, en deze is beslist stukken beter dan de oude grondwet uit 1949 van de communisten. Het is een oprechte poging om de moderne waarden binnen het Europese kader weer te geven. Hoewel mensen over bepaalde elementen zullen twisten, moet worden opgemerkt dat een grondwet altijd door middel van een referendum kan worden gewijzigd. Als wij op het niveau van de Europese Unie vinden dat bepaalde aspecten niet aansluiten op het Europees recht en de Europese waarden, behoort dat tot de mogelijkheden en kan het worden meegenomen.</p>
      <p sl="en">Tevens moet gezegd worden dat deze grondwet op 18 april met 262 stemmen voor en 44 stemmen tegen is aangenomen, en ook dat is een uiting van democratie. Mensen hebben tegen bepaalde aspecten bezwaar gemaakt, zoals bijvoorbeeld de verwijzingen naar het christendom en God, maar die zijn niet nieuw. Ze staan ook in de Duitse, Poolse en Ierse grondwet. Als christendemocraat ben ik zeer verheugd over de verwijzing naar God en het christendom, want dat maakt fundamenteel deel van onze cultuur en geschiedenis uit, en ik vind het veel beter om dat op te nemen dan uit te sluiten en een goddeloze maatschappij te creëren.</p>
      <p sl="en">Er is ook bezwaar gemaakt tegen het verlenen van het staatsburgerschap aan mensen buiten Hongarije, maar ook in Ierland hebben we burgers die officieel in Noord-Ierland, dus het Verenigd Koninkrijk, wonen een paspoort gegeven. Dat heeft de situatie eerder geholpen dan verslechterd, en nu hebben we met het Verenigd Koninkrijk een betere relatie dan ooit tevoren, wat blijkt uit het bezoek van koningin Elizabeth twee weken geleden.</p>
      <p sl="en">Er is eveneens bezwaar gemaakt tegen de omschrijving van het huwelijk, van het leven enzovoort, maar eventuele tekortkomingen kunnen, zoals ik net al zei, met een referendum hersteld worden. Tot slot moeten ze met de opname van een limiet voor de staatsschuld worden gecomplimenteerd, want dat is heel belangrijk. Als wij zo'n limiet in onze Ierse grondwet hadden gehad, zaten we misschien nu niet zo in financiële nood. Er is dus verschrikkelijk veel goed aan, en als wij over een nieuwe grondwet zouden gaan nadenken, zouden we volgens mij nog veel van Hongarije kunnen leren.</p>
    </intervention>
    <intervention id="3-577-000" speaker_id="35743" name="Glenis Willmott" is_mep="True" mode="spoken">
      <p sl="en">Mevrouw de Voorzitter, er zijn een aantal problemen met deze grondwet, maar ik wil me concentreren op één belangrijke kwestie, namelijk dat de voorgestelde grondwet geen bescherming biedt tegen discriminatie op grond van seksuele gerichtheid. Het enige soort huwelijk dat zou worden erkend is dat tussen man en vrouw. We hebben in heel Europa een lange strijd geleverd voor de LGBT-rechten en we kunnen niet toestaan dat Hongarije deze stap achteruit zet.</p>
      <p sl="en">De rechten van homoseksuelen worden beschermd door het Handvest van de grondrechten van de EU. Niet alleen dat, maar getrouwde stellen van hetzelfde geslacht moeten zich vrijelijk in Europa kunnen bewegen en hun partnerschap moet wettelijk worden erkend, waar ze ook zijn. Ja, het is aan Hongarije om de Hongaarse grondwet vast te stellen. Elke lidstaat heeft echter de verantwoordelijkheid om de Europese Gemeenschap te eerbiedigen waarvan hij deel uitmaakt. De bescherming van LGBT-mensen is van fundamenteel belang voor de Europese Unie en Hongarije kan daar niet aan voorbijgaan.</p>
    </intervention>
    <intervention id="3-578-000" speaker_id="96651" name="Eduard Kukan" is_mep="True" mode="spoken">
      <p sl="sk">Mevrouw de Voorzitter, het Europa van vandaag is gebouwd op waarden die we met elkaar delen en die ons in staat stellen met elkaar samen te werken en elkaar te respecteren. Ik wil ook onderstrepen dat elk land het recht heeft zijn eigen grondwet aan te laten nemen door democratische gekozen volksvertegenwoordigers. De nieuwe Hongaarse grondwet stelt echter kwesties aan de orde die gevoelig liggen voor de naburige landen en die gevolgen hebben voor die landen. Ik heb het dan bijvoorbeeld over artikel 23. Ingevolge dat artikel is het voor leden van de Hongaarse minderheid in naburige landen mogelijk kiesrecht te krijgen, op voorwaarde dat zij het Hongaars burgerschap verwerven. Daar ligt het probleem. Door de ongebruikelijke criteria die gehanteerd worden om het Hongaars burgerschap te verwerven, namelijk zonder dat er sprake is van een natuurlijke band met Hongarije, wordt het mogelijk gemaakt dat er politieke banden ontstaan tussen een land en burgers die geen echte band hebben met dat land.</p>
      <p sl="sk">Ook zie ik problemen in de formulering van Sectie D. Daarin wordt gesproken van één Hongaarse natie, collectieve rechten, steun voor zelfbestuur in andere landen op grond van etniciteit, en over de verantwoordelijkheid van Hongarije voor alle Hongaren. Paragraaf 4 laat ruimte voor eventuele effecten van deze grondwet buiten het Hongaars grondgebied.</p>
      <p sl="sk">De Slowaakse regering streeft naar een vreedzame, zakelijke bespreking van deze kwesties op bilateraal niveau. Hongarije wijst dit echter af. Omdat deze grondwet nog niet van kracht is, denk ik dan ook dat het nu een goed moment is om hierover te spreken en uit te leggen welke negatieve gevolgen deze kan hebben.</p>
      <p sl="sk">Ik wil nog één ding zeggen. Binnen het huidige beleid op het gebied van uitbreiding van de EU proberen we er de nadruk op te leggen dat nabuurschapsbetrekkingen tussen de toekomstige staten gebaseerd moeten zijn op onze Europese waarden. Dames en heren, probeert u zich eens voor te stellen hoe de Unie zou reageren als bijvoorbeeld Servië zou besluiten 'en masse' het staatsburgerschap te verlenen aan burgers van Bosnië en Herzegovina, of als Albanië het staatsburgerschap zou verlenen aan burgers van Macedonië. Ik zou nogmaals willen zeggen dat we enkel en alleen in een situatie van wederzijds respect voor waarden en samenwerking kunnen praten over een verdere gezamenlijke ontwikkeling van de Europese Unie in de toekomst.</p>
    </intervention>
    <intervention id="3-579-000" speaker_id="96832" name="Kinga Göncz" is_mep="True" mode="spoken">
      <p sl="hu">Mevrouw de Voorzitter, ik heb al drie keer het woord gevraagd en ik ben blij dat u het mij na mijn derde verzoek hebt kunnen geven. Allereerst wil ik een correctie aanbrengen. Er is gevraagd of de grondwet een bepaling bevatte over die viervijfde meerderheid of niet. Die bepaling was opgenomen in het huishoudelijk reglement van het parlement, maar is afgeschaft op voorstel van Fidesz. Wat ik de heer Kukan wil vragen: toen de heer Markert van de Europese Commissie voor democratie middels het recht hier was en de tweederde meerderheid werd genoemd – die hier ook blijft opduiken – bevestigde hij het bestaan van de tweederde meerderheid. In dergelijke gevallen zou zelfbeheersing verwacht mogen worden, maar daar ziet hij geen enkele teken van. Dus is mijn vraag aan de heer Kukan of hij de zaken die hij aan de orde heeft gesteld, al heeft besproken met de Fidesz-leden die zitting hebben in het Europees Parlement. Ziet hij enig teken van bereidheid om veranderingen aan te brengen in deze punten van de grondwet?</p>
    </intervention>
    <intervention id="3-580-000" speaker_id="96651" name="Eduard Kukan" is_mep="True" mode="spoken">
      <p sl="en">Mevrouw de Voorzitter, is de vraag voor mij? Mijn oprecht antwoord is: ik kan op uw vraag geen antwoord geven.</p>
    </intervention>
    <intervention id="3-581-000" speaker_id="96952" name="Sylvie Guillaume" is_mep="True" mode="spoken">
      <p sl="fr">Mevrouw de Voorzitter, beste collega's, de nieuwe Hongaarse grondwet van de regering Orbán staat vol opvallende passages, zoals mijn collega's al hebben opgemerkt.</p>
      <p sl="fr">Het hoofdstuk over het privéleven lijkt het centrale onderdeel van een grondwet die, zoals we al hebben opgemerkt, exclusief gebaseerd is op christelijke waarden en het traditionele gezin. Met deze tekst wordt ook het recht op abortus in Hongarije aan banden gelegd door de bepaling, en ik citeer, "dat het leven van de foetus wordt beschermd vanaf de conceptie". De Hongaarse regering heeft de daad bij het woord gevoegd, met een anti-abortuscampagne waarvoor, naar het schijnt, middelen gebruikt worden uit het Europese Progress-programma voor werkgelegenheid en sociale integratie.</p>
      <p sl="fr">Het zou vreemd zijn dat er Europese middelen naar een dergelijke campagne gaan, terwijl de Europese Unie opkomt voor vooruitgang en gendergelijkheid. Ik wil daarom van de gelegenheid gebruik maken om de Commissie te vragen of zij kan bevestigen dat deze campagne met middelen vanuit het Progress-programma gefinancierd wordt.</p>
      <a text="(Spreekster verklaart zich bereid een 'blauwe kaart'-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="3-582-000" speaker_id="102886" name="Ildikó Gáll-Pelcz" is_mep="True" mode="spoken">
      <p sl="hu">Mevrouw Guillaume, ik zou u een vraag willen stellen. In welk opzicht zijn volgens u de bepalingen met betrekking tot het begrip abortus en de regels die gelden voor abortus in de nieuwe grondwet gewijzigd ten opzichte van de vorige grondwet?</p>
    </intervention>
    <intervention id="3-583-000" speaker_id="96952" name="Sylvie Guillaume" is_mep="True" mode="spoken">
      <p sl="fr">Mevrouw de Voorzitter, ik zou liever willen dat de Commissie mijn vraag over dit programma beantwoordt. Ik heb die vraag al schriftelijk aan de Commissie gesteld, en ik wacht op het antwoord daarop, om te weten of er inderdaad middelen uit dit programma zijn gebruikt voor deze campagne.</p>
    </intervention>
    <intervention id="3-584-000" speaker_id="39711" name="Victor Boştinaru" is_mep="True" mode="spoken">
      <p sl="ro">Mevrouw de Voorzitter, ik zou u in het bijzonder willen wijzen op de bepalingen van de herziene grondwet met betrekking tot de collectieve rechten van de Hongaarse minderheid in het buitenland en op de actuele uitdrukkelijke afkondiging van het beginsel van extraterritorialiteit, waarbij schaamteloos inbreuk wordt gemaakt op de normen van de OVSE en op de herhaalde conclusies die in soortgelijke gevallen door de Commissie van Venetië zijn getrokken. Ten behoeve van de heer Weber refereer ik aan Artikel d.</p>
      <p sl="ro">Dit is onaanvaardbaar, en ik wil u er graag aan herinneren dat het reeds gevolgen heeft. Vorige week was de heer Tőkés, vicevoorzitter van het Europees Parlement, gastheer bij de officiële opening van een vertegenwoordiging van de regio Szeklerland, die in Roemenië niet bestaat, in het Huis van de Hongaarse regio's.</p>
      <p sl="ro">Mevrouw de commissaris, ik ben er vast van overtuigd dat het verslag van de Commissie van Venetië zal bevestigen dat deze schendingen hebben plaatsgevonden. Ik zou u daarom het volgende willen vragen: wat zal de Europese Commissie hieraan willen en kunnen doen? Tot slot wil ik de volgende vraag stellen, vooral aan de Duitse en Franse afgevaardigden onder u, hier in Straatsburg, dat het symbool is van de historische verzoening tussen Duitsland en Frankrijk, en waarop onze Europese Unie is gefundeerd: kunt u het toelaten dat de demonen van het nationalisme in Europa worden losgelaten zonder ons Europese streven naar integratie te niet te doen?</p>
      <a text="(Spreker verklaart zich bereid een 'blauwe kaart'-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="3-585-000" speaker_id="23821" name="József Szájer" is_mep="True" mode="spoken">
      <p sl="hu">Mijnheer Boştinaru, ik zou u twee vragen willen stellen. Staan Roemeense wetten de verlening van burgerrechten toe aan mensen met de Roemeense nationaliteit, ook als zij niet op het grondgebied van Roemenië wonen? Dat is mijn eerste vraag. Mijn tweede vraag is deze: is er een wet die bepaalt dat die Roemeense burgers die niet op het grondgebied van Roemenië wonen, kunnen deelnemen aan de verkiezingen voor de Nationale Vergadering en de Senaat?</p>
    </intervention>
    <intervention id="3-586-000" speaker_id="39711" name="Victor Boştinaru" is_mep="True" mode="spoken">
      <p sl="ro">Waarde collega, ik zou u eraan willen herinneren dat ik uitsluitend aan universeel erkende Europese normen en beginselen heb gerefereerd, en niet aan wettelijke of grondwettelijke bepalingen in Roemenië. Maar ik zou u ook willen antwoorden door te zeggen dat er in Roemenië geen wetgeving is waarin het beginsel van extraterritorialiteit en collectieve rechten worden bepaald. Ik heb daarnaar verwezen toen ik het conflict in verband met de bevindingen van de Europese Commissie vermeldde. Wordt er in een van de EU-lidstaten een schending van deze waarden waargenomen, dan is het de taak van de Europese Unie om vastberaden te antwoorden, ongeacht de naam van die staat. Dat is mijn antwoord.</p>
    </intervention>
    <intervention id="3-587-000" speaker_id="96865" name="Debora Serracchiani" is_mep="True" mode="spoken">
      <p sl="it">Mevrouw de Voorzitter, met de nieuwe Hongaarse Grondwet wordt de bewegingsruimte van controlerende organen, zoals het constitutioneel hof, beperkt, en krijgt de regering meer macht, zodat het gebruikelijke evenwicht der machten ter discussie komt te staan.</p>
      <p sl="it">De sociale rechten zijn uitgekleed, omdat de staat hulpbehoevenden alleen nog financiële bijstand verleent als zij gemeenschapswerk verrichten. Voorts is het recht op zelfverdediging bekrachtigd en mag men ook zonder vergunning een wapen in huis hebben. Het recht op abortus is afgeschaft en er zijn wetten bekrachtigd die zeer discriminerend zijn voor homoseksuelen.</p>
      <p sl="it">Dit alles druist in tegen Richtlijn 2000/78/EG tot instelling van een algemeen kader voor gelijke behandeling in arbeid en beroep. Daarom vraag ik de commissaris welke maatregelen zij wil treffen gelet op het feit dat de grondrechten in de nieuwe Hongaarse grondwet nauwelijks in overeenstemming zijn met de grondrechten van de Europese Unie en het Handvest van de Grondrechten van de Europese Unie.</p>
    </intervention>
    <intervention id="3-588-000" speaker_id="28171" name="Emine Bozkurt" is_mep="True" mode="spoken">
      <p sl="nl">Voorzitter, ik ben blij commissaris Reding te zien in dit debat over de verdediging van de Europese waarden van democratie. Wij hebben haar gemist in eerdere debatten over de Hongaarse mediawet, waarbij dezelfde waarden op het spel stonden. Wat betreft de grondwet, ieder volk heeft het recht zelf zijn vertegenwoordigers in de regering te kiezen. De regering heeft de verantwoordelijkheid om voor de belangen van haar volk op te komen, het hele volk.</p>
      <p sl="nl">In het geval van Hongarije beslist de meerderheidspartij Fidesz over een nieuwe constitutie. Door de grondwet zodanig te wijzigen, zonder andere partijen en maatschappelijke organisaties echt te betrekken, wordt het democratisch proces ondergraven, de dynamiek weggenomen en dreigt het alleenrecht van één partij. De meerderheid ten koste van de minderheid. Een echte democratie wordt getoetst en beoordeeld op hoe een land omgaat met zijn minderheden. Eén minderheid in het bijzonder, de LGBT-gemeenschap, zal worden geraakt door een constitutie die in de 21ste eeuw teruggrijpt naar traditionele samenlevingsvormen. Dit is teruggaan in de tijd, niet met de tijd meegaan. Van ons EU-voorzitterschap verwachten we beter.</p>
      <p sl="nl">(Spreekster verklaart zich bereid een 'blauwe kaart'-vraag krachtens artikel 149, lid 8 van het Reglement te beantwoorden).</p>
    </intervention>
    <intervention id="3-589-000" speaker_id="23821" name="József Szájer" is_mep="True" mode="spoken">
      <p sl="hu">Dames en heren, mijn excuses dat ik zo vaak aan het woord ben, maar ik ben persoonlijk betrokken geweest bij het opstellen van deze grondwet en ik vind het zeer verontrustend om misvattingen te horen, of ze nu opzettelijk of onbedoeld zijn. Dat is precies waarom ik mevrouw Bozkurt het volgende wil vragen nadat zij heeft betoogd dat er geen raadpleging over deze zaak is geweest. Wist u dat 917 000 Hongaarse onderdanen de vragenlijst met twaalf vragen hebben beantwoord waarmee Hongarije en de Hongaarse regering de burgers hebben geraadpleegd over de belangrijke zaken in de grondwet? Rechtstreeks contact met de Hongaarse burgers; maar liefst 10 procent van de hele bevolking heeft aan de raadpleging meegedaan. Kent u misschien een andere Europese grondwet waaraan zo'n grootschalige raadpleging is voorafgegaan?</p>
    </intervention>
    <intervention id="3-590-000" speaker_id="28171" name="Emine Bozkurt" is_mep="True" mode="spoken">
      <p sl="nl">Voortdurend worden deze dingen maar teruggekaatst. Maar kunt u duidelijk maken waarom dan hier zoveel protest is, waarom hier allerlei collega's aangeven dat het niet goed is. Waarom is dit debat er?</p>
      <p sl="nl">Ik denk dat dit debat er niet geweest zou zijn als alles goed was gegaan. Kunt u van die 17 000 formulieren aangeven wat de affiliatie van de partij was? Naar wie heeft u die gestuurd? Dat zou ik graag van u willen weten.</p>
    </intervention>
    <intervention id="3-591-000" speaker_id="102886" name="Ildikó Gáll-Pelcz" is_mep="True" mode="spoken">
      <p sl="hu">Mevrouw de Voorzitter, mevrouw Bozkurt, om uw vraag te beantwoorden: iedereen heeft deze brief ontvangen en kon daarin zijn mening geven. Dank u voor deze gelegenheid om een debat te voeren, want op deze manier kan ik u vertellen wat een enorm plezier de geboorte van de Hongaarse grondwet mij heeft gedaan. Het is een pijnlijke waarheid dat de twintig jaar die sinds de val van het communisme zijn verstreken, niet genoeg waren om een nieuwe grondwet te maken. We hebben deze overgangstijd nu afgesloten en een nieuwe grondwet vastgesteld op basis van nationale consensus. Onze nieuwe grondwet is de bundeling van onze gemeenschappelijke waarden; zij begint met ons allerschitterendste nationale gedicht, dat eveneens het belang van onze gemeenschappelijke Europese waarden onderstreept, en spreekt ten slotte de waardering voor onze christelijke wortels en verwantschap – onze belangrijkste waarden – uit waar zij thuishoort. Het is meer dan geruststellend dat de nieuwe grondwet de Hongaarse staat de verantwoordelijkheid geeft voor onderdanen binnen en buiten de grenzen, niet toestaat dat de staatsschuld uit de hand loopt en onder meer bepaalt dat ouders de verantwoordelijkheid voor hun kinderen dragen.</p>
    </intervention>
    <intervention id="3-592-000" speaker_id="96829" name="Ádám Kósa" is_mep="True" mode="spoken">
      <p sl="hu">Mevrouw de Voorzitter, dames en heren, ik ben blij dat ik aan het eind van dit debat het woord mag voeren, want tot mijn spijt moet ik aan het eind van deze dag zeggen dat ik geen enkel specifiek punt van kritiek van u heb gehoord. Ten tweede hebben wij, leden van het Europees Parlement, niets te zeggen over een zaak die tot de nationale bevoegdheid behoort. Nu ik het woord heb gekregen, wil ik echter liever geen kritiek uiten, maar een aanbeveling doen namens 80 miljoen mensen die leven met een handicap. De Hongaarse grondwet is de enige Europese grondwet die voorziet in speciale bepalingen en bijstand voor mensen met een handicap. Daarom doe ik u de suggestie om soortgelijke bepalingen in de grondwet van uw land op te nemen. Dank u voor uw aandacht.</p>
    </intervention>
    <intervention id="3-593-000" speaker_id="96655" name="Monika Smolková" is_mep="True" mode="spoken">
      <p sl="sk">Mevrouw de Voorzitter, de uitspraken van de heer Kövér, Voorzitter van het Hongaarse parlement en daarmee de op één na hoogste vertegenwoordiger van de Hongaarse Republiek, kennen hun weerga niet. Hij stelt het Verdrag van Parijs en de grenzen ter discussie, en daarmee bevestigt hij hoe sterk het Hongaarse beleid gekenmerkt wordt door revisionisme.</p>
      <p sl="sk">Het valt te betreuren dat de Slowaakse regering van Iveta Radičová zich verschuilt achter het argument dat men niet de confrontatie wil zoeken, en daarmee verbloemt dat men niet bij machte is te reageren op kwesties als de dubbele nationaliteit, de grondwet van de Hongaarse republiek, stemrecht voor Hongaren die in naburige landen wonen en de uitspraken van de Voorzitter van het Hongaarse parlement.</p>
      <p sl="sk">Ik vind die onmacht van onze regering zorgwekkend, maar het stilzwijgen van de Europese instellingen is minstens zo veelzeggend. Het is alsof ze niet willen zien dat het land dat momenteel het voorzitterschap bekleedt, het Europees recht schendt.</p>
      <p sl="sk">Ik hoop dat de vertegenwoordigers van de Europese instellingen goed zullen luisteren, en de situatie in Hongarije op de voet zullen volgen, en dat ze zich zeer binnenkort in duidelijke termen zullen uitspreken over het ondermijnen van de grenzen en het Vredesverdrag van Parijs, en over een Hongaarse grondwet die steun behelst voor de collectieve rechten van Hongaarse minderheden en de inrichting van gebieden onder zelfbestuur.</p>
    </intervention>
    <intervention id="3-594-000" speaker_id="23808" name="Csaba Sándor Tabajdi" is_mep="True" mode="spoken">
      <p sl="hu">Mevrouw de Voorzitter, commissaris Reding, ik richt mij tot u. Het is overduidelijk dat de Hongaarse grondwet op zich niet tot zo'n brede Europese discussie zou hebben geleid, maar helaas staat Hongarije alweer op de agenda, nadat we zes maanden geleden naar de mediawet hebben gekeken. Het gaat in feite niet om de grondwet, maar om de antidemocratische praktijken die in Hongarije wortel hebben geschoten: rechters, politieagenten en mensen met een particuliere pensioenregeling worden hun verworven rechten ontnomen. Commissaris, wat is de onderliggende reden voor het wegnemen van verworven bevoegdheden bij het constitutionele hof en de ombudsmannen? Men bedreigt de onafhankelijkheid van de rechters; men heeft de onafhankelijkheid van de media al om zeep geholpen. Dit zijn allemaal uiterst belangrijke en uiterst gevaarlijke elementen. Commissaris, ik zou u de dertig pagina's tellende kritiek van de Europese Commissie voor democratie middels het recht willen overhandigen. Deze instantie heeft zeer ernstige kritiekpunten geformuleerd en ik hoop echt dat de Europese Commissie, en u in het bijzonder, haar taak als hoedster van de Europese Verdragen neemt. Doe alstublieft uw werk!</p>
    </intervention>
    <intervention id="3-595-000" speaker_id="97019" name="Ivo Vajgl" is_mep="True" mode="spoken">
      <p sl="sl">Mevrouw de Voorzitter, het Hongaarse voorzitterschap heeft ons helemaal in het begin met een ongebruikelijk cadeau verrast, een kaart van Groot-Hongarije, een kaart van een droom die uiteraard alleen in een verenigd, democratisch Europa kan uitkomen en geen herinneringen aan het verleden oproept.</p>
      <p sl="sl">Het debat van vandaag is het bewijs dat nationalisme, en met name overmatig nationalisme, een van de oorzaken van verdeeldheid is. In de regio waar ik vandaan kom hebben we in de afgelopen decennia heel wat problemen gehad vanwege nationalisme.</p>
      <p sl="sl">Ik verzoek de Hongaarse afgevaardigden en de vertegenwoordigers van Hongaarse autoriteiten om af te zien van nationalistische spelletjes en gekoketteer met vredesverdragen die onverwezenlijkt blijven en door hen als onrechtvaardig worden opgevat. Anders gaat het Verdrag van Trianon voor ons allemaal iets betekenen dat niet goed is.</p>
    </intervention>
    <intervention id="3-596-000" speaker_id="28266" name="Sophia in 't Veld" is_mep="True" mode="spoken">
      <p sl="en">Mevrouw de Voorzitter, ik wil alleen om wat opheldering vragen van de collega's aan die zijde van het Huis, omdat u in het debat sterk hebt aangedrongen op het recht van elke lidstaat om wetten aan te nemen zoals men dat geschikt acht, zolang men een democratische meerderheid heeft, en dat die wetten door andere landen moeten worden erkend. Zou ik misschien de heer Szájer kunnen vragen om namens de Fractie van de Europese Volkspartij (Christendemocraten) antwoord te geven of dat betekent dat Hongarije en de andere vertegenwoordigde landen van nu af aan ook de Nederlandse huwelijkswet erkennen op basis waarvan stellen van hetzelfde geslacht met elkaar mogen trouwen?</p>
    </intervention>
    <intervention id="3-597-000" speaker_id="96795" name="Jacek Olgierd Kurski" is_mep="True" mode="spoken">
      <p sl="pl">Mevrouw de Voorzitter, dit debat herinnert me aan een ander debat dat enkele maanden geleden werd gevoerd over de mediawetgeving in Hongarije. Zowel het debat toen als het debat nu zijn enkel een voorwendsel om Hongarije aan te vallen. De Europese politieke correctheid kan niet verkroppen dat er een land is waar conservatisme triomfeert, dat er zo'n land is in Europa waar het nationale belang doeltreffend wordt verdedigd, dat er een land is dat is teruggekeerd naar echte waarden. Dit is een aanval op de Hongaarse regering, omdat die in haar land met succes grote schoonmaak houdt na een halve eeuw van bankroete communistische regeringen en hun politieke afstammelingen. Nu is het de beurt aan de grondwet. Terwijl de Europese politieke correctheid zich dwangmatig distantieert van haar christelijke wortels, hebben de Hongaren het aangedurfd om deze wortels met trots op te nemen in hun grondwet. Terwijl Brussel kosmopolitisme lanceert, onderstreept Boedapest het heroïsche verleden van zijn volk. De Hongaren kiezen voor nationale identiteit, hun eigen staat en een rationele aanpak. De wereld staat terug op zijn voeten. Communisme wordt gedefinieerd als tirannie, en een huwelijk is eindelijk een verbintenis tussen een vrouw en een man. Ik hoop dat de komende generaties Hongaren trots zullen zijn op deze goede grondwet.</p>
    </intervention>
    <intervention id="3-598-000" speaker_id="39724" name="Csaba Sógor" is_mep="True" mode="spoken">
      <p sl="hu">Mevrouw de Voorzitter, in het debat van vandaag lijkt het alsof de Europese Commissie voor democratie middels het recht een soort Europees superhooggerechtshof is geworden. Dezelfde Europese Commissie voor democratie middels het recht heeft ernstige en gerechtvaardigde kritiek geformuleerd op de Slowaakse taalwet die nog altijd van kracht is, maar ik heb geen van mijn Slowaakse medeleden ooit naar die taalwet horen verwijzen. Mijn collega de heer Boştinaru is niet meer in deze Kamer aanwezig, dus hij kan niet antwoorden, maar ik zou de heer Szájer willen antwoorden dat ik als Roemeens onderdaan heel goed weet dat Roemeense staatsburgers die buiten het grondgebied van Roemenië wonen, kunnen stemmen en een paspoort kunnen krijgen, en dat in veel Europese grondwetten, net als in de Slowaakse, de rechten van onderdanen buiten de grenzen zijn vastgesteld. Ik zie daar niets bezwaarlijks in. Waar ik liever over nadenk, is waarom Hongarije het nodig vindt om dit in de grondwet op te nemen. Dat is omdat Hongaren die over de grens wonen nog altijd worden gediscrimineerd in landen waar de Hongaarse grondwet fel wordt bekritiseerd.</p>
    </intervention>
    <intervention id="3-599-000" speaker_id="28266" name="Sophia in 't Veld" is_mep="True" mode="spoken">
      <p sl="en">Mevrouw de Voorzitter, ik vind dat ik een zeer concrete en duidelijk vraag aan de heer Szájer heb gesteld. Ik hoop dat hij antwoord zou willen geven.</p>
    </intervention>
    <intervention id="3-600-000" speaker_id="1941" name="De Voorzitter" is_mep="True" mode="spoken">
      <p sl="nl">We gebruiken de 'catch the eye'-procedure, dus de 'blauwe kaart'-procedure is niet toegestaan.</p>
    </intervention>
    <intervention id="3-601-000" speaker_id="23866" name="Edit Bauer" is_mep="True" mode="spoken">
      <p sl="hu">Mevrouw de Voorzitter, als Slowaaks onderdaan wil ik graag mijn mening geven over wat hier vandaag gebeurt. Ik behoor tot degenen die niet collectief het Hongaars staatsburgerschap hebben ontvangen, omdat dit alleen wordt verleend aan mensen die een individuele aanvraag hebben ingediend. De aanleiding waarom ik het woord wilde voeren, is de oorlogszuchtige toon die sommige collega's aanslaan. Ik ben bijzonder bezorgd over het feit dat de Hongaarse grondwet wordt beoordeeld alsof zij een bedreiging voor de vreedzame Europese samenleving zou zijn. Ik heb het gevoel dat we vanwege volledig misverstane of slecht vertaalde teksten – bijvoorbeeld over het stemrecht, dat niet in de grondwet voorkomt – deze toespraken moeten aanhoren, die uiterst chagrijnig en op zeer strijdlustige toon worden uitgesproken, hetgeen niet gepast is in het Europees Parlement.</p>
    </intervention>
    <intervention id="3-602-000" speaker_id="96659" name="János Áder" is_mep="True" mode="spoken">
      <p sl="hu">Mevrouw de Voorzitter, het socialistische initiatief wordt door drie aspecten gekenmerkt: het is in strijd met de wet, het is lafhartig en het doet denken aan een schijnproces. Het is in strijd met de wet, omdat het Europees Parlement op geen enkele wijze gemachtigd of bevoegd is om de Hongaarse grondwet te onderzoeken. Uit de brief van de heer Barroso en de verklaring van mevrouw Reding blijkt duidelijk dat deze zaak binnen de nationale soevereiniteit valt. Het is ook lafhartig, want als de socialisten iets hadden willen aanvechten, zouden ze zich hebben gewend tot het Europese Hof in Luxemburg in plaats van hier te debatteren. Dat hebben ze niet gedaan, omdat ze heel goed weten dat ze de zaak bij het Hof zouden verliezen. En ten slotte doet zowel de procedure als het initiatief denken aan een schijnproces, omdat er op de achtergrond maar één ding speelt: Fidesz heeft vorig jaar de verkiezingen gewonnen met een tweederde meerderheid. De socialisten – blijkbaar niet alleen de Hongaarse maar ook de Europese – hebben de keuze van de Hongaarse kiezers niet kunnen verkroppen, dus grijpen ze elke gelegenheid aan om de Hongaarse regering aan te vallen.</p>
    </intervention>
    <intervention id="3-603-000" speaker_id="96803" name="Zbigniew Ziobro" is_mep="True" mode="spoken">
      <p sl="pl">Mevrouw de Voorzitter, het moet worden gezegd dat de hypocrisie en dubbele standaarden in dit debat en de kritiek op de Hongaarse grondwet frappant zijn. Aan de ene kant wordt de grondwet verweten dat ze niet naar God en het christendom verwijst en dat ze de zogenaamde homohuwelijken niet beschermt, maar dit soort verwijten kan gemakkelijk worden toegepast op veel van de Europese grondwetten, onder andere op de Poolse grondwet die ook zulke voorschriften voorziet, of in het laatste geval niet voorziet. En zo moet het zijn, want dit is een interne zaak van Polen, en dat is ook vastgelegd in het EU-Verdrag. We mogen toch ons eigen Verdrag betreffende de Europese Unie niet schenden.</p>
      <p sl="pl">Men verwijt een gebrek aan democratie bij het opstellen van deze grondwet, maar men negeert het feit dat een overgrote meerderheid van het Hongaarse volk deze grondwet heeft gesteund. Deze hypocrisie is ook zichtbaar in het feit dat diegenen die vandaag zo luid Hongarije en premier Orbán bekritiseren, niet hebben geprotesteerd toen de vorige socialistische regering Hongarije op de grens van bankroet bracht en geweld gebruikte om de oppositie de mond te snoeren, toen ze op democratische meetings en bijeenkomsten protesteerde. Dit is geen kwestie waar wij ons in moeten mengen!</p>
    </intervention>
    <intervention id="3-604-000" speaker_id="96832" name="Kinga Göncz" is_mep="True" mode="spoken">
      <p sl="hu">Mijnheer János Áder, een correctie van tien seconden op wat u zojuist zei. Het Europees Hof voor de Rechten van de Mens is niet gevestigd in Luxemburg maar in Straatsburg.</p>
    </intervention>
    <intervention id="3-605-000" speaker_id="1263" name="Elmar Brok" is_mep="True" mode="spoken">
      <p sl="de">Mevrouw de Voorzitter, mevrouw de vicevoorzitter, ik begrijp dit debat niet. Ik zou Hongaarse grondwet op bepaalde punten niet zo hebben geformuleerd zoals hij er nu ligt. Ik ben het op sommige punten ook niet eens met mijn eigen Duitse grondwet, en ook niet met de Franse constitutie. Maar dat gaat dit Huis helemaal niets aan, het Parlement is voor deze zaken niet bevoegd. Dat is waar het om gaat. Tenzij concreet wordt aangetoond, dat een bepaling in strijd is met het Europese recht. Als iemand iets niet bevalt aan een nationale grondwet, heeft dit Huis er niets mee te maken, omdat zoiets een kwestie van nationale identiteit is en onder de nationale bevoegdheid valt.</p>
      <p sl="de">De Commissie heeft in het verleden Hongarije tot wijzigingen van de mediawetgeving gedwongen, omdat een aantal zaken niet in orde was. Zo zal de Commissie of het Europees Hof van Justitie eveneens optreden als er bij de tenuitvoerlegging van de grondwet wetten worden vastgesteld die in strijd zijn met het Europese recht. Er kan zelfs een klacht worden ingediend bij het Europees Hof van Justitie.</p>
      <p sl="de">Daarom beschouw ik het debat hier als politieke show. We hebben niet het recht om ons met de Hongaarse grondwet te bemoeien. Ik zou het een en ander anders hebben geregeld, maar Hongarije heeft het recht om het zo te aan te pakken.</p>
    </intervention>
    <intervention id="3-606-000" speaker_id="23816" name="András Gyürk" is_mep="True" mode="spoken">
      <p sl="hu">Mevrouw de Voorzitter, we hebben hier in het Europees Parlement een nooit eerder vertoond gebeuren beleefd. De grondwet van een lidstaat, een van de belangrijkste onderdelen van de nationale soevereiniteit, is hier door bepaalde leden aangevallen. U moet zich er goed van bewust zijn dat degenen die zo flagrant de nationale soevereiniteit hebben geschonden, niet alleen Hongarije maar heel Europa schade toebrengen. Deze zaak betekent een precedent dat de echte aanhangers van Europa verzwakt en de eurosceptici versterkt. Dit is onverantwoordelijk gedrag. Tegelijkertijd is het geruststellend wat we van de Commissie hebben gehoord. Dat leek vanzelfsprekend, maar toch ben ik blij dat dit punt tijdens deze plenaire vergadering is gemaakt.</p>
      <p sl="hu">De Europese Commissie heeft niet de intentie of het recht om zich te mengen in de constitutionele zaken van lidstaten. Na al dit rumoer is het de hoogste tijd dat de linkervleugel zijn provocatieve politieke campagne tegen de Hongaarse regering, die is gebaseerd op onjuiste voorstellingen van zaken, staakt. De nieuwe Hongaarse grondwet is een belangrijk instrument voor het opruimen van de puinhopen die zijn achtergebleven na acht jaar corrupt en onbekwaam socialistisch bestuur. Fidesz heeft met tweederde meerderheid een mandaat gekregen om dat werk te doen. Links moet eenvoudigweg aanvaarden dat dit besluit niet in Brussel of in Straatsburg kan worden veranderd.</p>
    </intervention>
    <intervention id="3-607-000" speaker_id="96736" name="Jan Philipp Albrecht" is_mep="True" mode="spoken">
      <p sl="de">Mevrouw de Voorzitter, mijnheer Brok, ik heb een paar vraagtekens bij uw toespraak. Daarom heb ik het woord gevraagd.</p>
      <p sl="de">Natuurlijk heeft de Europese Unie wel bevoegdheden die het haar mogelijk maken te controleren of nationaal recht verenigbaar is met het Europese recht. U heeft zelf opgemerkt dat een bepaling die in strijd is met de Europese Verdragen ook door de rechter kan worden getoetst. Waarom mag er dus in het Parlement niet over een dergelijke situatie worden gediscussieerd? Is het niet zelfs noodzakelijk dat er in dit Huis over wordt gediscussieerd?</p>
      <p sl="de">Volgens mij manifesteert zich hier een neiging om de nationale constituties als een onderwerp te beschouwen dat geen voorwerp kan worden van een politiek debat van de Europese democratieën onderling.</p>
      <p sl="de">Als we werkelijk in een Europese democratie leven, moeten natuurlijk ook de kernonderdelen van onze constituties gemeenschappelijk overeengekomen worden en moeten deze aan de internationale verdragen voldoen die wij allen hebben ondertekend. Hiertoe behoort onder meer het Europees Verdrag tot bescherming van de rechten van de mens, maar bijvoorbeeld ook de Verdragen van de Europese Unie, en daarover mogen we hier volgens mij best discussiëren.</p>
    </intervention>
    <intervention id="3-608-000" speaker_id="photo_generic" name="Viviane Reding" is_mep="True" mode="spoken">
      <p sl="en">vicevoorzitter van de Commissie . – Mevrouw de Voorzitter, ik had om een heldere lijn van het Europees Parlement gevraagd. Nou, er was geen heldere lijn van het Europees Parlement. Ik heb een heleboel uiteenlopende meningen gehoord, wat op zichzelf laat zien hoe ingewikkeld deze materie is.</p>
      <p sl="en">Daarom wil ik nog een keer onderstrepen dat de Commissie het Verdrag van Lissabon eerbiedigt en zich niet mengt in de soevereiniteit van natiestaten. Namens voorzitter Barroso zou ik nog eens willen onderstrepen dat de Commissie geen politieke oordelen velt over de fundamentele constitutionele en institutionele keuzes die een lidstaat maakt. Het aannemen van een nieuwe grondwet in een lidstaat is een zaak van zijn volk en van zijn instellingen.</p>
      <p sl="en">Zoals ik reeds heb onderstreept, zouden we bevoegd kunnen worden wanneer de grondwet wordt vertaald in wetgevende, bestuurlijke of gerechtelijke praktijk. Ik kan het Parlement verzekeren dat we geen moment zouden twijfelen om in een dergelijk geval te interveniëren als het Verdrag of het Handvest werd geschonden of als het recht van de Unie niet werd geëerbiedigd.</p>
      <p sl="en">Om terug te keren naar de vraag van mevrouw Guillaume over het recht van de Unie: wanneer het recht van de Unie op het spel staat, ben ik er nooit voor teruggeschrokken om actie te ondernemen. De vraag die door mevrouw Guillaume naar voren is gebracht heeft betrekking op een voorlichtingscampagne over de balans tussen werk en privéleven, die door het Progress-programma is gesteund. Dit is een onderdeel van de campagne die bestaat uit promotiemateriaal waarop een foetus wordt getoond met de woorden "Laat me leven", met het logo van de Commissie erop. Ik ben hier heel duidelijk over geweest: deze campagne strookt niet met het Progress-programma en strookt niet met het projectvoorstel dat door de Hongaarse autoriteiten bij de diensten van de Commissie is ingediend. De Commissie heeft daarom gevraagd om dit onderdeel van de campagne onmiddellijk te stoppen en alle posters te verwijderen. Als dit niet wordt gedaan, zullen we procedures starten om de grondovereenkomst te beëindigen en er de noodzakelijke consequenties, waaronder ook financiële, uit te trekken.</p>
      <p sl="en">Zo reageren wij wanneer het recht van de Unie op het spel staat. Grondwetten vallen niet onder onze bevoegdheid.</p>
    </intervention>
    <intervention id="3-609-000" speaker_id="photo_generic" name="Enikő Győri" is_mep="True" mode="spoken">
      <p sl="en">fungerend voorzitter van de Raad . – Mevrouw de Voorzitter, om te beginnen zou ik dit Huis willen bedanken voor de bijzondere aandacht die het in het afgelopen semester heeft besteed aan de activiteiten van mijn regering. Het Hongaarse voorzitterschap is er sterk van overtuigd dat de pas aangenomen – niet herziene – Hongaarse grondwet volledig strookt met de grondwaarden en -beginselen waarop de Unie is gevestigd.</p>
      <p sl="en">Sinds het begin van ons voorzitterschap hebben wij al onze energie gegeven en hebben wij ons onvermoeibaar ingezet om de gemeenschappelijke Europese agenda te bevorderen. Ik ben vooral verheugd dat zelfs de critici, die tijdens het debat van vandaag zijn genoemd, niet de overtuiging en de oprechtheid van de inzet van mijn regering in twijfel hebben getrokken.</p>
    </intervention>
    <intervention id="3-610-000" speaker_id="96815" name="Judith Sargentini" is_mep="True" mode="spoken">
      <p sl="en">Mevrouw de Voorzitter, over een punt van orde, en ik heb geprobeerd dit punt halverwege het debat te maken, maar u onderbrak me: ik zou willen voorstellen dat u terugkijkt op dit debat en ziet hoe u 'blauwe kaart'-vragen en 'catch the eye'-verzoeken hebt toegewezen. Ik kan het samenvatten: twee verzoeken om een blauwe kaart van mij werden genegeerd, terwijl de verzoeken werden ingewilligd van de heer Alvaro (twee keer), van mevrouw Göncz (drie keer) en van de heer Tavares (één keer). U wist ze niet op een echt evenwichtige manier te verdelen. Ik zou u willen vragen om hier de volgende keer naar te kijken om zo tot een evenwichtige verdeling te komen.</p>
    </intervention>
    <intervention id="3-611-000" speaker_id="1941" name="De Voorzitter" is_mep="True" mode="spoken">
      <p sl="nl">Ik kan u verzekeren, mevrouw Sargentini, dat we de beschikbare tijd met 45 minuten hebben overschreden. Alle leden hebben de kans gekregen hun zegje te doen. Ik heb hen ten minste 15 seconden, en in sommige gevallen zelfs een minuut laten spreken, en de balans tussen de fracties is volledig gerespecteerd. Maar u mag het controleren en uiteraard een klacht indienen.</p>
      <p sl="nl">Het debat is gesloten.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-611-500" speaker_id="96857" name="Cătălin Sorin Ivan" is_mep="True" mode="written">
      <p sl="ro">De Hongaarse grondwet is op 18 april aangenomen via een proces waarbij de grenzen van de democratie zijn bereikt. Ze wordt begin volgend jaar van kracht. Hoewel we niet beschikken over de noodzakelijke bevoegdheden om lidstaten de inhoud van hun grondwet voor te schrijven, mogen we dit antidemocratische misbruik niet onverschillig aan ons voorbij laten gaan. Dit geval moet als waarschuwing dienen voor alle lidstaten en regeringen, ongeacht hun politieke overtuiging.</p>
      <p sl="ro">Wat nog erger is, is dat de Hongaarse regering het EU-voorzitterschap niet gebruikt om bij te dragen aan de totstandbrenging van een verenigd Europa, maar om de heropleving van een nationalisme te steunen, waarvan we dachten dat dat vergeten was.</p>
      <p sl="ro">Voor wat betreft staten als Roemenië en Slowakije kan de inhoud van de grondwet een kader creëren dat bevorderlijk is voor gevaarlijke situaties, op basis van collectieve rechten voor etnische Hongaren en het beginsel van extraterritorialiteit.</p>
      <p sl="ro">Verder heeft de Hongaarse regering haar steun getoond voor de oprichting van een kantoor voor de regio Szeklerland in Brussel, wat een grote belediging is voor Roemenen en de territoriale integriteit van Roemenië.</p>
    </intervention>
    <intervention id="3-612-000" speaker_id="96794" name="Sławomir Witold Nitras" is_mep="True" mode="written">
      <p sl="pl">Ik vind dat het Europees Parlement het recht heeft om te debatteren over wetgevende oplossingen in de grondwetten van de lidstaten. We leven in een eengemaakt Europa en de burgers van onze landen hebben het recht om zonder belemmeringen in elke lidstaat te wonen. We mogen echter niet vergeten dat de Europese volkeren het soeverein recht hebben om hun grondwet te bepalen. De ervaringen van de verschillende lidstaten en van hun volkeren zijn verschillend. En de Hongaren hebben ook het recht om een grondwet goed te keuren waar er bijvoorbeeld geen sprake is van een ombudsman of een orgaan voor de bescherming van persoonsgegevens. Als ik luister naar parlementsleden die stellen dat het Hongaarse parlement de basisbeginselen van de Europese Unie schendt, dan heb ik het gevoel dat ik niet achter die beginselen sta, waarover u spreekt. Ik wil in de eerste plaats de Hongaren feliciteren met hun nieuwe grondwet. Het is bijzonder indrukwekkend dat de overgrote meerderheid van de Hongaren deze nieuwe regelgeving heeft gesteund, en dit bewijst dat het Hongaarse volk zich volledig afkeert van de traditie van communistische wetgeving, waarin de vorige grondwet was opgesteld.</p>
    </intervention>
    <intervention id="3-613-000" speaker_id="23821" name="József Szájer" is_mep="True" mode="written">
      <p sl="hu">Hongarije is een lidstaat van de Europese Unie en houdt zich keurig aan de regels van de club. Mochten sommigen daar anders over denken, dan heeft de club daarvoor bijbehorende regels en procedures. Als ze gelijk hebben, kunnen ze een proces wegens plichtsverzuim tegen ons beginnen. Dat is ook de procedure als het om alle andere landen gaat en wij, de Hongaren, willen niet uitgezonderd worden van die procedure. We verdedigen ons standpunt in een eerlijk debat op basis van de waarheid, maar we wensen niet deel te nemen aan een politieke heksenjacht. Terwijl we het puin ruimen dat uw Hongaarse socialistische collega's hebben achtergelaten, mobiliseren we een enorme hoeveelheid energie om van Hongarije een democratisch, Europees en vrij land te maken op basis van het grondwettelijke mandaat dat we van de Hongaarse kiezers bij vrije verkiezingen hebben gekregen. Daarom hebben we de nieuwe grondwet aangenomen die nu eindelijk de communistische grondwet van 1949 vervangt, waaraan de Hongaren slechte herinneringen bewaarden en die voor hen een symbool van tirannie was. We zijn een natie die van vrijheid en democratie houdt. Onze grondwet, die het recht om tirannie te weerstaan heeft beschermd sinds de befaamde Gouden Bul, de Hongaarse Magna Carta van 1222, was de eerste in Europa die religieuze verdraagzaamheid belichaamde dankzij de Verklaring van Torda, behoorde tot de eerste constituties die in 1848 gelijkheid voor de wet garandeerden en kent een van de oudste parlementaire tradities van Europa. Zij is duizend jaar oud. We hoeven niet de les gelezen te worden over democratie door hen die in eigen land meer dan genoeg huiswerk te doen hebben.</p>
    </intervention>
    <intervention id="3-614-000" speaker_id="29579" name="Marc Tarabella" is_mep="True" mode="written">
      <p sl="fr">De Europese Unie is gebaseerd op fundamentele waarden en beginselen zoals de gelijkheid tussen mannen en vrouwen. Met de goedkeuring van een nieuwe grondwet waarin wordt bepaald dat de foetus vanaf de conceptie moet worden beschermd heeft nu echter een van de lidstaten, Hongarije, de vloer aangeveegd met deze waarden, door het recht op abortus ter discussie te stellen.</p>
      <p sl="fr">Ook heb ik vernomen dat de Hongaarse regering een campagne begonnen is tegen het recht op abortus, die gefinancierd wordt, en dus kennelijk gesanctioneerd, door de Europese Unie. Ik wil er hier op wijzen dat het recht op abortus een fundamenteel recht is waarvoor duizenden vrouwen in Europa gestreden hebben, en nog steeds strijden, vaak met gevaar voor eigen leven, dat dit recht gesteund wordt door dit Parlement en door de Hongaarse burgers, en dat het erkend wordt door 23 van de 27 lidstaten.</p>
      <p sl="fr">De Europese Commissie moet zich niet alleen distantiëren van een beleid dat tegen de grondrechten van vrouwen in gaat, maar ze moet er ook alles aan doen om te zorgen dat de Hongaarse regering alle campagnes stopzet waarin het recht op abortus ter discussie wordt gesteld. Het gaat hier om de bescherming van onze gemeenschappelijke waarden.</p>
    </intervention>
  </section>
  <section id="creitem25" title="12. Europees aanhoudingsbevel (debat)">
    <intervention id="3-616-000" speaker_id="1941" name="De Voorzitter" is_mep="True" mode="spoken">
      <p sl="nl">Aan de orde zijn de mondelinge vragen aan de Raad en de Commissie over het Europees aanhoudingsbevel.</p>
    </intervention>
    <intervention id="3-617-000" speaker_id="96736" name="Jan Philipp Albrecht" is_mep="True" mode="spoken">
      <p sl="de">auteur . − Mevrouw de Voorzitter, we debatteren vandaag over het Europese aanhoudingsbevel. Het wordt tijd dat we dit debat voeren. Met steun van alle fracties hebben we de Commissie en de Raad om een debat over de hervorming van het Europese aanhoudingsbevel en de toepassing ervan gevraagd en deze instellingen verzocht met desbetreffende voorstellen te komen.</p>
      <p sl="de">Het Europese aanhoudingsbevel was het paradepaardje van de wederzijdse erkenning op justitieel en politieel gebied. Toen het Europese aanhoudingsbevel bij kaderbesluit werd ingevoerd, heeft het Europees Parlement terdege duidelijk gemaakt dat er enerzijds relatief strikte voorwaarden voor de toepassing van het Europees aanhoudingsbevel gelden en dat het daarom slechts dient te worden gebruikt in het geval van zware misdrijven, en dat anderzijds de toepassing ervan aan het evenredigheidsbeginsel moet voldoen en dat de procedurele normen in de Europese Unie moeten worden geharmoniseerd. In de praktijk wordt geen van deze voorwaarden voor honderd procent nageleefd. In tal van specifieke gevallen – dat valt inmiddels uit de opgestelde verslagen op te maken – is er geen sprake van een evenredige toepassing. Daarom moet niet alleen de praktijk, maar ook de wetgeving worden gewijzigd. Bij de harmonisatie van de procedurele normen maken we na tien jaar, mede dankzij de inspanningen van vicevoorzitter Reding, eindelijk vorderingen, maar het is absoluut noodzakelijk dat we nog meer vooruitgang boeken, met name op het gebied van detentievoorwaarden en individuele rechtsbeschermingsnormen.</p>
      <p sl="de">Voortaan kan de politiële en justitiële samenwerking niet beperkt blijven tot wederzijdse erkenning, maar moet zij zich ook uitstrekken tot de opstelling van procedurele normen. Toch moet het Europese aanhoudingsbevel nu al worden gewijzigd, aangezien de toepassing blijkbaar niet verenigbaar is met de normen waar wij op hebben gehamerd, met name wat betreft de evenredigheidstoets, die per geval moeten worden uitgevoerd.</p>
    </intervention>
    <intervention id="3-618-000" speaker_id="28120" name="Simon Busuttil" is_mep="True" mode="spoken">
      <p sl="mt">auteur. – Mevrouw de Voorzitter, het Europees aanhoudingsbevel is een heel nuttig instrument gebleken bij het eisen van gerechtigheid buiten de landsgrenzen. Het heeft ons geholpen om nationale grenzen open te stellen door een duidelijke boodschap naar misdadigers te sturen dat ze niet langer naar een ander land kunnen vluchten om aan gerechtelijke vervolging te ontkomen. Daarom is het belangrijk dat het Europees aanhoudingsbevel beschouwd wordt als een nuttig instrument waarmee goede resultaten zijn behaald.</p>
      <p sl="mt">Het heeft echter ook nadelen, zoals wanneer het wordt uitgevaardigd voor misdaden die als te klein worden beschouwd om gerechtvaardigd te worden. Ik verwacht niet dat het Europees aanhoudingsbevel moet worden uitgevaardigd omdat iemand betrapt wordt op het stelen van twee autobanden in een ander land, zoals in het verleden is gebeurd. De straf is niet in proportie met de misdaad en leidt tot een gebrek aan vertrouwen in een belangrijk en nuttig instrument.</p>
      <p sl="mt">Derhalve moeten we een blik werpen op de tekortkomingen in het systeem en in de toepassing ervan zonder het nut van dit bevel te niet te doen.</p>
      <p sl="mt">Om deze reden stellen we deze parlementaire vraag aan de Commissie om ons te helpen begrijpen hoe het bevel de laatste jaren is gebruikt. Aan de hand van zulke informatie kunnen we gemakkelijker besluiten of we het voor een juiste toepassing ervan moeten bijwerken.</p>
    </intervention>
    <intervention id="3-619-000" speaker_id="4529" name="Sarah Ludford" is_mep="True" mode="spoken">
      <p sl="en">auteur . – Mevrouw de Voorzitter, de liberale fractie in het Europees Parlement is altijd een voorstander geweest van het Europees aanhoudingsbevel vanwege het belang ervan in de strijd tegen de zware, grensoverschrijdende misdaad. Tegelijkertijd heeft mijn fractie er echter altijd op gewezen dat het Europees aanhoudingsbevel onvolledig zou zijn als de procedurele verdedigingsrechten in Europa niet worden bevorderd. Wij hebben de Raad continu bekritiseerd, omdat hij die agenda niet vooruit heeft geholpen op basis van het uitgebreide voorstel van de Commissie.</p>
      <p sl="en">Nu zijn we eindelijk de situatie over verdedigingsrechten aan het veranderen en ik prijs vicevoorzitter Reding voor haar inzet voor dit programma in het kader van de routekaart. De vraag is: zal dit genoeg zijn ter compensatie van de tekortkomingen van het Europees aanhoudingsbevel? Ik denk het niet. We moeten ook iets doen aan de manier waarop het Europees aanhoudingsbevel werkt.</p>
      <p sl="en">Laten we echter eens even naar de successen kijken: tussen 2005 en 2009 zijn er door het aanhoudingsbevel bijna 12 000 drugssmokkelaars, pedoseksuelen, verkrachters en andere figuren uitgeleverd. Ook Hussain Osman behoort hiertoe, een van degenen die in 2005 in Londen bomaanslagen pleegden. Geen inwoner van Londen zou in het licht hiervan ondankbaar kunnen zijn voor het Europees aanhoudingsbevel. Hij kwam binnen zes weken terug, uit Italië.</p>
      <p sl="en">Maar op zijn minst in het Verenigd Koninkrijk, en we zullen dit later horen, is het Europees aanhoudingsbevel de favoriete stok geworden waarmee de eurosceptici de reputatie van de EU slaan. Hun 'goede zaak' is geholpen door verschillende notoire schendingen van de mensenrechten. Om precies te zijn, het Verenigd Koninkrijk krijgt het op een na hoogste aantal verzoeken om overlevering, na Duitsland.</p>
      <p sl="en">Zowel de Commissie als organisaties voor verdedigingsrechten als Fair Trials International – ik verklaar dat ik hier een belang heb, ik ben er beschermvrouwe van – en Justice, waar ik in het bestuur zit, hebben tekortkomingen in het aanhoudingsbevel vastgesteld. Problemen dat het wordt gebruikt voor lichte vergrijpen, het gebrek aan wettelijke vertegenwoordiging in de staat die het bevel uitvaardigt, lange perioden van voorlopige hechtenis, het ontbreken van borgtocht voor mensen die geen onderdaan zijn van de staat die het bevel uitvaardigt, en slechte omstandigheden waaronder mensen wordt vastgehouden, worden allemaal terecht aangehaald. De Commissie vindt niet dat we met een herschikking van het Europees aanhoudingsbevel moeten komen. Ik denk dat we dat wel moeten heroverwegen.</p>
      <p sl="en">Ten eerste hebben we een veel stevigere basis nodig voor de eis van een evenredigheidstoets, zodat lichte vergrijpen er niet onder vallen. Ten tweede hebben we een expliciete mensenrechtentoets nodig in de uitvoerende staat. Dat moet expliciet worden gemaakt en niet impliciet blijven. Ten derde moet duidelijk worden wanneer het niet redelijk is om een Europees aanhoudingsbevel ten uitvoer te leggen, zodat iemand niet door heel Europa wordt gevolgd door signaleringen in het informatiesysteem van Schengen, ook al is hun overlevering ooit om geldige redenen geweigerd.</p>
      <p sl="en">We moeten ook iets doen aan de borgtochtsituatie, niet in het minst door het kaderbesluit over surveillancebevelen uit te voeren.</p>
      <p sl="en">Er moeten inderdaad dingen aan het Europees aanhoudingsbevel worden veranderd, maar in de grond is het tot nu toe een succes geweest. Degenen die het ter discussie stellen, moeten zich afvragen of ze er blij mee zouden zijn dat criminelen jaren uit handen van de rechter en uit handen van justitie blijven, omdat de traditionele uitlevering te veel tijd kost en met te veel bureaucratie gepaard gaat.</p>
    </intervention>
    <intervention id="3-620-000" speaker_id="96932" name="Birgit Sippel" is_mep="True" mode="spoken">
      <p sl="de">auteur . − Mevrouw de Voorzitter, in het debat over de Hongaarse grondwet werd herhaaldelijk bezwaar gemaakt tegen het feit dat het een politiek debat is. Ik verbaas me daar erg over, aangezien politieke debatten tot de uitdrukkelijke taken van het Parlement behoren. Om te beginnen wil ik dan ook de politieke context van het thema schetsen.</p>
      <p sl="de">Criminaliteit, met name georganiseerde criminaliteit, houden niet op aan de grens en worden ook niet door grenscontroles in toom gehouden. Daarom is het helemaal niet zinvol om in Europa weer grenzen op te trekken en de integratie van de Europese volkeren te beperken. In plaats daarvan is een consequente uitbreiding van de samenwerking tussen de lidstaten en grensoverschrijdende samenwerking van politie en justitie nodig.</p>
      <p sl="de">Het Europese aanhoudingsbevel is op dit gebied bij tal van gelegenheden een belangrijk en doeltreffend instrument gebleken. Maar tegelijkertijd komt dit instrument in een kwade reuk te staan als het Europese aanhoudingsbevel bijvoorbeeld in het geval van fietsdiefstallen of alleen voor ondervragingen wordt gebruikt. Helaas hebben we ook moeten meemaken dat het is gebruikt in gevallen waarin bijvoorbeeld het besluit is genomen om een aanhoudingsbevel niet ten uitvoer te leggen, omdat het aantoonbaar ten onrechte is uitgevaardigd, maar waarin de uitvaardigende lidstaat dit besluit vervolgens niet respecteert, wat tot de vervelende situatie leidt dat de betrokken burgers regelmatig bij grensoverschrijdingen worden aangehouden. Dit draagt niet bij tot het vertrouwen in de Europese rechtsstelsels.</p>
      <p sl="de">Maar waar ligt dit aan? Is de tekst van de richtlijn niet duidelijk genoeg? Ligt het aan de verkeerde tenuitvoerlegging in de lidstaten of aan gebrekkige informatie-uitwisseling? Deze vraagstukken moeten worden opgelost, zo nodig moeten de lidstaten voor verbeteringen zorgen en de Commissie moet maatregelen treffen om dergelijke misstanden te voorkomen. Alleen op die manier kunnen we waarborgen dat een doeltreffend instrument niet op den duur onbruikbaar wordt en dat het vertrouwen in deze maatregelen niet verloren gaat.</p>
      <p sl="de">Bovendien tonen al deze ervaringen aan dat het van groot belang is om eindelijk werk te maken van de roadmap inzake procedurele rechten. Omwille van de rechtszekerheid voor alle betrokkenen moeten beschuldigden in heel Europa over gelijke rechten beschikken en verplicht worden voorgelicht over deze rechten.</p>
      <p sl="de">De Commissie moet op al deze punten druk uitoefenen, ook indien zij met weerstand wordt geconfronteerd, en kan hierbij op de steun van het Parlement rekenen.</p>
      <a text="(Spreekster verklaart zich bereid een 'blauwe kaart'-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="3-621-000" speaker_id="96958" name="William (The Earl of) Dartmouth" is_mep="True" mode="spoken">
      <p sl="en">Mevrouw de Voorzitter, mevrouw Sippel heeft het Europees aanhoudingsbevel een baby genoemd. Is het in feite niet eerder een monster van Frankenstein? Moet zij dat niet accepteren?</p>
    </intervention>
    <intervention id="3-622-000" speaker_id="96932" name="Birgit Sippel" is_mep="True" mode="spoken">
      <p sl="de">auteur . − Ik weet niet of ik wel moet antwoorden op uw vraag, omdat die eerder een polemische opmerking is. Maar uit de cijfers komt naar voren dat het Europees aanhoudingsbevel een geschikt instrument is om binnen de gemeenschappelijke Europese ruimte misdaad te bestrijden. Misdaad is geen nationaal, maar een internationaal en grensoverschrijdend fenomeen. Daarom moeten we ook grensoverschrijdend samenwerken. De kinderziekten van het Europees aanhoudingsbevel en het misbruik ervan moeten worden bestreden, maar het instrument op zich is van essentieel belang.</p>
    </intervention>
    <intervention id="3-623-000" speaker_id="28497" name="Gerard Batten" is_mep="True" mode="spoken">
      <p sl="en">auteur . – Mevrouw de Voorzitter, ik waarschuw al sinds 2004 dat het Europees aanhoudingsbevel (EAB) als onderdrukkingsinstrument tegen politieke dissidenten gebruikt zou kunnen worden. Dat is wat er nu gebeurt in het geval van Julian Assange. Er zijn vele onregelmatigheden in de Zweedse zaak tegen hem. Assange is nog geen specifiek strafbaar feit ten laste gelegd. Een eerder onderzoek tegen hem, voor wat de Zweden aanduiden als een 'lichte verkrachting' is ingetrokken door een hooggeplaatste officier van justitie in Stockholm bijna vier maanden voordat het EAB werd uitgevaardigd. In het opnieuw ingestelde onderzoek dat tot het EAB heeft geleid is de officier van justitie er niet in geslaagd om getuigen te horen die Assange zouden kunnen zuiveren.</p>
      <p sl="en">In onafhankelijk rechtskundig advies uit Engeland wordt gezegd dat de beschuldigingen tegen Assange geen verkrachting behelzen krachtens het Engels recht. De advocaat van de eisende partij heeft naar verluidt gezegd dat de dames zelf niet kunnen zeggen of de betreffende handelingen verkrachting behelzen, omdat het geen advocaten zijn. Desondanks geeft het aangekruiste vakje op het EAB voor verkrachting geen definitie of uitleg over wat het vergrijp inhoudt.</p>
      <p sl="en">Assange is vijf weken in Zweden gebleven om op de beschuldigingen te reageren, maar hij werd niet ondervraagd omdat het onderzoek ontzettend werd vertraagd. Assange kwam in Zweden aan minder dan een maand nadat WikiLeaks de oorlogslogboeken over Afghanistan had gelekt en had aangekondigd dat het met nog veel meer onthullingen zou komen. Hooggeplaatste figuren in de Verenigde Staten hebben opgeroepen om Assange te vermoorden of te ontvoeren, en de Amerikaanse regering opgeroepen om te handelen alsof zij in oorlog is met WikiLeaks, die zij als een terroristische organisatie karakteriseren.</p>
      <p sl="en">Dit alles valt samen met de goed van pas komende uitvaardiging van een Europees aanhoudingsbevel tegen hem. Zweden heeft een zeer goede relatie met de VS wat betreft het uitwisselen van inlichtingen en op samenwerkingsgebied, waardoor er vraagtekens kunnen worden geplaatst bij de zogeheten neutraliteit van Zweden. Waarom zouden de VS willen dat Assange aan Zweden wordt uitgeleverd? De Amerikanen zijn nog steeds bezig een zaak tegen hem op te bouwen en weten niet wat ze hem ten laste kunnen leggen, als ze überhaupt al iets kunnen vinden. Zonder een tenlastelegging kunnen de VS hem niet uit het Verenigd Koninkrijk uitgeleverd krijgen, maar zij willen dat hij ergens opgesloten zit terwijl ze de zaak uitwerken, en hem beletten naar Australië terug te keren.</p>
      <p sl="en">Het Europees aanhoudingsbevel biedt het perfecte hulpmiddel. Zoals ik vele malen in deze Kamer heb gezegd is uitlevering, of beter gezegd gerechtelijke overlevering om de juiste term te gebruiken, nu een zuiver bureaucratische formaliteit. Er zijn eenvoudigweg geen echte waarborgen. Dat alles gezegd hebbende is mijn vraag aan de Raad en de Commissie niet of het EAB wordt misbruikt voor politieke doeleinden. Maar de vraag is: kan het worden misbruikt? Als de Raad en de Commissie eerlijk zijn, zullen ze moeten toegeven dat dit kan. Willen ze dat alstublieft nu doen? Volgens mij blijkt uit het bewijs dat het zeer zeker gebeurt in het geval van Julian Assange.</p>
    </intervention>
    <intervention id="3-624-000" speaker_id="96748" name="Cornelis de Jong" is_mep="True" mode="spoken">
      <p sl="nl">auteur . − Voorzitter, de tekst van de mondelinge vragen lijkt misschien wat abstract en theoretisch, maar het Europese arrestatiebevel gaat toch over het lot van mensen, over mensenrechten en fundamentele vrijheden.</p>
      <p sl="nl">In Nederland is er veel aandacht voor het lot van Cor Disselkoen. In 1997 werd deze Nederlandse ondernemer beschuldigd van het overtreden van de Poolse belastingregels. Hij werd hiervoor twee maanden vastgezet onder erbarmelijke omstandigheden. Na een zeer hoge borg kwam hij weer vrij en twaalf jaar hoorde hij niets meer van de zaak. Vorig jaar eiste Polen opeens de overlevering van de ondernemer. Polen maakte daarbij gebruik van het Europees arrestatiebevel. Anderhalve week geleden werd hij naar Polen getransporteerd. Volgens de advocaat van Disselkoen verbleef hij daar in een even smerige en overbevolkte gevangenis als in 1997. Het gesprek tussen Disselkoen en zijn advocaat werd tegen alle regels in met een videocamera opgenomen. Bovendien werden er opeens vier nieuwe beschuldigingen bij de zaak betrokken. De rechter dreigde zelfs dat deze zouden kunnen leiden tot een nieuw arrestatiebevel. Disselkoen heeft opnieuw een hoge borgsom betaald en is terug in Nederland. Maar zijn zaak toont aan dat het Europees arrestatiebevel kan leiden tot mensonterende situaties.</p>
      <p sl="nl">De Commissie laat in het verslag dat ze gemaakt heeft, zien dat ze de problemen kent en hier ook bezorgd over is. Daarom heeft mijn fractie haar hoop gevestigd op de commissaris. Commissaris, kunt u niet zelf een toelichting geven over de invulling van de evenredigheidseisen en deze door de Raad laten overnemen? En kunt u ervoor zorgen dat personen daadwerkelijk het recht krijgen een arrestatiebevel aan te vechten in zowel de lidstaat die het bevel heeft uitgevaardigd als de lidstaat die het uitvoert? Bent u het ermee eens dat aan landen waar de situatie in gevangenissen en huizen van bewaring nog onmenselijk is, de uitvoering van een arrestatiebevel consequent kan worden geweigerd, dat er een mensenrechtentoetsing komt en dat Cor Disselkoen niet hoeft te vrezen voor nog meer ellende?</p>
    </intervention>
    <intervention id="3-625-000" speaker_id="4542" name="Timothy Kirkhope" is_mep="True" mode="spoken">
      <p sl="en">auteur . – Mevrouw de Voorzitter, niemand kan het positieve effect ontkennen dat het Europees aanhoudingsbevel op de grensoverschrijdende misdaad heeft gehad. Het heeft tot nu toe bijgedragen aan de uitlevering van bijna 12 000 drugssmokkelaars, pedoseksuelen, verkrachters en terroristen, en heeft daarbij voorkomen dat er langdurige uitleveringsprocedures zijn gevoerd. De snelheid van dit instrument is van onschatbare waarde geweest, gegeven de vrijheid om de grenzen over te steken en de toename van de grensoverschrijdende misdaad. Waar dit instrument echter nooit voor was bedoeld was om lichte vergrijpen te onderzoeken en te straffen, zoals het stelen van een varken, een reep chocolade of te veel rood staan bij de bank.</p>
      <p sl="en">Wat u vandaag ziet komt hier zelden voor. Bijna alle politieke fracties en alle hier verzamelde nationaliteiten zeggen dat het nu tijd is om het EAB nog eens aan een kritisch onderzoek te onderwerpen, opnieuw te beoordelen en zo nodig te wijzigen. Evenredigheid, bescherming en schadevergoeding zijn de sleutel om dit instrument te hervormen.</p>
      <p sl="en">We werken momenteel aan het Europees onderzoeksbevel, een partner van het Europees aanhoudingsbevel. Het is van essentieel belang dat we niet opnieuw dezelfde fouten maken. We moeten deze nieuwe wetgeving opstellen met de zwakke plekken en hinderpalen van het Europees aanhoudingsbevel duidelijk in ons achterhoofd.</p>
      <p sl="en">Er zijn eenvoudigweg te veel voorbeelden geweest van leefomstandigheden voor gevangenen die beneden de maat waren, te veel misplaatste aanhoudingsbevelen en een te groot gebrek aan schadevergoeding voor degenen die het slachtoffer zijn geweest van fouten. Ik vrees dat we doorgaan met het Europees onderzoeksbevel, terwijl juist de fundamenten ervan en het Europees aanhoudingsbevel waarop het is gebaseerd, ontegenzeglijk zwak zijn. We moeten het vertrouwen in en de waarde van dit instrument opnieuw opbouwen en het alleen voor de ernstigste misdrijven voorbehouden, en tegelijkertijd de hoogste maatstaven bij het gebruik ervan garanderen en handhaven.</p>
      <a text="(Spreker verklaart zich bereid een 'blauwe kaart'-vraag krachtens artikel 149, lid 8, van het Reglement te beantwoorden)"/>
    </intervention>
    <intervention id="3-626-000" speaker_id="28497" name="Gerard Batten" is_mep="True" mode="spoken">
      <p sl="en">Mevrouw de Voorzitter, ik zou de heer Kirkhope deze vraag willen stellen omdat hij het ermee eens is dat het Europees aanhoudingsbevel opnieuw bekeken en beoordeeld moet worden; volgens mij zou er nog veel meer moeten gebeuren, maar dit terzijde. Hij noemde het Europees onderzoeksbevel en ik geloof dat hij zei dat dit een stap te ver zou kunnen zijn.</p>
      <p sl="en">Maar is hij ervan op de hoogte dat in zijn eigen regering een van de eerste daden van de minister van Binnenlandse Zaken, Theresa May, na haar aantreden was dat zij ervoor koos om aan het Europees onderzoeksbevel mee te doen, wat betekent dat we er nu niet niet aan kunnen meedoen en we opgescheept komen te zitten met wat er ook uit de wetgevende worstenmachine mag komen, omdat dit onderworpen zal zijn aan een stemming met een gekwalificeerde meerderheid en de einduitkomst iets is wat we niet kunnen bepalen? Is dit weer een voorbeeld van het met twee monden spreken van de Tories, wanneer zij zich hier uitspreken tegen de juridische besluiten van de Europese Unie, maar ze thuis in ons eigen parlement steunen?</p>
    </intervention>
    <intervention id="3-627-000" speaker_id="4542" name="Timothy Kirkhope" is_mep="True" mode="spoken">
      <p sl="en">Mijnheer de Voorzitter, het standpunt van de Britse regering met betrekking tot zowel het Europees aanhoudingsbevel als het Europees onderzoeksbevel is dat zij duidelijk vindt dat zij – heel terecht – de plicht heeft om te doen wat het beste is voor het Verenigd Koninkrijk met betrekking tot de grensoverschrijdende misdaad. Wij zijn het slachtoffer geweest van enorm veel criminaliteit en terrorisme in het bijzonder, zoals de geachte afgevaardigde weet. Ik ben er zeker van dat hij net zo vastbesloten als wij zou willen zijn om een einde aan deze criminaliteit te maken, en de beste manier om dat te bereiken is door over de grenzen heen met elkaar samen te werken.</p>
      <p sl="en">Uiteraard moet het Europees onderzoeksbevel zorgvuldig ten uitvoer worden gelegd. Maar je komt er niet door er louter aan mee te willen doen en voor de gedachte te kiezen, zoals door de regering is gedaan. Wat we hier moeten zien zijn de details van dit bevel; we moeten het effectief ten uitvoer leggen en ervoor zorgen dat het goed werkt naast het aanhoudingsbevel. Maar het feit dat we eraan willen meedoen is een goede indicatie dat we vastbesloten zijn om de grensoverschrijdende misdaad aan te pakken. Ik vertrouw erop dat de geachte afgevaardigde in dat opzicht dezelfde wensen heeft als wij.</p>
    </intervention>
    <intervention id="3-628-000" speaker_id="photo_generic" name="Enikő Győri" is_mep="True" mode="spoken">
      <p sl="en">fungerend voorzitter van de Raad . – Mevrouw de Voorzitter, het Europees aanhoudingsbevel is een van de succesvolste instrumenten op het gebied van wederzijdse erkenning geworden die in de Europese Unie zijn aangenomen. Daarom ben ik u zeer dankbaar dat u het initiatief tot dit debat hebt genomen.</p>
      <p sl="en">De Raad heeft veel aandacht en energie aan deze kwestie besteed, niet in het minst door een onderlinge evaluatie van de praktische toepassing van dit instrument die in een periode van drie jaar in alle lidstaten is uitgevoerd. De voordelen van het Europees aanhoudingsbevel zijn vele malen groter dan de mogelijke ongemakken. Dankzij het EAB is de Unie erin geslaagd om de overleveringstijd aanzienlijk te bekorten, in vele gevallen van een of twee jaar naar slechts een of twee maanden. Het vorige uitleveringssysteem was omslachtig en niet langer op zijn taak berekend in de moderne wereld van open grenzen en zware, georganiseerde, grensoverschrijdende misdaad.</p>
      <p sl="en">Wat de evenredigheidskwestie betreft, ook al zijn er enkele minder belangrijke gevallen geweest waarin er een Europees aanhoudingsbevel is uitgevaardigd, uiteindelijk is het een kwestie en zaak voor de autoriteiten van elke lidstaat die het bevel uitvaardigen om te beslissen voor welke strafbare feiten zij de procedure in gang willen zetten. Dit is een gevolg van het feit dat het Europees aanhoudingsbevel, in tegenstelling tot uitlevering, een volledig gerechtelijk systeem is. Een Europees aanhoudingsbevel wordt altijd gebaseerd op een rechterlijke beslissing in de staat die het bevel uitvaardigt en het besluit om wel of geen EAB uit te vaardigen is aan de nationale rechterlijke autoriteit. Als er een evenredigheidsprobleem is, wordt dat niet veroorzaakt door het instrument of door het kaderbesluit inzake het EAB; het is eerder het gevolg van het strafrechtbeleid in de afzonderlijke lidstaten. De Raad is zeer duidelijk geweest dat in gevallen waar preventieve detentie niet op zijn plaats is, het Europees aanhoudingsbevel niet mag worden gebruikt.</p>
      <p sl="en">De Raad heeft de gebruikers van het instrument ook opgeroepen om advies te zoeken en in overweging te nemen over het gebruik van alternatieven voor het Europees aanhoudingsbevel. Wanneer we letten op de algehele efficiëntie van strafprocedures, zouden tot de alternatieven het gebruik waar mogelijk van minder dwingende instrumenten van wederzijdse rechtsbijstand kunnen behoren, door videoconferenties voor verdachten te gebruiken, iemand op te roepen om voor de rechter te verschijnen door middel van een dagvaarding, door het informatiesysteem van Schengen te gebruiken om de woonplaats van een verdachte vast te stellen, of door een kaderbesluit over de wederzijdse erkenning van geldboetes te gebruiken.</p>
      <p sl="en">Dergelijke inschattingen moeten echter altijd worden gemaakt door de autoriteit die het bevel uitvaardigt. De Europese aanhoudingsbevelen worden uitgevaardigd met betrekking tot de vervolging of uiteindelijke veroordeling in de uitvaardigende staat. Deze rechterlijke beslissingen zijn gebaseerd op de informatie die de rechter of het Openbaar Ministerie in de uitvaardigende staat ter beschikking staat.</p>
      <p sl="en">Verder moeten we niet voorbijgaan aan de slachtoffers. In de meeste gevallen zitten de slachtoffers van het misdrijf in de uitvaardigende staat, niet in de uitvoerende staat, zodat de rechten van de slachtoffers ook worden ondermijnd door het proces en het onderzoek naar de zaak uit te stellen. Justice delayed is justice denied ("Uitgestelde rechtspraak is ontzegde rechtspraak"), niet alleen voor de verdachte, maar ook voor het slachtoffer. Het is ook in het belang van de slachtoffers om een snel proces te hebben, zodat hun rechten worden geëerbiedigd. De Raad is van plan om een routekaart aan te nemen die door het Hongaarse voorzitterschap is voorgesteld om deze rechten te versterken. De oplossing voor het evenredigheidsbeginsel kan daarom niet zijn dat we de grondslagen van het goed functionerende Europees aanhoudingsbevel veranderen, terwijl het het vroegere uitleveringssysteem drastisch heeft verbeterd.</p>
      <p sl="en">Wat betreft de rechten van de verdediging zou ik eerst willen opmerken dat het Europees aanhoudingsbevel, in tegenstelling tot uitlevering, een volledig gerechtelijk systeem is, wat op zichzelf al een belangrijke garantie is. Een Europees aanhoudingsbevel is altijd gebaseerd op een rechterlijke beslissing in de uitvaardigende staat en kan slechts door een rechterlijke beslissing in de uitvoerende staat worden uitgevoerd. De persoon zal zijn verdedigingsrechten altijd volledig kunnen uitoefenen in de uitvaardigende lidstaat waar het proces over de zaak zelf plaatsvindt. Dit is volledig in overeenstemming met de rechtspraak van het Europees Hof voor de rechten van de mens in Straatsburg.</p>
      <p sl="en">Dat impliceert niet dat degene tegen wie een Europees aanhoudingsbevel is uitgevaardigd niet in de uitvoerende staat enige rechten kan en mag uitoefenen. Richtlijn 2010/64/EU van 20 oktober voorziet in het recht op vertolking en vertaling in strafprocedures en is ook van toepassing bij de uitvoering van het Europees aanhoudingsbevel.</p>
      <p sl="en">Verder juichen wij het feit toe dat er in een recent voorstel van de Commissie voor een richtlijn van het Europees Parlement en de Raad over het recht op informatie in strafrechtzaken wordt voorzien in het recht op schriftelijke informatie in procedures waarin er sprake is van een Europees aanhoudingsbevel.</p>
      <p sl="en">Er is zorg geuit dat een negatieve beslissing inzake een Europees aanhoudingsbevel niet automatisch leidt tot het schrappen van de corresponderende signalering in het informatiesysteem van Schengen. De SIS-signalering is een middel om het Europees aanhoudingsbevel door te geven. Uiteindelijk kan alleen de uitvaardigende autoriteit die een signalering heeft opgegeven, deze intrekken.</p>
      <p sl="en">In gevallen waarin een lidstaat weigert om na gerechtelijke stappen een Europees aanhoudingsbevel uit te voeren, zal de persoon in kwestie worden vrijgelaten. Als de weigering om het Europees aanhoudingsbevel uit te voeren definitief is, is het duidelijk dat de betreffende persoon niet langer op basis van dat instrument in die lidstaat kan worden aangehouden. Een weigering om een Europees aanhoudingsbevel uit te voeren maakt het echter nog niet ongeldig. Het blijft een geldige rechtsgrond voor de arrestatie van de betreffende persoon in de uitvaardigende lidstaat en zelfs in alle andere lidstaten. Dat heeft niets te maken met het Europees aanhoudingsbevel als zodanig en is bijvoorbeeld ook het geval in het uitleveringsstelsel.</p>
      <p sl="en">Tot slot wat de omstandigheden in gevangenissen betreft, deze kunnen in sommige gevallen uiteraard openstaan voor verbetering, maar dit is geen onderwerp dat specifiek is voor de tenuitvoerlegging van het Europees aanhoudingsbevel. Het is de verantwoordelijkheid van de autoriteiten van de individuele lidstaten om ervoor te zorgen dat de omstandigheden in gevangenissen aan de normen voldoen, ongeacht of mensen uit andere lidstaten zijn overgeleverd of niet.</p>
    </intervention>
    <intervention id="3-629-000" speaker_id="photo_generic" name="Viviane Reding" is_mep="True" mode="spoken">
      <p sl="en">vicevoorzitter van de Commissie . – Mevrouw de Voorzitter, u weet wellicht dat de Commissie op 11 april van dit jaar een verslag heeft goedgekeurd over de tenuitvoerlegging van het aanhoudingsbevel. In dit verslag staan de fundamentele aspecten van de werking van het aanhoudingsbevel centraal, waarbij voor de eerste keer sinds het in januari 2004 in werking is getreden, niet alleen de successen maar ook de tekortkomingen ervan onder de aandacht worden gebracht.</p>
      <p sl="en">Er is al een heleboel gezegd over de successen. Ik wil alleen onderstrepen dat er tussen 2005 en 2009 bijna 55 000 Europese aanhoudingsbevelen zijn uitgevaardigd, er ongeveer 12 000 zijn uitgevoerd en in die periode ruwweg 60 procent van de gezochte personen met zijn overlevering heeft ingestemd, gemiddeld binnen 14 tot 17 dagen. De gemiddelde overleveringstijd voor degenen die er niet mee instemden was 48 dagen en dit steekt erg gunstig af tegen de situatie van voor het tijdperk van het Europees aanhoudingsbevel van gemiddeld een jaar voor de uitlevering van gezochte personen en heeft ongetwijfeld het vrije verkeer van personen versterkt.</p>
      <p sl="en">Daarom is het Europees aanhoudingsbevel – en ik denk dat iedereen in dit Huis het daarmee eens is – een belangrijk instrument om misdadigers te vangen en om onze strafrechtstelsels effectiever te maken. Het is behulpzaam geweest bij het oprollen van pedofielennetwerken en het vangen van moordenaars en terroristen, en dat is waar het voor nodig is.</p>
      <p sl="en">We zien echter, en dat is een recente ontwikkeling, dat het aantal uitgevaardigde aanhoudingsbevelen sinds 2007 drastisch toeneemt. In sommige gevallen is het op een minder dan evenredige manier gebruikt om verdachten van vaak licht strafbare feiten uit te leveren: het stelen van een fiets of een biggetje. Dat is niet nodig en kan de legitimiteit van dit krachtig EU-instrument van wederzijdse erkenning schaden. Dat is de reden waarom de Commissie om actie vraagt.</p>
      <p sl="en">Om te beginnen vraagt de Commissie de EU-lidstaten om een evenredigheidstoets uit te voeren wanneer ze om een aanhoudingsbevel vragen en om de mazen te dichten waar hun wetgeving er niet in slaagt om volledig aan het kaderbesluit te voldoen waarin het aanhoudingsbevel is opgezet. Wij vragen de lidstaten ook om ervoor te zorgen dat degenen die in de gerechtelijke praktijk werkzaam zijn, zoals officieren van justitie, geen aanhoudingsbevelen uitvaardigen voor licht strafbare feiten.</p>
      <p sl="en">Daarom zullen we in een handboek over het aanhoudingsbevel de lijnen uitzetten van de maatregelen die op dat niveau moeten worden genomen. Wij zullen ook voor het einde van 2011 met voorstellen komen om de opleiding over het aanhoudingsbevel te intensiveren voor de politie, de gerechtelijke autoriteiten en degenen die werkzaam zijn in de rechtspraktijk, om een consistente en effectieve toepassing te garanderen en om mensen te informeren over de nieuwe EU-waarborgen voor procedurele rechten.</p>
      <p sl="en">Over waarborgen voor procedurele rechten gesproken, in het verslag staan ook bespiegelingen over het overkoepelende belang van de grondrechten en het wederzijds vertrouwen in de rechtsstelsels van de lidstaten. Daarom is de Commissie begonnen om procedurele rechten op te zetten voor mensen die in hechtenis zijn genomen.</p>
      <p sl="en">Ten eerste, minimumregels aangaande het recht op vertolking en vertaling, die reeds in 2010 zijn aangenomen. Ten tweede het recht op informatie over de rechten – de schriftelijke verklaring van rechten (de 'letter of rights ') waarover men binnenkort tot overeenstemming zal komen. Uiterlijk vandaag keurt de Commissie het derde voorstel goed over procedurele rechten, het voorstel om toegang tot de rechter te garanderen en het recht om een derde persoon in te lichten wanneer iemand van zijn of haar vrijheid wordt beroofd. Hieronder valt een bepaling voor toegang tot de rechter in zowel de uitvaardigende staat als de uitvoerende staat in Europees aanhoudingsbevel-zaken.</p>
      <p sl="en">Al deze procedurele rechten zijn van toepassing op het aanhoudingsbevel. Deze maatregelen zijn ontwikkeld om de mogelijkheid te voorkomen dat bewijs wordt verkregen door de grondrechten van de verdachte te schenden.</p>
      <p sl="en">Ik zou ook de specifieke vraag willen beantwoorden die de auteurs naar voren hebben gebracht. De Commissie is niet op de hoogte van enig bewijs dat het verzoek van Zweden aan het Verenigd Koninkrijk om de heer Assange over te leveren om zich te verantwoorden voor beschuldigingen van seksuele vergrijpen aantoont dat het systeem van het Europees aanhoudingsbevel voor andere dingen wordt gebruikt dan waarvoor het is bedoeld.</p>
      <p sl="en">Overlevering krachtens het kaderbesluit van de Raad waardoor het Europees aanhoudingsbevel tot stand is gebracht is een volledig gerechtelijke procedure waarbij regeringen absoluut geen mogelijkheid hebben om zich in het proces te mengen. In het specifieke geval dat door het Parlement wordt genoemd, is de procedure door de Britse en Zweedse gerechtelijke autoriteiten afgehandeld zonder interventie van de regeringen.</p>
      <p sl="en">Wat betreft de andere vraag met betrekking tot de mogelijke uitlevering aan de Verenigde Staten zou ik willen onderstrepen dat wij tot nu toe niets hebben gehoord van een verzoek om een mogelijke uitlevering aan de Verenigde Staten. Maar als er al een verzoek was, dan zou dit alleen kunnen gebeuren met toestemming van de overleverende lidstaat, het Verenigd Koninkrijk in dit geval. Omdat krachtens artikel 28 van het kaderbesluit van de Raad iemand die is overgeleverd overeenkomstig een Europees aanhoudingsbevel, niet wordt uitgeleverd aan een derde staat zonder toestemming van de bevoegde autoriteit van de lidstaat die de persoon heeft overgeleverd. Dit zeg ik slechts om de rechtsgrond van de vraag te onderstrepen, maar de hele vraag is uiteraard een 'wat als'-vraag, omdat er niets concreets op tafel ligt.</p>
    </intervention>
    <intervention id="3-631-000" speaker_id="28397" name="Agustín Díaz de Mera García Consuegra" is_mep="True" mode="spoken">
      <p sl="es">namens de PPE-Fractie. – Mijnheer de Voorzitter, naar mijn mening is het aanhoudingsbevel een fundamenteel instrument in de strijd tegen de georganiseerde misdaad, het terrorisme en andere vormen van criminaliteit. Het is een beproefd instrument, en, volgens het Besluit, de hoeksteen van samenwerking en het eerste concrete voorbeeld van het principe van wederzijdse erkenning in het domein van het Strafrecht.</p>
      <p sl="es">Natuurlijk is het een zeer nuttig instrument, maar we moeten niet onvermeld laten dat het ook tekortkomingen heeft. De tekortkomingen zijn heel nauwkeurig aangewezen, zoals commissaris Reding ook gezegd heeft, niet alleen in het verslag van de Commissie van april 2011 maar ook in dat van 2005 en 2006. Deze tekortkomingen, die in de kern voortkomen uit twee fundamentele en essentiële principes, kunnen en moeten uiteraard verbeterd worden. Het arrestatiebevel bevat twee componenten: die van uitvaardiging, en die van verwerping of uitlevering, afhankelijk van wat van toepassing is. Dat het een nuttig instrument is blijkt wel uit de cijfers: 54 000 uitgevaardigde arrestatiebevelen waarvan er 12 000 zijn uitgevoerd.</p>
      <p sl="es">Wat moet er dan verbeterd worden? Wat we nodig hebben zijn meer en betere procedurele garanties met betrekking tot uitvaardiging, verwerping en uitlevering. De kwestie van evenredigheid, of het ontbreken daarvan, in de toepassing van het aanhoudingsbevel is cruciaal, een kernpunt. Om die reden doet het mij veel deugd commissaris Reding te horen zeggen dat van de lidstaten geëist zal worden aan te tonen dat voldaan is aan de evenredigheidseisen en dat zij ervoor moeten zorgen dat Europese arrestatiebevelen niet uitgevaardigd worden voor geringe vergrijpen.</p>
      <p sl="es">Overigens, mijnheer de Voorzitter, terwijl deze vragen aan de orde kwamen is een nieuw gegeven aan het licht gekomen, namelijk het gegeven dat elk aanhoudingbevel de schatkist 25 000 euro kost. Dit werd gezegd door een Ierse rechter. Ik zeg tegen deze rechter dat ik dat niet kan geloven en dat hij ons zou moeten uitleggen hoe hij tot deze berekening is gekomen.</p>
      <p sl="es">Ik ben derhalve van mening dat het arrestatiebevel van kracht moet blijven in vernieuwde vorm, met verbeterde procedurele garanties.</p>
      <p sl="es">(Spreker verklaart zich bereid een 'blauwe kaart'-vraag krachtens artikel 149, lid 8 van het Reglement te beantwoorden).</p>
    </intervention>
    <intervention id="3-632-000" speaker_id="96958" name="William (The Earl of) Dartmouth" is_mep="True" mode="spoken">
      <p sl="en">Mijnheer de Voorzitter, is de heer Díaz de Mera ervan op de hoogte dat het Verenigd Koninkrijk en Spanje in 2003 een verdrag ten behoeve van snelle uitlevering hebben getekend, lang voor het Europees aanhoudingsbevel, en zou de spreker misschien in overweging willen nemen dat dit een betere blauwdruk is om met zware misdaad om te gaan, in plaats van het Europees aanhoudingsbevel met alle problemen waarover we nu horen?</p>
    </intervention>
    <intervention id="3-633-000" speaker_id="28397" name="Agustín Díaz de Mera García Consuegra" is_mep="True" mode="spoken">
      <p sl="es">Nee, mijnheer Dartmouth. Ik ben van mening dat het Europees aanhoudingsbevel een meer bruikbaar en ruimer toepasbaar instrument is om alle vormen van misdaad waarover we gesproken hebben te bestrijden.</p>
      <p sl="es">Commissaris Reding heeft u al gezegd, en ik benadruk dit nog eens, dat het uitvaardigen van een uitleveringsbevel een jaar kan duren, terwijl een Europees aanhoudingsbevel daarentegen binnen 40 dagen geëffectueerd moet zijn.</p>
      <p sl="es">Daarom ben ik van mening dat dit laatste instrument een veel meer bruikbare en ruimer toepasbare procedure is om criminaliteit, misdaad en terrorisme te bestrijden.</p>
    </intervention>
    <intervention id="3-634-000" speaker_id="4519" name="Claude Moraes" is_mep="True" mode="spoken">
      <p sl="en">namens de S&amp;D-Fractie . – Mijnheer de Voorzitter, voor onze fractie is de situatie heel helder. We hebben aan de ene kant van de Raad gehoord dat wanneer een Europees aanhoudingsbevel juist en effectief wordt uitgevoerd, en niet in de vele triviale zaken die we hebben gezien, de voordelen zwaarder wegen dan de nadelen ervan.</p>
      <p sl="en">De commissaris heeft een geloofwaardig verslag toegelicht, een belangrijk verslag, dat ons zegt dat als we met triviale zaken en onevenredigheid kunnen omgaan en met de procedurele waarborgen, het Europees aanhoudingsbevel nog steeds een waardevolle manier kan zijn om zware, georganiseerde misdadigers op te pakken. We moeten het cijfer 12 000 niet vergeten; het doet me erg veel dat we in mijn kiesdistrict in Londen degenen hebben opgepakt die in juli 2005 een bomaanslag probeerden te plegen. Wanneer we het ernstige en symbolische effect van deze zaken begrijpen, dan kan en moet het Europees aanhoudingsbevel werken.</p>
      <p sl="en">De mondelinge vraag die onze fractie vandaag heeft is een heel eenvoudige. We zijn nu zover dat we van de verslagen naar de daden gaan, en we hebben een situatie waarin er sprake is van twee moeilijke kwesties. De ene is het gebrek aan evenredigheid. Dit zal niet zomaar ineens worden opgelost, en ik raad de commissaris aan (ik heb het hier over de opleiding van het gerechtelijk apparaat) ervoor te zorgen dat we de kwestie van de triviale zaken oplossen waaronder het Europees aanhoudingsbevel gebukt gaat en die tot een geloofwaardigheidsprobleem leiden. Maar daarvoor is ook nodig dat de Raad (ik heb het hier niet alleen over Hongarije, ik heb het over de lidstaten) ons helpt om de procedurele waarborgen erdoorheen te krijgen, en de kwestie van onaanvaardbare perioden van voorlopige hechtenis voor veel burgers van mijn eigen land.</p>
      <p sl="en">Dit zijn de situaties die de problemen scheppen voor een instrument dat effectief zou kunnen zijn als het juist werd gebruikt. Maar het moeilijkste zal zijn om een gelijk speelveld tot stand te brengen met betrekking tot de procedurele verdedigingsrechten. Daarom nemen we in mijn fractie, die [om] de verklaring van rechten heeft [gevraagd], zowel de kwaliteit als de snelheid van de wetgeving die we nodig hebben, serieus om ervoor te zorgen dat het Europees aanhoudingsbevel het effectieve instrument kan zijn dat het dient te zijn om zware, georganiseerde misdadigers op te pakken en dat de geloofwaardigheid ervan niet moet worden aangetast door de vele triviale zaken en het ongelijke speelveld dat we momenteel zien.</p>
      <p sl="en">Dit is het standpunt dat wij als fractie willen zien, en wij geloven dat de inzet er is. Maar we moeten zorgvuldig blijven kijken, in het bijzonder naar de lidstaten die om een Europees aanhoudingsbevel vragen, maar aan de andere kant geen maatregelen nemen om de wetgeving te krijgen waarmee we dat gelijke speelveld tot stand kunnen brengen.</p>
      <a text="(Spreker verklaart zich bereid een 'blauwe kaart'-vraag krachtens artikel 149, lid 8, van het Reglement te beantwoorden)"/>
    </intervention>
    <intervention id="3-635-000" speaker_id="28497" name="Gerard Batten" is_mep="True" mode="spoken">
      <p sl="en">namens de EFD-Fractie. – Mijnheer de Voorzitter, Claude Moraes sprak over het gebrek aan evenredigheid, enz. Daar kunnen we het allemaal mee eens zijn, maar dat ene ding, die olifant in de kamer, waar niemand vanmiddag over heeft gesproken, is het feit dat de rechtbank niet kan kijken naar het prima facie bewijs tegen de verdachte en geen discretie kan uitoefenen bij de vraag of deze moet worden uitgeleverd of niet. Dit betreft velen van onze ingezetenen.</p>
      <p sl="en">De opvallendste zaak is die van Andrew Symeou. Ik was aanwezig bij de zittingen in hoger beroep en heb de rechters gehoord. De uitdrukking op hun gezichten maakte duidelijk dat ze beseften dat er geen echt bewijs tegen deze jongen was; het bewijs was tegenstrijdig, de verklaringen leken door de politie te zijn opgesteld en hij had nooit mogen worden uitgeleverd. Hoe zou u dit probleem aanpakken, en het feit dat de rechtbanken geen rekening kunnen houden met het prima facie bewijs, of het gebrek daaraan, tegen een verdachte?</p>
    </intervention>
    <intervention id="3-636-000" speaker_id="4519" name="Claude Moraes" is_mep="True" mode="spoken">
      <p sl="en">Mijnheer de Voorzitter, voor een aanhoudingsbevel moet er prima facie bewijs zijn. Je kunt geen aanhoudingsbevel uitvoeren zonder justitieel inzicht te hebben in de simpele feiten van de zaak.</p>
      <p sl="en">In de zaak van Andrew Symeou, zeg ik tegen Gerard Batten, waren de onderliggende problemen van procedurele aard: de detentieperioden en het rechtbanksysteem nadat het aanhoudingsbevel was uitgevoerd. U hebt het over de beroepsprocedure. Het was de periode na de uitvoering van het aanhoudingsbevel die problematisch was, en waar we in dit debat van vandaag een oplossing voor proberen te zoeken.</p>
    </intervention>
    <intervention id="3-637-000" speaker_id="28208" name="Nathalie Griesbeck" is_mep="True" mode="spoken">
      <p sl="fr">namens de ALDE-Fractie . – Mijnheer de Voorzitter, het vorige debat was uitermate geanimeerd en fascinerend, maar in dit debat is er veel meer consensus. Ik heb de indruk dat niemand het nut van uitlevering of het Europees aanhoudingsbevel of het inkorten van de procedure, kortom de bestrijding van misdaad, ter discussie stelt.</p>
      <p sl="fr">Maar het aanhoudingsbevel wordt ook op een oneigenlijke manier gebruikt, zoals we allemaal hebben benadrukt: het wordt misbruikt bij kleine vergrijpen – en dan heb ik het nog maar niet over de vele idiote voorbeelden waarbij het ging om fietsendiefstal en dergelijke –, maar ook is er sprake van veel ernstiger vormen van misbruik, zoals bij onevenredig lange opsluiting, opsluiting van onschuldige mensen en misbruik ten aanzien van het recht op beroep tegen deze besluiten.</p>
      <p sl="fr">Mijn fractie heeft al enige jaren geleden bepleit dat er waarborgen moeten worden ingebouwd voor het gebruik van het Europees aanhoudingsbevel, en ik moet zeggen, mevrouw de commissaris, dat ik blij ben dat u vanmiddag verbeteringen in de procedure heeft toegezegd, door richtsnoeren op te stellen voor de lidstaten en handvatten voor arrestanten. Ik ben er blij mee, omdat ik denk dat de Europese burger heel goed begrijpt waar het om gaat bij het Europees aanhoudingsbevel, en omdat dit een belangrijke test is om te laten zien waartoe Europa in staat is als het erom gaat om het recht te doen gelden in Europa.</p>
    </intervention>
    <intervention id="3-638-000" speaker_id="96803" name="Zbigniew Ziobro" is_mep="True" mode="spoken">
      <p sl="pl">in naam van de ECR-Fractie . – Mijnheer de Voorzitter, de landen van de Europese Unie hebben doeltreffende instrumenten nodig om criminaliteit te bestrijden, en in het bijzonder de meest ernstige vorm van criminaliteit, namelijk georganiseerde misdaad. Vanuit dat oogpunt geeft het Europees aanhoudingsbevel een antwoord op een bepaalde behoefte, in het bijzonder omdat het niet alleen eerlijke burgers zijn, die hoofdzakelijk gebruikmaken van de vrijheid om in de Europese Unie te reizen, maar ook misdadigers, die zeker niet van hun rechten gebruikmaken voor toeristische doeleinden of voor zaken, maar wel voor criminele activiteiten of om zich te onttrekken aan de verantwoordelijkheid die ze zouden moeten dragen in hun eigen land of in het land waar ze hun misdaad hebben gepleegd.</p>
      <p sl="pl">Daarom is het goed dat dit instrument bestaat en werkt, en het is ook goed dat het wordt gecontroleerd. Elke nieuwe rechterlijke instantie heeft naast voordelen ook bepaalde nadelen die aan het licht moeten worden gebracht, en er moet over worden nagedacht hoe ze kunnen worden gecorrigeerd. In dit geval denk ik dat we ons moeten afvragen of er geen beperkingen voor het EAB zouden moeten worden ingevoerd voor de meest onbeduidende misdrijven, die bijvoorbeeld met een straf van twee jaar vrijheidsberoving worden gestraft. Daar moeten we grondig over nadenken.</p>
      <a text="(Spreker verklaart zich bereid om een 'blauwe kaart'-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="3-639-000" speaker_id="4529" name="Sarah Ludford" is_mep="True" mode="spoken">
      <p sl="en">Mijnheer de Voorzitter, als ik het wel heb komt mijnheer Ziobro uit Polen. Ik was het eens met zijn opmerking zoals ik die in vertaling hoorde. Er wordt vaak gezegd dat Polen een voorbeeld is van een land waar geen drempeltest bestaat voor de uitvaardiging van aanhoudingsbevelen, zowel binnenlandse als Europese aanhoudingsbevelen.</p>
      <p sl="en">Is er nagedacht over een hervorming van uw strafrechtsstelsel waardoor aanklagers enige discretie kunnen uitoefenen bij het uitvaardigen van een aanhoudingsbevel, zodat ze niet elke klacht hoeven te behandelen? Op die manier zouden bekende kleine overtredingen als het gestolen biggetje niet zo'n probleem zijn.</p>
      <p sl="en">We hebben veel waardering voor alle Polen in het Verenigd Koninkrijk, vooral in Londen, van wie de meesten natuurlijk geen misdadigers zijn. Maar aangezien er veel Polen in het Verenigd Koninkrijk wonen, van wie de meesten zeer welkom zijn, krijgen we veel aanhoudingsbevelen uit Polen.</p>
    </intervention>
    <intervention id="3-640-000" speaker_id="96803" name="Zbigniew Ziobro" is_mep="True" mode="spoken">
      <p sl="pl">Mijnheer de Voorzitter, ik wil mevrouw Ludford hartelijk bedankt voor deze vraag. We geven ons natuurlijk rekenschap van het probleem waarop u onze aandacht trekt. De Poolse rechtbanken volgen deze voorschriften zeer strikt op en passen ze ook toe op zaken die op het eerste zicht onbeduidend lijken. Doordat vele van onze landgenoten bijvoorbeeld in Londen wonen, worden er in dergelijke twijfelachtige zaken soms aanhoudingsbevelen uitgevaardigd. Vandaar lijkt het gegrond dat de Commissie zou overwegen om meer algemene oplossingen in te voeren, die ook kunnen gelden voor andere landen, zodat dit soort aanhoudingsbevel niet wordt uitgevaardigd bij kleine overtredingen, bijvoorbeeld in het geval van straffen tot twee jaar vrijheidsberoving, maar enkel bij ernstige misdrijven, waarvoor het aanhoudingsbevel eigenlijk werd ingevoerd.</p>
    </intervention>
    <intervention id="3-641-000" speaker_id="96815" name="Judith Sargentini" is_mep="True" mode="spoken">
      <p sl="nl">namens de Verts/ALE-Fractie . – Voorzitter, ik ben zeer erkentelijk voor de vraag van mevrouw Ludford, want hij lag mij op de lippen te branden. Ik was vorige week in Polen aanwezig bij een rechtszaak van de heer Cor Disselkoen – zijn naam is hier vandaag al even gevallen –, een Nederlander die via een Europees aanhoudingsbevel werd uitgeleverd aan Polen voor een zaak uit midden jaren '90. In de paar dagen dat hij achter slot en grendel zat – want er werd uiteindelijk een regeling getroffen tussen de Nederlandse rechter en de Poolse rechter – in die paar dagen werden door de bewaking daar zijn medicijnen voor zijn hartkwaal gestolen.</p>
      <p sl="nl">Het probleem is niet alleen hoe het Europees arrestatiebevel wordt uitgeoefend, maar ook dat de gevangeniscondities in verschillende landen in Europa van die aard zijn dat je de mensen daar eigenlijk niet meer naar toe kunt sturen. Het zou ook de discretie van een rechter in het land waartoe het verzoek gericht wordt, moeten zijn om te zeggen: naar een land waar de gevangenisfaciliteiten inhumaan zijn, lever ik niet uit en ik hou mij als rechter aan artikel 3 van het Europees Verdrag voor de Rechten van de Mens. Ik ben het met de Raad eens dat landen discreet zouden moeten zijn over de zaken waarvoor ze een dergelijk verzoek uitvaardigen, maar landen zouden ook de ruimte moeten hebben om te zeggen: dat is zo'n klein vergrijp, daarvoor lever ik mensen niet uit. Daarom zou het voor Polen zeer van belang zijn dat ze hun rechtspraak aanpassen.</p>
      <p sl="nl">(Spreekster verklaart zich bereid een 'blauwe kaart'-vraag krachtens artikel 149, lid 8 van het Reglement te beantwoorden).</p>
    </intervention>
    <intervention id="3-642-000" speaker_id="34254" name="Dimitar Stoyanov" is_mep="True" mode="spoken">
      <p sl="bg">Ik ga ervan uit dat u het over hetzelfde geval hebt als zojuist werd genoemd. Het collega-Parlementslid sprak erover en toen wilde ik hem een vraag stellen, maar kreeg ik het woord niet. Wanneer u het over dergelijke specifieke gevallen hebt, noem dan alstublieft de namen van de mensen wier rechten zijn geschonden, zodat we hen kunnen horen. Daarom zal ik u nu vragen om de naam te geven van deze persoon om wie het gaat, omdat we de mensen wier rechten zijn geschonden bij name moeten noemen.</p>
    </intervention>
    <intervention id="3-643-000" speaker_id="96815" name="Judith Sargentini" is_mep="True" mode="spoken">
      <p sl="nl">Ik maak daar geen enkel geheim van. De naam werd eerder ook genoemd, misschien onvoldoende in de vertolking. Hij heet mijnheer Cor Disselkoen. Ik heb ook een zaak over mijnheer Hörchner, ook een Nederlander. Ik heb de naam genoemd nu en mijnheer Disselkoen schaamt zich daar in het geheel niet over, want hij streeft naar verandering in het Europees aanhoudingsbevel en wil daar dus graag publiek over praten.</p>
    </intervention>
    <intervention id="3-644-000" speaker_id="28514" name="Kyriacos Triantaphyllides" is_mep="True" mode="spoken">
      <p sl="el">namens de GUE/NGL-Fractie. – Mijnheer de Voorzitter, wij zouden heel wat kunnen zeggen over het Europees arrestatiebevel en over de toepassing daarvan door de lidstaten. Mijn collega´s hebben hier al het een en ander van genoemd.</p>
      <p sl="el">Ik wil de aandacht toespitsen op een belangrijk specifiek aspect: de volledige eerbiediging van de mensen- en procedurele rechten. Verdachten en aangeklaagden hebben rechten, als mensen maar ook als partijen in een proces. Heel vaak wordt echter met dergelijke rechten geen rekening gehouden. Typische voorbeelden hiervan zijn het vraagstuk van de voorlopige hechtenis en dat van de detentieomstandigheden, waar mijn collega, de heer de Jong, over sprak. De belangrijkste reden hiervoor is dat men ervan uitgaat dat de mensenrechten op Europees vlak overal in dezelfde mate worden geëerbiedigd. Dat is echter overduidelijk niet het geval, omdat bepaalde rechten niet in alle lidstaten op dezelfde manier worden uitgelegd, zoals het recht om te zwijgen, of omdat de procedures onderling verschillen, zoals de duur van voorlopige hechtenis.</p>
      <p sl="el">Wat denkt u hieraan te doen, mevrouw de commissaris? Zult u concrete maatregelen voorstellen, zoals de invoering van een specifieke bepaling inzake mensenrechten waardoor het voor rechters mogelijk wordt om de aanhangige zaken inhoudelijk te behandelen, zoals in het Verenigd Koninkrijk en in Ierland gebeurt? Of zullen rechters gewoon de besluiten van andere lidstaten moeten bevestigen? Zult u voorzien in de mogelijkheid voor rechters om verdachten of aangeklaagden te horen en aldus te besluiten of ze al dan niet gaan uitleveren aan het verzoekende land, teneinde misbruik te voorkomen, zoals uitlevering om politieke overtuigingen. Bent u van plan om dergelijke veranderingen voor te stellen in het kader van de routekaart ter versterking van de procedurele rechten of door middel van een wijziging van de wetgeving inzake het Europees arrestatiebevel?</p>
    </intervention>
    <intervention id="3-645-000" speaker_id="96958" name="William (The Earl of) Dartmouth" is_mep="True" mode="spoken">
      <p sl="en">Mijnheer de Voorzitter, in de Engels-Amerikaanse wereld is het primaire doel van de wet om mensen te beschermen tegen lukrake aanhoudingen en willekeurige gevangenisstraffen. De wet in continentaal Europa, met name in het voormalig Oostblok, heeft die prioriteit eenvoudig niet en het is belachelijk om te doen alsof dat wel zo is.</p>
      <p sl="en">Onder het Europees aanhoudingsbevel kan iedereen in Groot-Brittannië worden uitgeleverd (bijvoorbeeld onder de Bulgaarse wet), en daar kan een Britse rechter niet veel tegen doen. Om het nog erger te maken heeft de Britse regering ingestemd met een Europees onderzoeksbevel in strafzaken, dat een verdere aanval op de vrijheden van het Britse volk vormt. De Liberaal-Democraten, die dit allemaal ondersteunen, noemen zichzelf de partij van de burgerlijke vrijheden. Dit is nonsens! De betrokkenheid van de Liberaal-Democraten bij burgerlijke vrijheden komen knarsend tot stilstand bij Calais.</p>
      <a text="(Spreker verklaart zich bereid een 'blauwe kaart'-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="3-646-000" speaker_id="4529" name="Sarah Ludford" is_mep="True" mode="spoken">
      <p sl="en">… Liberaal-Democraat. Is de graaf van Dartmouth zich ervan bewust dat het de Liberaal-Democraten waren die, met steun van de Conservatieven in het Hogerhuis van het Britse parlement, kans zagen om in de uitwijzingswet van 2003, waarmee het Europees aanhoudingsbevel ten uitvoer werd gelegd, de bevoegdheid op te nemen voor een rechter om een uitlevering te weigeren onder een Europees aanhoudingsbevel, als hierdoor grondrechten van deze personen zouden worden geschonden. Ik kijk naar mijnheer Kirkhope, omdat zijn en mijn partij hierin hebben samengewerkt.</p>
      <p sl="en">De UKIP schreeuwt alleen maar krachteloos vanaf de zijlijn, terwijl wij doorgaan en er in de praktijk voor zorgen dat grondrechten worden beschermd. U zou zich er beter op kunnen toeleggen om de rechtbanken ervan te overtuigen dat ze zich beroepen op artikel 21 van de uitwijzingswet van 2003. Ik was aanwezig in het Hogerhuis en ik heb er mede voor gezorgd dat dit amendement werd aangenomen.</p>
    </intervention>
    <intervention id="3-647-000" speaker_id="96958" name="William (The Earl of) Dartmouth" is_mep="True" mode="spoken">
      <p sl="en">Niets van wat u hebt gezegd, ontkracht de gematigde kritiek van wat wij en anderen nu zeggen. Ik zou ook willen opmerken dat u zich volkomen vergist wanneer u denkt dat betere vertaalrechten ook maar enige verbetering zouden opleveren voor dit gebrekkige stukje wetgeving dat mensenlevens verwoest.</p>
    </intervention>
    <intervention id="3-648-000" speaker_id="96749" name="Andrew Henry William Brons" is_mep="True" mode="spoken">
      <p sl="en">Mijnheer de Voorzitter, de aanhoudingsbevelzittingen hebben heel weinig gemeen met de uitleveringszittingen die voorafgingen aan de uitwijzingswet van 2003. Zelfs bij de hoofdzitting kijkt de rechtbank niet naar het bewijs, maar alleen naar tien zogenaamde juridische belemmeringen voor uitlevering. Gebrek aan bewijs is geen belemmering voor uitlevering. Zelfs mensen die worden beschuldigd van gedrag dat in het uitleverende land geen delict is, kunnen onder het Europees aanhoudingsbevel worden uitgeleverd als voor het delict geen eis van dubbele strafbaarheid bestaat.</p>
      <p sl="en">Hoewel de meeste delicten ernstige gewelddadige zedenmisdrijven of oplichtingspraktijken betreffen, bevat de lijst ook de schimmige gedachtemisdrijf waar zoveel continentale landen zo dol op zijn, zodat de aangehouden persoon naar een van deze vreselijke plaatsen kan worden gestuurd voor een proces, of liever voor een automatische veroordeling.</p>
      <p sl="en">Het feit dat dergelijke aanhoudingsbevelen worden uitgevaardigd ter wille van de vervolging van personen op basis van diens politieke overtuiging, zou moeten zorgen voor een juridische belemmering voor uitlevering, maar ik vermoed dat sommige politieke overtuigingen minder gelijk zijn dan andere. We kregen het Europees aanhoudingsbevel opgedrongen met de belofte dat dit zou worden gebruikt om terroristen voor het gerecht te brengen, maar de juridische dwalingen in het geval van Garry Mann, Deborah Dark, Edmond Arapi, Andrew Symeou en vele anderen bevatten geen enkel element van terrorisme.</p>
      <p sl="en">Het ergste van alles zijn de gevallen van mensen die zijn uitgeleverd voor ondervraging zonder dat er sprake is van een beschuldiging. We moeten de eis in ere herstellen dat een rechtbank iemand uitsluitend uitlevert wanneer er overtuigend bewijs is dat er een ernstig delict is gepleegd volgens de wet van het uitleverende land.</p>
    </intervention>
    <intervention id="3-649-000" speaker_id="96702" name="Elena Oana Antonescu" is_mep="True" mode="spoken">
      <p sl="ro">Mijnheer de Voorzitter, het Europees aanhoudingsbevel is een effectief instrument voor de bestrijding en controle van grensoverschrijdende criminaliteit op EU-niveau. Het is een effectief middel gebleken om de overlevering van verdachten van ernstige misdrijven, inclusief terrorisme en georganiseerde misdaad, tussen EU-landen te versnellen. Maar al te vaak zijn er gevallen geweest waarbij dit instrument gebruikt is voor de aanpak van kleine criminaliteit. Misdrijven van volkomen ongelijke zwaarte zijn op gelijke wijze aangepakt. Er zijn bevelen uitgevaardigd in gevallen waarbij het gebruik daarvan onnodig en onevenredig was. Dit heeft niet alleen geleid tot onrechtvaardige situaties voor verweerders, maar ook tot een onnodige belasting van de middelen van de uitvoerende staat.</p>
      <p sl="ro">Het onevenredig gebruik van dit belangrijke instrument voor de bestrijding van grensoverschrijdende criminaliteit ondermijnt het vertrouwen dat erin wordt gesteld. Dat zal ertoe leiden dat sommige staten op basis van hun eigen regels een evenredigheidstoets zullen toepassen wanneer ze besluiten om een Europees aanhoudingsbevel uit te vaardigen. Dat zal resulteren in een inconsequent en ongelijkmatig gebruik van het bevel en daarmee in een gebrek aan vertrouwen in het beginsel van wederzijdse erkenning.</p>
      <p sl="ro">Het recht op rechtsbijstand moet in zowel de uitvaardigende als uitvoerende staat worden gegarandeerd, zodat het recht van verweer op passende wijze wordt toegepast. Dat is de reden waarom we de Commissie en de Raad deze vragen wilden stellen. We hebben een garantie nodig dat de normen van strafrecht en de gevangenisomstandigheden in de Europese Unie niet tot een gebrek aan vertrouwen onder de gerechtelijke systemen in lidstaten leiden. Tot slot wil ik commissaris Reding zelf ook bedanken voor alle maatregelen die zij heeft genomen om de procedurele rechten in strafprocedures te versterken.</p>
    </intervention>
    <intervention id="3-650-000" speaker_id="96990" name="Carmen Romero López" is_mep="True" mode="spoken">
      <p sl="es">Mijnheer de Voorzitter, commissaris Reding, feit is dat de schending van de grondrechten een van de belangrijkste tekortkomingen is, zoals hier de hele middag al gezegd is.</p>
      <p sl="es">Zelfs het waarborgen van deze procedurele rechten, waarover we al gedebatteerd hebben en waarover we nog gaan spreken als onderdeel van het totale pakket van procedurele rechten, zal niet eens mogelijk zijn. Het zal onmogelijk zijn om bepaalde problemen, bijvoorbeeld met betrekking tot gevangenissen of de periode van preventieve detentie, op te lossen, omdat ze niet opgenomen zijn in het totale pakket van procedurele rechten. Dergelijke zaken vallen duidelijk onder de bevoegdheid van de lidstaten.</p>
      <p sl="es">Maar wat betreft de kwestie van evenredigheid en geringe vergrijpen zou ik u graag willen zeggen, commissaris Reding, dat geen enkele van de misdrijven die ik vanmiddag heb horen noemen – diefstal van stropdassen, biggetjes en fietsen –, opgenomen is in het aanhoudingsbevel. De 32 misdrijven die er wel onder vallen, houden uitsluitend verband met de georganiseerde misdaad, of het zou zo moeten zijn dat de diefstal van biggetjes en stropdassen gepleegd wordt door gewapende en georganiseerde criminele bendes.</p>
      <p sl="es">Met andere woorden, we kunnen er wel grapjes over maken met voorbeelden waar we op dit moment niet eens weet van hebben, want het wezenlijke probleem is dat er geen gemeenschappelijk statistisch instrument bestaat om het probleem werkelijk aan te pakken.</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="3-651-000" speaker_id="2054" name="Heidi Hautala" is_mep="True" mode="spoken">
      <p sl="fi">Mijnheer de Voorzitter, de Hongaarse vertegenwoordiger zei hier dat het probleem niet het instrument zelf is, namelijk het Europees aanhoudingsbevel, maar het strafrechtbeleid van elke lidstaat. Ik zie dat ze nu haar hoofdtelefoon opzet. Naar mijn mening is dit in feite een verdraaiing van de waarheid. We moeten nu namelijk erkennen dat het Europees aanhoudingsbevel van meet af aan een probleem was, omdat we net deden alsof in alle lidstaten bepaalde rechtsnormen en minimumnormen voor strafzaken gelden. De waarheid is dat we nog maar net zijn begonnen met het opstellen van die normen nu het Verdrag van Lissabon van kracht is geworden.</p>
      <p sl="fi">Ik wil erop wijzen dat het Europees Hof voor de Rechten van de Mens al heeft gezegd dat in asielzaken niemand bijvoorbeeld naar Griekenland kan worden teruggestuurd, omdat de omstandigheden in de gevangenissen daar zo slecht zijn. Ik vraag me af wanneer het gaat gebeuren dat we op basis van het Europees aanhoudingsbevel niemand kunnen uitleveren, omdat de omstandigheden in de gevangenissen van het land dat om uitlevering vraagt, zo slecht zijn. Naar mijn mening moet de Commissie zich daarop voorbereiden.</p>
    </intervention>
    <intervention id="3-652-000" speaker_id="96821" name="Rui Tavares" is_mep="True" mode="spoken">
      <p sl="pt">Mijnheer de Voorzitter, de Europese Unie is een experiment dat bestaat uit experimenten: de eurozone, dit Parlement waar wij ons nu bevinden, het Schengengebied en nog een aantal andere instrumenten zijn allemaal experimenten. Het probleem is dat politici heel vaak minder bescheiden zijn dan wetenschappers. Wetenschappers zullen als eerste toegeven dat een experiment niet verlopen is zoals zij hadden gehoopt.</p>
      <p sl="pt">Van het Europees aanhoudingsbevel (EAB) weten wij nu dat dit moeilijkheden kent en twijfels heeft doen rijzen. Commissaris Reding verdient erkenning, omdat hij zo eerlijk was te bevestigen dat dit bevel moeilijkheden heeft gekend en twijfels doet rijzen, en dat er evenredigheidstoetsen zijn, die met succes moeten worden doorlopen als bevelen worden uitgevaardigd en die niet automatisch toegepast mogen worden zonder dat een rechter er op een meer tijdrovende en weloverwogen manier naar heeft gekeken.</p>
      <p sl="pt">De oplossing ligt dan ook niet in de afschaffing van het EAB, dat zeer zeker nuttig is. Wij willen niet dat een verkrachter of en moordenaar de grens kan oversteken en vrij kan rondlopen. Het EAB moet echter worden aangevuld met doeltreffende instrumenten om verdachten te kunnen beschermen, met de aanwezigheid van een advocaat en het recht op vertaling, wat barones Ludford al in haar verslag heeft behandeld, maar ook, en zeer cruciaal, de beoordeling van de omstandigheden waarin mensen in Europese gevangenissen gevangen worden gehouden.</p>
      <p sl="pt">Wij moeten onszelf bovendien niet voor de gek houden of illusies hebben: vastzitten in een gevangenis in land A of land B is niet hetzelfde als gevangen zitten in Europa. Het is van groot belang dat deze omstandigheden worden beoordeeld en dat de Europese Commissie vastberaden te werk gaat bij de beoordeling van de omstandigheden in de gevangenissen, zodat deze in overeenstemming kunnen worden gebracht en zodat het EAB op deze manier met meer vertrouwen kan worden toegepast.</p>
    </intervention>
    <intervention id="3-653-000" speaker_id="34254" name="Dimitar Stoyanov" is_mep="True" mode="spoken">
      <p sl="bg">Mijnheer de Voorzitter, ik heb eerder de argumenten gehoord die naar voren zijn gebracht door de critici van het Europees aanhoudingsbevel en ook uit de mond van mijn collega-Parlementsleden van nationalistische bewegingen. Onze argumenten werden destijds echter voorgesteld alsof ze eurosceptisch waren, alsof we een soort vijand van de vooruitgang waren. Daardoor is dit aanhoudingsbevel in werking getreden.</p>
      <p sl="bg">Vanavond heb ik echter iets anders vreselijks gehoord uit de mond van mevrouw Győri. Wat ze in feite heeft gezegd is dat de effectiviteit van het aanhoudingsbevel een rechtvaardiging is van de gevallen van rechtenschendingen die hebben plaatsgevonden. Mevrouw Győri, ik ben bekend met het beginsel in het strafrecht dat luidt: "Beter tien schuldigen vrijuit dan één onschuldige veroordeeld". Vanuit de visie van het disproportionele antwoord is het echter normaal dat politieagenten alles gebruiken wat ook maar in hun handen wordt gelegd, en zij alle kansen zullen benutten die ze krijgen.</p>
      <p sl="bg">Er is slechts één antwoord op de oude vraag: "Wie zal de bewakers zelf bewaken?", namelijk: "De wet bewaakt de bewakers". Wij als wetgevers, met de Commissie als initiatiefnemer, het Parlement en de Raad als medewetgevers, moeten ons uiterste best doen om ervoor te zorgen dat de wet ook echt de bewakers bewaakt.</p>
    </intervention>
    <intervention id="3-654-000" speaker_id="96818" name="Salvatore Iacolino" is_mep="True" mode="spoken">
      <p sl="it">Mijnheer de Voorzitter, het Europese arrestatiebevel is zonder twijfel een essentieel instrument in de strijd tegen het terrorisme en de georganiseerde misdaad. Hierover bestaat volgens mij overeenstemming en consensus bij al degenen die een bijdrage hebben geleverd, met inbegrip van het voorzitterschap en de Commissie.</p>
      <p sl="it">Tegelijkertijd is het een bewijs dat de samenwerking van justitie en politie bij transnationale misdaadbestrijding belangrijke doelstellingen kan realiseren. De wachttijden behoren tot het verleden en de kosten moeten worden verantwoord – en hierop moet nog dieper worden ingegaan. Vertrouwen tussen de lidstaten is cruciaal binnen dit bijzonder positieve proces. Het is daarbij belangrijk ervoor te zorgen dat het instrument op uniforme manier wordt toegepast tussen al de lidstaten, met onderscheid tussen ernstige misdrijven, waarvoor het bestemd is en goedkeuring heeft gekregen, en niet-ernstige misdrijven.</p>
      <p sl="it">Het zou nuttig kunnen zijn – en hiervoor richt ik mij tot commissaris Reding – om het Europese Openbare Ministerie, in te schakelen, dat, wanneer het in werking zal zijn getreden, op een of andere wijze deze uitspraken zal toetsen en beoordelen, die gedaan zijn door de gerechtelijke autoriteiten van de lidstaten, die hoe dan ook bijgeschoold moeten worden. Natuurlijk zijn de detentieomstandigheden niet in alle lidstaten gelijk, maar wij hebben er vertrouwen in dat de volgende week de Commissie de mededeling en het groenboek over de elementaire detentievoorwaarden bekend zal maken, waarin extra uitvoeringsmaatregelen moeten staan.</p>
      <p sl="it">Dus, met juist gebruik van het arrestatiebevel, evenredigheid, een zorgvuldige toepassing van het instrument, betere informatie-uitwisseling, meer scholing in Europese kwesties voor magistraten, zijn wij ervan overtuigd dat een uniforme toepassing van dit belangrijke instrument volledig kan worden gerealiseerd.</p>
    </intervention>
    <intervention id="3-655-000" speaker_id="28148" name="Françoise Castex" is_mep="True" mode="spoken">
      <p sl="fr">Mijnheer de Voorzitter, commissaris, we zien dat in het kader van de toepassing van het Europees aanhoudingsbevel de kwestie aan de orde komt van de zeer grote verschillen die er tussen de lidstaten bestaan ten aanzien van gevangenisstraffen. Sommige lidstaten betonen zich nogal laks als het gaat om de eerbiediging van de grondrechten in de gevangenis.</p>
      <p sl="fr">Bovendien zit een steeds groter deel van de 600 000 gevangenen in de Europese Unie in een gevangenis in een andere lidstaat, juist door dit Europees aanhoudingsbevel. Daardoor worden hen de grondrechten onthouden die hun in hun land van herkomst zouden toekomen. Het heeft in dit geval geen zin om met de vinger te wijzen. We moeten iets doen.</p>
      <p sl="fr">Daarom hebben mijn collega de heer Lambrinidis en ik afgelopen januari een schriftelijke verklaring opgesteld, waarin we ertoe opgeroepen hebben de strafmaat binnen de hele Europese Unie te harmoniseren en in elke lidstaat een onafhankelijke inspectiedienst in te stellen.</p>
      <p sl="fr">Mevrouw de commissaris, ik hoop dat u dit wilt meenemen in de groenboeken die u gaat opstellen, en dat we over niet al te lange tijd een gemeenschappelijke set van minimumrechten zullen hebben die in alle lidstaten van toepassing zijn.</p>
    </intervention>
    <intervention id="3-656-000" speaker_id="96761" name="Axel Voss" is_mep="True" mode="spoken">
      <p sl="de">Mijnheer de Voorzitter, mevrouw Györi, mevrouw Reding, in de afgelopen jaren is het Europees aanhoudingsbevel – zoals de sprekers voor mij reeds hebben vastgesteld – een nuttig instrument voor de misdaadbestrijding gebleken. Anders dan vroeger kunnen criminelen in Europa niet meer zomaar misbruik maken van de open grenzen.</p>
      <p sl="de">Maar ondanks de vele resultaten die zijn geboekt, is in de afgelopen zeven jaar ook duidelijk geworden dat het systeem nog niet perfect is en niet zo wordt toegepast als oorspronkelijk voorzien. U heeft in uw recente verslag immers ook zelf op een aantal zwakke punten gewezen, bijvoorbeeld op het feit dat het recht op een advocaat niet is gewaarborgd, op de deels mensonwaardige detentieomstandigheden en tevens op het vaak uitzonderlijk lange voorarrest. Een essentieel punt, dat ook al vaker is genoemd, is de niet volgens uniforme criteria uitgevoerde of ook ontbrekende toetsing van de evenredigheid door de verzoekende lidstaat. Dit punt ligt me na aan het hart, omdat de praktijk van een systematische uitvaardiging van aanhoudingsbevelen, ook in het geval van minder zware vergrijpen, indruist tegen de oorspronkelijke intentie van het Europees aanhoudingsbevel. Ook werd reeds gewezen op het geval van Polen, waar de meeste Europese aanhoudingsbevelen worden uitgevaardigd, omdat de justitiële autoriteiten daar op grond van een automatisme in het systeem domweg niet bevoegd zijn om een eenmaal ingeleide nationale procedure te beëindigen. Dat is natuurlijk niet de bedoeling. Alvorens een Europees aanhoudingsbevel uit te vaardigen, moet derhalve worden onderzocht hoe ernstig het misdrijf in kwestie is, wat de te verwachten strafmaat is en of de zaak middels een eenvoudiger procedure kan worden aangepakt. Ten slotte dient wellicht ook een kosten/baten-analyse te worden gemaakt, zodat minder zware misdrijven niet tegen te hoge kosten worden vervolgd.</p>
      <p sl="de">Een consequent beleid vereist mijns inziens ook dat we de bestaande regelingen aanpassen aan de realiteit. In dit verband zou ik graag willen weten welke stappen u voornemens bent te nemen.</p>
    </intervention>
    <intervention id="3-657-000" speaker_id="96900" name="Georgios Papanikolaou" is_mep="True" mode="spoken">
      <p sl="el">Mijnheer de Voorzitter, ik heb aandachtig geluisterd naar de opmerkingen van alle collega´s. Om te beginnen wordt algemeen erkend dat misdaadbestrijding niet enkel een nationale maar ook Europese aangelegenheid is.</p>
      <p sl="el">Met het Europees arrestatiebevel werd een belangrijke stap vooruit gezet in de misdaadbestrijding en werd bijgedragen aan de totstandkoming van een Europese gerechtelijke ruimte en de bestrijding van grensoverschrijdende misdaad en terrorisme. Daarmee is tevens het vrij verkeer van mensen binnen de Unie versterkt – waarover ook de laatste tijd intensief wordt gesproken in verband met het vraagstuk van de Schengenovereenkomst – en kan worden verzekerd dat degenen die proberen aan justitie te ontkomen geen profijt kunnen trekken van de open grenzen.</p>
      <p sl="el">Er zijn natuurlijk ook mensen die hun stem verheffen om te protesteren tegen de vaak gebrekkige en onevenredige toepassing op nationaal niveau, en wat dat betreft ga ook ik akkoord met hetgeen de heer Voss en anderen zeiden. Wij spreken eveneens over zowel de kosten als de evenredigheid en over al hetgeen wij moeten toepassen om het arrestatiebevel te versterken. Ik wil er echter aan herinneren dat – zoals wij ook onlangs in Griekenland in enkele belangrijke zaken hebben meegemaakt – er ook nu nog mensen zijn die worden vervolgd wegens ernstige fraude- en corruptiedelicten in een lidstaat van de Unie, maar die gewoon verdwijnen of erin slagen te ontkomen en zich aan arrestatie te onttrekken door gebruik te maken van de uiteenlopende bepalingen van rechtsvordering en de uiteenlopende nationale rechtsstelsels. Daarom geloof ik niet dat er twijfel bestaat over de waarde van het Europees arrestatiebevel.</p>
      <p sl="el">Tot slot wil ik nog onderstrepen dat u gelijk hebt, mevrouw de commissaris, als u zegt dat wij zoveel mogelijk gebruik moeten maken van Interpol en meer informatie moeten putten uit het Schengensysteem. Er moet gezorgd worden voor een zo sterk mogelijke harmonisatie tussen de lidstaten, opdat wij uiteindelijk kunnen komen tot een geharmoniseerd, modern Europees beleid dat is opgewassen tegen de huidige omstandigheden. Dat vereist deze tijd van ons.</p>
    </intervention>
    <intervention id="3-658-000" speaker_id="96770" name="Joanna Katarzyna Skrzydlewska" is_mep="True" mode="spoken">
      <p sl="pl">Mijnheer de Voorzitter, het Europees aanhoudingsbevel moet dienen om de rechtsorde en de veiligheid van de Europese burgers te waarborgen. Het vrij verkeer van mensen mag misdadigers niet helpen om hun verantwoordelijkheid te ontlopen voor strafbare feiten die ze op het grondgebied van een andere lidstaat hebben gepleegd. Er zijn echter verontrustende signalen over de toepassing van het aanhoudingsbevel, zoals het recente verslag van de Commissie en de mededeling van commissaris Reding dat lidstaten moeten controleren dat het aanhoudingsbevel correct wordt toegepast en dat het aanhoudingsbevel niet mechanisch of automatisch mag worden uitgevaardigd voor kleinere misdrijven. Deze woorden getuigen van potentiële misbruiken die justitie van aanhoudingsbevelen maakt. Daarom sta ik volledig achter het streven om de Europese burgers een maximaal veiligheidsniveau te waarborgen en roep de Commissie hierbij op om de toepassing van het aanhoudingsbevel te controleren en maatregelen te nemen om onregelmatigheden uit te sluiten bij het gebruik van deze procedure door de rechtbanken.</p>
    </intervention>
    <intervention id="3-659-000" speaker_id="2155" name="Graham Watson" is_mep="True" mode="spoken">
      <p sl="en">Mijnheer de Voorzitter, ik had de eer om rapporteur te zijn in dit Parlement toen het Europees aanhoudingsbevel werd goedgekeurd in 2001 en 2002. Collega´s die op dat moment in het Parlement aanwezig waren, zullen zich herinneren dat we er bij de Commissie en de Raad op aandrongen om meer beschermende maatregelen voor burgerlijke vrijheden in de wetgeving in te bouwen, en we kregen van de Commissie een toezegging voor een ontwerprichtlijn over de rechten van beschuldigden in strafrechtelijke vervolging.</p>
      <p sl="en">Niet alle maatregelen waar we om vroegen, werden opgenomen, en de ontwerprichtlijn voor de rechten van beschuldigden lag jarenlang bij de Raad tussen de ingekomen stukken. De resultaten van deze omissies liggen ten grondslag aan dit debat van vandaag. In 2002 had het Parlement geen macht om mee te beslissen in deze kwesties. Toch meenden we dat, alles bij elkaar genomen, het aanhoudingsbevel de juiste stap was. Zoals vele sprekers tijdens dit debat hebben gezegd, is het aanhoudingsbevel een zeer waardevol hulpmiddel in de strijd tegen misdaad over de grenzen. Het heeft gezorgd voor gerechtigheid voor vele slachtoffers. Waar problemen ontstonden, werden die veroorzaakt door een slechte tenuitvoerlegging binnen de nationale wetgeving, door het oppervlakkige gebruik van het aanhoudingsbevel voor kleine criminaliteit en door onacceptabele detentieomstandigheden.</p>
      <p sl="en">Al deze dingen kunnen, moeten en worden ook daadwerkelijk aangepakt. Ik prijs degenen die vandaag de mondelinge vragen hebben gesteld, met uitzondering van die ene die tegen alle juridische samenwerking is, dat ze het proces van de verbetering helpen versnellen.</p>
    </intervention>
    <intervention id="3-660-000" speaker_id="4521" name="Charles Tannock" is_mep="True" mode="spoken">
      <p sl="en">Mijnheer de Voorzitter, ook ik ben persoonlijk van mening dat dit hele debat momenteel een dosis gezond verstand nodig heeft.</p>
      <p sl="en">Ik geloof nog steeds dat enige vorm van Europees aanhoudingsbevel een noodzakelijk hulpmiddel is voor de bestrijding van misdaad en terrorisme in de Unie, vooral gegeven de enorme vrije beweging van mensen die zich tegenwoordig tussen de lidstaten verplaatsen, onder wie (helaas) ook misdadigers. Ik geloof ook dat het aantal fouten en juridische dwalingen relatief klein is, maar het zijn er nog steeds te veel. We moeten nu niet het kind met het badwater weggooien, wat sommige collega´s in dit Parlement wel zouden willen.</p>
      <p sl="en">We moeten het functioneren van het aanhoudingsbevel serieus onder de loep nemen en alleen een beperkte lijst met ernstige misdaden opnemen (die altijd voldoen aan de voorwaarden van dubbele strafbaarheid) die als enige justitiabel zijn onder het Europees aanhoudingsbevel. We moeten tevens fundamentele mensenrechten respecteren en beschermende maatregelen opnemen, zoals habeas corpus .</p>
      <p sl="en">De grote meerderheid van door het Verenigd Koninkrijk uitgeleverde personen bleken in feite migranten uit andere Staten van de Europese Unie te zijn aan wie misdaden ten laste werden gelegd: normale, belangrijke misdaden, geen kleine criminaliteit. Het is ironisch dat de UKIP, die gekant was tegen hun recht om überhaupt naar het Verenigd Koninkrijk te komen, nu probeert om het voor de Britse belastingbetaler uiterst moeilijk en kostbaar te maken om hen terug te sturen naar hun eigen land en daar terecht te staan.</p>
    </intervention>
    <intervention id="3-661-000" speaker_id="96981" name="Franz Obermayr" is_mep="True" mode="spoken">
      <p sl="de">Mijnheer de Voorzitter, de laatste jaren werden er juist bij onbeduidende vergrijpen Europese aanhoudingsbevelen uitgevaardigd, bijvoorbeeld voor het stelen van twee autobanden of een speenvarken. Van het oorspronkelijke doel, de bestrijding van terrorisme en zware criminaliteit, is niets meer te merken.</p>
      <p sl="de">Het Europese aanhoudingsbevel is voor mij zonder meer in strijd met het subsidiariteitsbeginsel. Het doet de belangrijkste functie van het staatsburgerschap teniet, namelijk het bieden van bescherming, en verplicht de lidstaten tot uitlevering van hun eigen staatsburgers. Door de verschillende rechtsstelsels in de Unie geldt de uitleveringsplicht deels ook los van de vraag of het gepleegde feit in het land van uitlevering wel strafbaar is.</p>
      <p sl="de">Het Europese aanhoudingsbevel staat voor mij symbool voor de Europese eenheidsstaat en een Europees staatsburgerschap ten koste van de soevereiniteit van de lidstaten en ten koste van de burgerrechten.</p>
    </intervention>
    <intervention id="3-662-000" speaker_id="97086" name="Sonia Alfano" is_mep="True" mode="spoken">
      <p sl="it">Meneer de Voorzitter, commissaris, het Europese arrestatiebevel is het eerste instrument dat is toegepast binnen de Europese Unie, waarmee het principe van wederzijde erkenning van strafrechtelijke beslissingen in de praktijk wordt gebracht. Het is een instrument van wezenlijk belang geworden en moet dat ook blijven, met name in de strijd tegen de maffia en de georganiseerde misdaad.</p>
      <p sl="it">In het verslag over de georganiseerde misdaad, waarover ik in de Commissie burgerlijke vrijheden, justitie en binnenlandse zaken rapporteur ben, plaatsen wij kanttekeningen bij het Europese arrestatiebevel en doen wij dienaangaand voorstellen. Een van onze belangrijkste voorstellen is dat het EAB wordt versterkt en beter wordt toegepast door de lidstaten, waarbij rekening wordt gehouden met de vereisten en de specifieke aard van de strijd tegen de georganiseerde misdaad.</p>
      <p sl="it">Mijn vraag is dan ook hoe de Commissie denkt verder te gaan en of er plannen zijn om een voorstel te doen om de discretionaire bevoegdheid van de lidstaten in omzetting van de artikelen 3 en 4 van het kaderbesluit wat betreft de gronden van verplichte weigering van de tenuitvoerlegging en facultatieve weigering van de tenuitvoerlegging, in te trekken. Wat betreft de gronden van facultatieve weigering van de tenuitvoerlegging is mijn vraag of het niet beter is om deze te beperken tot misdrijven die typisch behoren bij de georganiseerde misdaad met inbegrip van het misdrijf van vereniging met maffiose bedoelingen, waarvoor in geen geval dubbele strafbaarheid zou moeten gelden.</p>
    </intervention>
    <intervention id="3-663-000" speaker_id="photo_generic" name="Viviane Reding" is_mep="True" mode="spoken">
      <p sl="en">vicevoorzitter van de Commissie. – Mijnheer de Voorzitter, in dit Parlement bestaat een algemene instemming dat het Europees aanhoudingsbevel een gunstig hulpmiddel is, dat het de Europese Unie goede diensten heeft bewezen en heeft gefungeerd als beveiliging.</p>
      <p sl="en">De negatieve kanten zitten in de tenuitvoerlegging. Deze negatieve kanten moeten worden geëlimineerd. De voorstellen die de Commissie voor dit doel ter tafel heeft gelegd, zijn de evenredigheidstoetsen, waarbij we moeten kijken naar de ernst van het misdrijf, de lengte van de straf die voor dit misdrijf zou worden opgelegd, en de kosten/baten van het uitvoeren van een dergelijk aanhoudingsbevel.</p>
      <p sl="en">Om deze evenredigheidstoets eenvoudiger te maken zal de Commissie een verbeterd handboek presenteren als richtlijn voor de toepassing van de evenredigheidstoetsen. Training, die heel hoog op de agenda staat voor de komende weken, maanden en jaren, is heel belangrijk omdat we rechters, aanklagers en advocaten moeten trainen in de toepassing van onze Europese regels. De minimale normen voor verdachten en beschuldigden, die momenteel ten uitvoer liggen, zijn heel belangrijk omdat ze ook gelden voor het Europees aanhoudingsbevel.</p>
      <p sl="en">Ik stem in met alle Parlementsleden die het probleem van de omstandigheden in Europese gevangenissen hebben onderstreept. Ik wil hun graag vertellen dat de Commissie volgende week een groenboek over detentie goedkeurt. Nationale overheden zijn verantwoordelijk voor detentieproblemen en het beheer van gevangenissen, maar de rol van de Commissie is om ervoor te zorgen dat de juridische samenwerking functioneert en dat de grondrechten van alle burgers worden gerespecteerd. Daarom is het groenboek het startsein voor een openbare raadpleging, die zal lopen tot 30 november en waarmee nauwkeuriger zal worden onderzocht wat de verbanden zijn tussen detentieproblemen en wederzijds vertrouwen op rechtsgebied in Europa.</p>
      <p sl="en">Iedereen in dit Parlement weet dat detentieomstandigheden een directe invloed hebben op het soepel functioneren van de wederzijdse erkenning van juridische besluiten, en de basis vormen voor samenwerking tussen rechters in de EU. Maar het systeem wordt belemmerd als rechters weigeren – soms terecht – om beschuldigden uit te leveren, omdat de detentieomstandigheden in het aanvragende land ondermaats zijn. We weten allemaal van overbevolkte gevangenissen en we kennen de verhalen over de slechte behandeling van gedetineerden. Deze factoren ondermijnen het noodzakelijke vertrouwen voor juridische samenwerking. De tijd die iemand in detentie kan doorbrengen voordat het proces plaatsvindt en tijdens de gerechtelijke procedure, verschilt sterk tussen de lidstaten.</p>
      <p sl="en">We hebben heel wat werk te doen, en ik weet dat ik op het Parlement kan rekenen. Ik hoop dat ik ook op de lidstaten kan rekenen.</p>
    </intervention>
    <intervention id="3-664-000" speaker_id="photo_generic" name="Enikő Győri" is_mep="True" mode="spoken">
      <p sl="en">fungerend voorzitter van de Raad. – Mijnheer de Voorzitter, dank u zeer voor dit debat. Het is duidelijk dat een overgrote meerderheid het goedvindt dat we een samenwerkingssysteem hebben voor onze rechterlijke machten, het Europees aanhoudingsbevel. Het systeem werkt. Het is echter niet perfect en moet verder worden verbeterd. Wij staan uiteraard open voor efficiënter gebruik en een betere tenuitvoerlegging ervan. Ik ben het ermee eens dat fouten, aanhoudingen van onschuldigen enzovoorts moeten worden vermeden. Betere tenuitvoerlegging is, denk ik, in het belang van ons allen.</p>
      <p sl="en">Ik wil graag specifieker ingaan op twee onopgeloste problemen die meermaals tijdens het debat ter sprake zijn gekomen.</p>
      <p sl="en">Ten eerste met betrekking tot evenredigheid, voor alle duidelijkheid: een Europees aanhoudingsbevel kan worden uitgevaardigd voor het vervolgen van misdrijven met een maximumstraf van ten minste twaalf maanden vrijheidsstraf, of om een vrijheidsstraf van ten minste vier maanden ten uitvoer te leggen. Dit is al vijftig jaar de norm bij uitleveringen. Hier hoef ik enkel het Europees Verdrag betreffende uitlevering van de Raad van Europa van 1957 te noemen.</p>
      <p sl="en">Tijdens de vierde ronde wederzijdse beoordelingen van de praktische tenuitvoerlegging van het Europees aanhoudingsbevel in alle lidstaten bleek dat er slechts enkele landen waren die eens of meermaals Europese aanhoudingsbevelen hadden uitgevaardigd voor relatief kleine vergrijpen. Het lijkt erop dat de praktijk in die paar landen was om een Europees aanhoudingsbevel uit te vaardigen, telkens wanneer een nationaal arrestatiebevel werd uitgevaardigd. In het algemeen vind ik dat we het dure systeem van het Europese aanhoudingsbevel alleen moeten gebruiken voor ernstige misdrijven. Ik vind dat degenen die dit punt noemden gelijk hebben.</p>
      <p sl="en">Voor wat betreft gevangenisomstandigheden: de lidstaten hebben de algemene verplichting ervoor te zorgen dat de omstandigheden in hun gevangenissen voldoen aan de grondbeginselen van de menselijke waardigheid en niet het verbod op onmenselijke en onterende behandeling schenden, zoals vastgelegd in artikel 3 van het Europees Verdrag tot bescherming van de rechten van de mens. Als de fundamentele mensenrechten van gevangenen worden geschonden, kunnen zij in rechte optreden in gerechten in hun eigen land en, later, bij het Europees Hof voor de Rechten van de Mens. Het is twijfelachtig of artikel 85 van het Verdrag een rechtsgrondslag biedt voor het nemen van wetgevende stappen op EU-niveau inzake gevangenisomstandigheden als zodanig. Echter, we zien uiteraard reikhalzend uit naar het groenboek dat de commissaris zojuist heeft genoemd.</p>
    </intervention>
    <intervention id="3-665-000" speaker_id="23707" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-666-000" speaker_id="1941" name="Roberta Angelilli" is_mep="True" mode="written">
      <p sl="nl">Meneer de Voorzitter, zeven jaar na de inwerkingtreding (op 1 januari 2004) van het Kaderbesluit 13 juni 2002 van de Raad over het Europese arrestatiebevel (EAB) en over de uitleveringsprocedures tussen lidstaten, heeft de Commissie statistische gegevens, die tussen 2005 en 2009 zijn verzameld in de lidstaten, gepubliceerd. Vóór invoering van het arrestatiebevel duurde het gemiddeld een jaar alvorens een gezochte persoon werd uitgeleverd, terwijl, zo blijkt, in de vier jaar dat het EAB wordt toegepast, ongeveer 50 procent van de gezochte personen na ongeveer twee weken heeft ingestemd met uitlevering.</p>
      <p sl="nl">Het is van noodzakelijk belang om de balans op te maken over de uitvoering en werking van het EAB nu ook het Schengen-informatiesysteem in het geding is en opschorting ervan mogelijk is. Laten wij niet vergeten dat de doeltreffendheid van het EAB bij de bestrijding van de transnationale misdaad, van de georganiseerde misdaad en het terrorisme afhankelijk is van het principe van wederzijdse erkenning tussen lidstaten, dat de basis is om een echte juridische Europese ruimte te creëren en ook voor een goed functioneren van het Schengengebied.</p>
      <p sl="nl">Het zou een stap terug betekenen om de huidige situatie op spel te zetten terwijl het beter zou zijn om de aandacht te richten op verbetering van omzetting van het Kaderbesluit, vooral in het licht van de bescherming van grondrechten.</p>
    </intervention>
    <intervention id="3-667-000" speaker_id="96974" name="Nuno Teixeira" is_mep="True" mode="written">
      <p sl="pt">Het Europees arrestatiebevel (EAB) is in 2002 bij besluit goedgekeurd en het is tot op heden een doeltreffend middel gebleken in de strijd tegen grensoverschrijdende criminaliteit, georganiseerde misdaad en terrorisme, wat door de Commissie juist in een onlangs verschenen verslag is onderstreept. Het systeem functioneert echter nog niet perfect: de mogelijkheid bestaat dat de geloofwaardigheid en de doeltreffendheid ervan worden ondermijnd als blijkt dat het wordt gebruikt voor ondervragingen in plaats van bij aanklachten en gerechtelijke vervolgingen in gevallen van kleine criminaliteit. Daarom moet de Raad dringend stappen ondernemen om het onevenredig gebruik van het EAB in de praktijk te beperken. Bovendien is het raadzaam om ervoor te zorgen dat de procedurele rechten echt worden geëerbiedigd: dat wil zeggen dat personen die gezocht worden onder de bescherming van een EAB, daadwerkelijk het recht hebben op rechtsbijstand, zowel in de lidstaat waar het bevel is uitgevaardigd als in de lidstaat waar het ten uitvoer is gebracht. Er moet ook voor worden gezorgd dat de strafrechtelijke normen en de omstandigheden in de gevangenissen in de Europese Unie geen aanleiding geven tot wantrouwen van de lidstaten met betrekking tot elkaars rechtsstelsels. Alleen op die manier kunnen wij spreken van de werkelijke doeltreffendheid en het ware succes van dit instrument op Europees niveau.</p>
    </intervention>
  </section>
  <section id="creitem26" title="13. Top EU-Rusland (debat)">
    <intervention id="3-669-000" speaker_id="23707" name="De Voorzitter" is_mep="True" mode="spoken">
      <p sl="nl">Aan de orde is de verklaring van de vicevoorzitter van de Commissie/hoge vertegenwoordiger van de Unie voor buitenlandse zaken en veiligheidsbeleid over de Top EU-Rusland.</p>
    </intervention>
    <intervention id="3-670-000" speaker_id="photo_generic" name="Štefan Füle" is_mep="True" mode="spoken">
      <p sl="en">lid van de Commissie – Mijnheer de Voorzitter, dames en heren, ik ben dankbaar voor deze gelegenheid om met u de volgende Top tussen de Europese Unie en Rusland te bespreken, die morgen zal beginnen te Nizjni Novgorod. De Europese Unie zal worden vertegenwoordigd door de voorzitters van de Europese Raad en de Commissie. Hoge vertegenwoordiger en vicevoorzitter Ashton zal ook aanwezig zijn, evenals commissaris De Gucht.</p>
      <p sl="en">De Top is zorgvuldig voorbereid door de Dienst voor extern optreden in nauwe samenwerking met de Commissie en de twee voorzitters. De voorbereidingen bouwden voort op de debatten in de Europese Raad en de Raad van ministers, over Rusland als een strategische partner eind 2010 en in januari 2011, op de resultaten van de vorige Top tussen de EU en Rusland, en op het bezoek van de Russische regering aan de Commissie in februari.</p>
      <p sl="en">Al met al zijn de betrekkingen de afgelopen twee jaar verbeterd. We hebben bilaterale onderhandelingen gevoerd over toetreding van Rusland tot de WTO, zijn het eens geworden over de weg naar een mogelijk visumontheffingsbeleid, en hebben het Partnerschap voor modernisering gesloten, dat zich nu in de tenuitvoerleggingsfase bevindt.</p>
      <p sl="en">Het werk gaat ook door binnen het reguliere raamwerk van de vier gemeenschappelijke ruimten en alle bijbehorende technische dialogen. Onze interactie is vrij intensief. Laat mij u eraan herinneren dat Rusland de enige externe partner is waarmee de Europese Unie twee jaarlijkse toppen houdt. Het bezoek door premier Poetin en een ongehoord grote delegatie van de Russische overheid op 24 februari was een duidelijk teken van de Russische vastbeslotenheid hechtere betrekkingen en samenwerking na te streven.</p>
      <p sl="en">Desalniettemin zijn veel belangrijke bilaterale geschillen nog niet beslecht. Bijzonder zorgwekkend is de staat van de democratische ontwikkeling en mensenrechten in Rusland. In de context van de naderende verkiezingen voor de Doema en van de president zal de aard van het verkiezingsproces bijzondere aandacht krijgen.</p>
      <p sl="en">Nu wil ik graag uw aandacht vragen voor onze belangrijkste doelen bij deze top, die als volgt zijn:</p>
      <p sl="en">Ten eerste: de Europese Unie zal ernaar streven Rusland aan te moedigen de laatst overblijvende multilaterale geschillen te beslechten, om toetreding tot de WTO voor het eind van 2011 te bewerkstelligen, daarbij voortbouwend op de bilaterale overeenkomst tussen de EU en Rusland van 2004 en december vorig jaar. Rusland kan nog steeds tot de WTO toetreden voor het eind van 2011, als het kans ziet de nodige beslissingen te nemen om de handvol overgebleven geschillen op multilateraal niveau te beslechten. De Top kan onderhandelingen in Genève niet vervangen, maar kan Rusland wel tot constructieve actie aansporen.</p>
      <p sl="en">Ten tweede: de Europese Unie zal Rusland ervan doordringen dat er meer voortgang geboekt moet worden met het opnemen van grote handels- en investeringsbepalingen, waaronder over energie, in de nieuwe overeenkomst tussen de EU en Rusland, om een solide juridische grondslag te leggen voor verdergaande economische samenwerking in de komende jaren. We sluiten niet uit dat we het onterechte Russische importverbod op groenten uit de Europese Unie op topniveau zullen bespreken, hoewel we hopen dat wetenschappelijk bewijs een snelle oplossing mogelijk zal maken op het niveau van de deskundigen.</p>
      <p sl="en">Ten derde: we zullen op topniveau het Partnerschap voor modernisering blijven steunen als een belangrijk medium voor het mogelijk maken van Russische hervormingen.</p>
      <p sl="en">Ten vierde: we zullen mensenrechten en de rechtsorde in Rusland bevorderen.</p>
      <p sl="en">Ten vijfde: we zullen Rusland aanmoedigen om de samenwerking te intensiveren in onze gemeenschappelijke buurlanden en de dialoog voortzetten over andere actuele internationale thema's zoals bijvoorbeeld het Midden-Oosten of Noord-Afrika. De voortgang in Moldavië/Transnistrië zal zeker dienen als een belangrijke testcase voor nauwere samenwerking op het gebied van buitenlands beleid.</p>
      <p sl="en">Tot slot moeten we de Top ook benutten om wederom onze politieke verbintenis om voortgang te boeken met samenwerking op het gebied van crisisbeheersing te bevestigen – met dien verstande dat onze besluitvormingsautonomie volledig behouden moet blijven.</p>
      <p sl="en">Energie is ook een belangrijk thema binnen onze betrekkingen met Moskou. We zullen de noodzaak van verdere hervormingen in de Russische elektriciteits- en gassector benadrukken teneinde een gelijk speelveld te creëren. We zullen ook de noodzaak van samenwerking bij de bestrijding van klimaatverandering benadrukken.</p>
      <p sl="en">Om onze doelen inzake hoge eisen aan nucleaire veiligheid na te streven, onderhandelen we met Rusland zowel op bilateraal niveau als in multilaterale fora zoals de Internationale Organisatie voor Atoomenergie en de G8.</p>
      <p sl="en">We zullen onze uitnodiging aan Rusland herhalen om aan onderhandelingen deel te nemen over een alomvattende overeenkomst tussen Euratom en Rusland die de hoogst mogelijke eisen aan nucleaire veiligheid moet stellen. Met betrekking tot het ongeluk in Fukushima zal de Europese Unie zich sterk maken voor een eenduidige werkwijze bij het uitvoeren van stresstests voor zowel bestaande als geplande kerncentrales.</p>
      <p sl="en">Niet in de laatste plaats hebben we een duidelijke stap gezet richting reizen zonder visums. De Europese Unie heeft een voorstel voorbereid en geaccordeerd in maart inzake de lijst van gezamenlijke stappen in de richting van het mogelijk instellen van een visumontheffingsbeleid, en we zijn inderdaad in april met de onderhandelingen begonnen. Sindsdien is een Permanente Partnerschapsraad over justitie en binnenlandse zaken gehouden en is er duidelijke voortgang geboekt. Maar onderhandelingen over onze gezamenlijke stappen op het niveau van de deskundigen zijn tot nog toe niet voltooid. Op de Top moeten we duidelijk maken dat er geen politieke sluiproutes zijn.</p>
      <p sl="en">Rusland zelf heeft naar verwachting als belangrijkste doelen voor de Top het concentreren op visums, de WTO, energie – inclusief nucleaire veiligheid – en veiligheidssamenwerking. Rusland zal wellicht terugkomen op het idee van een nieuw Politiek en Veiligheidscomité op ministerieel niveau. Wij geloven dat de nodige samenwerkingsstructuren al aanwezig zijn. Waar het nog aan ontbreekt is de politieke wil om inhoudelijke vooruitgang te boeken.</p>
      <p sl="en">Dank u voor uw aandacht en ik zie uit naar uw commentaar.</p>
    </intervention>
    <intervention id="3-671-000" speaker_id="1122" name="Ria Oomen-Ruijten" is_mep="True" mode="spoken">
      <p sl="nl">namens de PPE-Fractie . – Voorzitter, commissaris, dank voor de goede samenwerking bij het opstellen van de resolutie. Op de punten die door de commissaris genoemd zijn, hoef ik nu niet in te gaan want ze zijn ook in de resolutie opgenomen. Voor de EVP moet de slotverklaring van de Top komende week meer zijn dan alleen mooie woorden. Rusland is onze grote buur, Rusland is een belangrijke partner. We hebben een wederzijdse afhankelijkheid. Die is groot, dus we verwachten nu echte afspraken die tot resultaten leiden.</p>
      <p sl="nl">Wat zijn onze prioriteiten? Allereerst het Partnerschapsverdrag. De onderhandelingen moeten vlot getrokken worden. Ik verwacht dat de EU president Medvedev ervan overtuigt dat zijn onderhandelingsteam nu alle ruimte krijgt om tot concrete afspraken te komen. Het is de hoogste tijd om het dossier handel en investeringen vlot te trekken. Ook de onderhandelingen over het energiehoofdstuk lopen achter. Er moeten afspraken komen voor een solide, transparant en op regels gebaseerd energiepartnerschap.</p>
      <p sl="nl">Ik zou ook graag horen waar we staan we met de mensenrechtenparagraaf. Dit is voor ons als Parlement een cruciaal deel van het partnerschap. Ik zie het pact voor modernisering als complementair, net zoals de gemeenschappelijke ruimtes. Het is ondergeschikt, maar het helpt wel om de WTO-regels erdoor te krijgen. Dat is goed voor het gelijke speelveld en ook goed voor het investeringsklimaat.</p>
      <p sl="nl">President Medvedev bemoeit zich persoonlijk met de verbetering van de rechtsstaat. Maar dit is niet voldoende, u hebt dat ook net gezegd. Voor de komende verkiezingen moet worden vastgelegd dat de verplichtingen die ook Rusland is aangegaan in het kader van de Raad van Europa en van de OVSE, waargemaakt moeten worden. De lakmoesproef zijn de verkiezingen. Dat betekent dus ook dat de registratie voor nieuwe partijen moet worden uitgevoerd. Rusland zou het een eer moeten vinden voor zichzelf dat er vroegtijdig verkiezingswaarnemers worden uitgenodigd. En tot slot, het importverbod op Europese groenten (…)</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="3-672-000" speaker_id="2295" name="Hannes Swoboda" is_mep="True" mode="spoken">
      <p sl="de">namens de S&amp;D-Fractie. – Mijnheer de Voorzitter, commissaris Füle, Rusland is ongetwijfeld een zeer belangrijke partner voor de Europese Unie, maar – zoals de commissaris al zei – ook een erg lastige partner. Ik hoop op snelle onderhandelingen. Maar zo snel als mevrouw Oomen-Ruijten zich dat voorstelt, zal het helaas niet gaan. Daarbij moeten we zowel met de officiële, gekozen vertegenwoordigers in dialoog gaan, als met die van het maatschappelijk middenveld, met wie we ons in kwesties van democratie en mensenrechten nauwer verwant voelen.</p>
      <p sl="de">Een Partnerschap voor modernisering tussen de Europese Unie en Rusland is een goed idee. Maar Rusland moet daarvoor ook het zijne doen. Er moet meer democratie komen, minder corruptie. Nog altijd horen we van veel investeerders klachten over rechtsonzekerheid, met name in belastingaangelegenheden. En wat er vooral moet komen – zoals de commissaris al aanstipte – is een snelle voorbereiding op het WTO-lidmaatschap. In het energiebeleid dient Rusland de principes van een transparant en fair energiebeleid te onderschrijven en na te leven. Rusland kan zeer veel zelf doen, vooral wat energiezuinigheid betreft, want op dat gebied bestaan nog altijd grote tekortkomingen.</p>
      <p sl="de">Over energie gesproken: ik wil het graag hebben over een thema dat bij uitstek Ruslands buurland, ons buurland Oekraïne aangaat. Ook nu weer probeert Rusland namelijk de energiekwestie en de energieprijzen als politiek wapen te hanteren. Dat moeten we ten stelligste afkeuren. Wij staan voor de vrijheid van Oekraïne om te kiezen op welke markten het actief wil worden. Per slot van rekening willen we handelbetrekkingen en een handelsverdrag met Oekraïne. Rusland mag op dit punt Oekraïne niet onder druk zetten, door het voor de keus te stellen tussen een douane-unie met Kazachstan en Wit-Rusland of een hoge energieprijs. Daar verzetten wij ons tegen.</p>
      <p sl="de">En wat het nabuurschap betreft, verwachten we van Rusland dat het zich tegenover Georgië aan zijn verdragsverplichtingen houdt en zijn troepen terugtrekt in de gebieden waar zij voor aanvang van het conflict gelegerd waren. We hopen ook dat Rusland een positieve bijdrage levert aan het conflict om Nagorno-Karabach en dat beide zijden zich van wapenleveringen onthouden en zich in plaats daarvan inspannen voor een vreedzame toenadering.</p>
      <p sl="de">Commissaris Füle heeft het al genoemd: de visumliberalisering is een belangrijke kwestie. Vooral voor de intermenselijke betrekkingen is het van belang dat er een zo vrij mogelijk personenverkeer tussen Rusland en de Europese Unie komt. Ik hoop dat we daarin snel vooruitgang boeken.</p>
      <p sl="de">Veel hangt echter af van de vraag hoe de komende verkiezingen gehouden worden. Rusland dient te beseffen dat de wereld en met name de democratische wereld in Europa er scherp op zal letten hoe deze verkiezingen georganiseerd worden, of de registratie van partijen eerlijk en correct verloopt, dan wel dat bepaalde personen en partijen al vroegtijdig buitengesloten worden. Dat moet Rusland, juist ook op de top, duidelijk verteld worden. We willen ook in Rusland eerlijke en correcte verkiezingen.</p>
      <p sl="de">Rusland moet nog veel doen om zijn economische achterstand in te halen, maar het land is rijp genoeg voor de democratie. We willen democratie in Rusland zien, net zo als de burgers van Rusland dat zelf willen. Dat is onze wens en onze toekomstvisie. Laat Rusland zich vooral realiseren dat het zelf ook baat heeft bij democratie.</p>
    </intervention>
    <intervention id="3-673-000" speaker_id="97230" name="Kristiina Ojuland" is_mep="True" mode="spoken">
      <p sl="en">namens de ALDE-Fractie. – Mijnheer de Voorzitter, wij hopen dat verdere vooruitgang zal worden geboekt op de Top in Nizjni Novgorod inzake een nieuwe en alomvattende partnerschaps- en samenwerkingsovereenkomst.</p>
      <p sl="en">Zowel de EU als Rusland moeten niet vergeten dat een waar partnerschap slechts een heldere relatie kan inhouden. Namens de Fractie Alliantie van Liberalen en Democraten voor Europa wil ik de vertegenwoordigers van de EU verzoeken alle door het Europees Parlement aangedragen problemen te behandelen met hun Russische tegenhangers.</p>
      <p sl="en">Grote moeilijkheden staan de Europese Unie te wachten in de betrekkingen met Rusland als de twee partners niet uitgaan van dezelfde waarden en principes. Als het Kremlin nog grotere afstand neemt van democratie en rechtsorde, zal Rusland alle legitimiteit als partner van de EU verliezen.</p>
      <p sl="en">Het Kremlin heeft bijvoorbeeld een aantal politieke partijen belet zich in te schrijven voor de verkiezingen voor de Staatsdoema op procedurele gronden, en de lijst wordt waarschijnlijk nog uitgebreid met de Partij voor de Vrijheid van het Volk, die wordt geleid door Michail Kasjanov, Vladimir Milov, Boris Nemtsov en Vladimir Ryzjkov. De toenemende onderdrukking van de oppositie moet ter sprake worden gebracht op de Top en de oppositiepartijen moeten toestemming krijgen zich in te schrijven.</p>
      <p sl="en">Dames en heren, Rusland is niet China. Rusland is lid van de Raad van Europa en de OVSE, en moet daarom zijn internationale verbintenissen en verplichtingen nakomen. Bovendien heeft Rusland zich aan zijn eigen grondwet te houden.</p>
      <p sl="en">Rusland moet de soevereiniteit en territoriale integriteit van zijn buurlanden respecteren. Wij staan erop dat het ophoudt Oekraïne onder druk te zetten – zoals mijn collega zojuist zei – bijvoorbeeld zoals premier Poetin gisteren deed toen hij de premier van Oekraïne bezocht en hem onder druk zette zich aan te sluiten bij de douane-unie met Rusland, Wit-Rusland en Kazachstan. We kunnen dit niet accepteren. We verwachten van Rusland dat het onmiddellijk zijn troepen uit Georgië terugtrekt tot hun posities van voor het conflict.</p>
      <p sl="en">Tot slot is de ALDE-Fractie erg teleurgesteld dat, op de vooravond van de top, Rusland een disproportioneel invoerverbod op groenten uit de EU heeft ingesteld.</p>
    </intervention>
    <intervention id="3-674-000" speaker_id="4521" name="Charles Tannock" is_mep="True" mode="spoken">
      <p sl="en">namens de ECR-Fractie. – Mijnheer de Voorzitter, Rusland is in veel opzichten een belangrijke partner voor de EU. Als permanent lid van de VN-Veiligheidsraad heeft Rusland een potentieel doorslaggevende invloed op internationale zaken, van onze betrekkingen met Noord-Korea tot zijn betrokkenheid bij het diplomatieke Kwartet. Ik verwelkom ook de recente oproepen van president Medvedev aan de Libische tiran Moammar Kadhafi om zijn macht op te geven. Ik hoop ook dat het Kremlin zich bij de rest van de internationale gemeenschap zal aansluiten bij het voorkomen van Irans nucleaire proliferatie.</p>
      <p sl="en">Ik accepteer ook dat Rusland economische belangen heeft in de voormalige sovjetrepublieken, sommige waarvan – gelukkig – nu minder naar Moskou en meer naar de EU neigen. Echter, de EU moet erop blijven staan dat het deze inmiddels onafhankelijke landen zoals Oekraïne zal steunen en met hen betrekkingen zal onderhouden, en de deur open zal houden voor hun Euro-Atlantische ambities. In dit verband hoop ik dat de vicevoorzitter/hoge vertegenwoordiger ter sprake zal brengen dat Russische militairen delen van het territoir van Georgië geannexeerd en illegaal bezet hebben. Ook hoop ik dat zij zal helpen Rusland onder druk te zetten om het geschil rondom Transnistrië in Moldavië te beslechten. Ik accepteer ook dat de Commissie nu voorstelt de Top tussen de EU en Rusland jaarlijks te gaan houden in plaats van elke zes maanden, wat een goed idee is en de weg voorwaarts.</p>
      <p sl="en">Rusland is geen volwassen liberale democratie. Noch is het een land met een onafhankelijke rechterlijke macht. Maar of we het fijn vinden of niet, we moeten omgaan met de beer.</p>
    </intervention>
    <intervention id="3-675-000" speaker_id="96731" name="Werner Schulz" is_mep="True" mode="spoken">
      <p sl="de">namens de Verts/ALE-Fractie. – Mijnheer de Voorzitter, commissaris Füle, je zou er op het eerste gezicht begrip voor kunnen hebben dat Rusland zich tegen binnendringing van het EHEC-virus probeert te weren, maar van een aspirant-lid van de WTO verwacht je wel iets anders dan een algeheel importverbod voor Europese groente. Ook daar zal men het in Nizjni Novgorod over moeten hebben. Belangrijker is echter een eerlijk onderzoek naar de politieke kiemen, de zwakke kiemen van democratie en rechtsstaat. Op dit punt dienen we binnen het kader van het Partnerschap voor modernisering alles in het werk te stellen om deze kiemplanten zich te laten ontwikkelen en vermeerderen.</p>
      <p sl="de">President Medvedev heeft ingezien dat een economisch-technische modernisering zonder fundamentele maatschappelijke modernisering niet mogelijk is. Helaas zijn er op zijn ferme woorden tot nu toe slechts erg zwakke daden gevolgd. Daarom doen de EU-vertegenwoordigers er goed aan president Medvedev op het hart te binden dat de aanstaande verkiezingen voor de Doema een testcase voor de geloofwaardigheid van zijn hervormingsbeleid zijn.</p>
      <p sl="de">Eerlijke en correcte verkiezingen behoren tot de grondslag van de democratie. Wie pluralisme en politieke wedijver wil, moet ervoor zorgen dat de door de Raad van Europa opgestelde verkiezingscriteria nageleefd worden en dat een zowel vroegtijdige als langdurige waarnemingsmissie van de OVSE tot stand komt.</p>
      <p sl="de">Eerlijke verkiezingen beginnen al met de toelating van partijen. Helaas zijn er eerste aanwijzingen dat de Russische overheid niets geleerd heeft van de uitspraak van het Europees Hof voor de Rechten van de Mens over de ongegronde ontbinding van de Republikeinse Partij en dat zij de onlangs opgerichte Partij voor de Volksvrijheid weigert in te schrijven.</p>
      <p sl="de">Omgekeerd voeren nog meer Kremlin-getrouwe partijen en een door minister-president Poetin opgericht pan-Russisch Volksfront op politiek dood spoor. Dit schijnpluralisme heeft het land in de politieke apathie gedreven en de Doema ontkracht. Hier zou president Medvedev een doorbraak kunnen realiseren door zijn presidentschap in elk geval met een fatsoenlijk resultaat af te sluiten.</p>
      <p sl="de">Vooral in het geval van Chodorkovski en Magnitski zou men niet een vonnis uit Straatsburg moeten afwachten, maar een einde aan juridische willekeur moeten maken. Het onderzoek dat de commissie Fedotov naar deze gevallen doet, is een juiste, eerste stap. De bevindingen van deze commissie zouden zo spoedig mogelijk openbaar gemaakt moeten worden.</p>
      <p sl="de">Een belangrijk gespreksonderwerp lijkt mij verder de integratie van het onlangs in Praag opgerichte burgermaatschappelijke forum in de gesprekken en onderhandelingen tussen Rusland en de Europese Unie. De actuele gebeurtenissen in Noord-Afrika maken immers duidelijk dat effectieve hervormingen om een levendige burgerparticipatie vragen. De Russische regering zou het stimuleren daarvan in eigen land op zich moeten nemen en moeten streven naar een Partnerschap voor modernisering met de civiele maatschappij.</p>
    </intervention>
    <intervention id="3-676-000" speaker_id="28330" name="Vladimír Remek" is_mep="True" mode="spoken">
      <p sl="cs">namens de GUE/NGL-Fractie . – Mijnheer de Voorzitter, ik zoek tevergeefs naar een antwoord op de vraag waarom wij hier onder de avond debatteren over de resolutie ten aanzien van de Top met Rusland en er pas over zullen stemmen op de dag van de Top in Nizjni Novgorod zelf. Daar komt nog eens bij dat dit onderwerp begin vorige week nog niet eens op de agenda van de voltallige vergadering stond. Dat alles riekt naar een gebrek aan visie en volgens mij is het hier vandaag slechts een futiele formaliteit. Bovendien zitten we hier alleen maar een beetje allerlei verklaringen en eisen te herhalen die sowieso toch geen kans maken op een oplossing. In plaats daarvan zouden we ons principieel hard moeten maken voor een nieuw verdrag ten aanzien van de betrekkingen met Rusland waarvan we per slot van rekening altijd beweren dat het een belangrijke partner is.</p>
      <p sl="cs">We moeten vooral die kwesties aanpakken waar daadwerkelijk vooruitgang geboekt kan worden. Bijvoorbeeld op het vlak van overeenkomsten ten aanzien van de plannen de wederzijdse visumplicht te versoepelen en uiteindelijk hopelijk helemaal af te schaffen. In plaats daarvan staan we Rusland hier een beetje te bekritiseren ten aanzien van de invoer van groenten uit de EU. Hoe moet ons eigen optreden er wel niet van buitenaf, van buiten de EU, uitzien? Bij de zoektocht naar de bron van de dodelijke bacterie vlogen de beschuldigingen zonder waterdichte bewijzen over en weer, beperkten we de invoer en ook de uitvoer van commoditeiten en schreeuwden we om compensatie. Hoeveel vertrouwen dat wel niet wekt – in Rusland, maar ook elders – laat ik aan uw eigen fantasie over.</p>
    </intervention>
    <intervention id="3-677-000" speaker_id="96994" name="Fiorello Provera" is_mep="True" mode="spoken">
      <p sl="it">namens de EFD-Fractie. – Meneer de Voorzitter, de dialoog tussen de Europese Unie en Rusland moet zo veel mogelijk verschillende terreinen beslaan, van economie tot mensenrechten, want er is geen alternatief voor de dialoog. Europa en Rusland zijn in feite, in economisch en politiek opzicht, tot elkaar veroordeeld.</p>
      <p sl="it">Ik denk aan onopgeloste internationale vraagstukken, zoals veiligstelling van de energievoorziening, de Magreb, het Iraanse kernprogramma, terrorisme, de Kaukasus, Nagorno-Karabach, klimaatverandering enzovoort. Rusland is een strategisch belangrijke partner voor Europa, in het bijzonder voor het opbouwen van een toekomstige samenwerking. Zoals al voor een deel het geval is, kan Moskou ons zijn bodemschatten en energiebronnen ter beschikking stellen en met ons samenwerken wat betreft militaire veiligheid en de bestrijding van het terrorisme en de georganiseerde misdaad. Europa kan financiële middelen inbrengen, wetenschappelijke en technologisch kennis en onze expertise op het gebied van democratie en mensenrechten.</p>
      <p sl="it">De toekomst van Rusland is verbonden met die van Europa en moet met volharding en daadkracht worden opgebouwd, ondanks de vele moeilijkheden die er op het moment zijn. In die zin is het sluiten van de overeenkomst van strategisch partnerschap tussen de Europese Unie en Rusland bijzonder belangrijk voor onze gezamenlijke toekomst.</p>
    </intervention>
    <intervention id="3-678-000" speaker_id="102887" name="Béla Kovács" is_mep="True" mode="spoken">
      <p sl="hu">Mijnheer de Voorzitter, in verband met de aanstaande Top wil ik de aandacht van de onderhandelingsdelegatie op twee zaken vestigen. Ik wil haar ten eerste aanmoedigen om het belang van de Russische energie-invoer te heroverwegen en ten tweede om de partnerschapsovereenkomst zo uit te breiden dat vertegenwoordigers van de EU als waarnemers aanwezig kunnen zijn bij de verkiezingen die in december van dit jaar moeten plaatsvinden en bij de presidentsverkiezingen in maart 2013. Zoals we kunnen zien, zal de energie-invoer uit Rusland waarschijnlijk toenemen, aangezien veel Europese kerncentrales na de stresstests zullen worden gesloten.</p>
      <p sl="hu">Dus beginnen we ons opnieuw zorgen te maken dat we in de toekomst weer meer afhankelijk van Rusland zullen zijn. Ik wil u er echter aan herinneren dat de medaille ook een keerzijde heeft. Rusland is net zo afhankelijk van de Europese Unie, omdat het het grootste deel van zijn productie aan ons verkoopt. Als wij hun energieproducten niet afnemen, wordt de Russische economie in de toekomst met ernstige stabiliteitsproblemen geconfronteerd.</p>
    </intervention>
    <intervention id="3-679-000" speaker_id="1263" name="Elmar Brok" is_mep="True" mode="spoken">
      <p sl="de">Mijnheer de Voorzitter, commissaris Füle, geachte afgevaardigden, Rusland en de Europese Unie zijn partners omdat ze belangen en een geografische ligging gemeen hebben. Of ons dat nu schikt of niet, zo is het nu eenmaal. Een dergelijk partnerschap moet je positief en constructief vormgeven. Daarom is het zaak dat we vorderingen maken met de partnerschapsovereenkomst en de visumfaciliteiten, dat het Partnerschap voor modernisering gestalte krijgt, om ook daar voortgang te boeken.</p>
      <p sl="de">Laten we er echter wel voor zorgen dat daar ook wederzijdse verplichtingen uit voortvloeien, ook uit het WTO-lidmaatschap, zodat men niet langer maar kan doen wat men wil, maar iedereen gehouden is aan de overeengekomen, bindende verdrags- en internationale regels en er voor willekeur in het onderling verkeer geen plaats meer is. Dat sluit dan bijvoorbeeld ook uit dat energie nog langer als politiek wapen gehanteerd kan worden.</p>
      <p sl="de">Aan de gemeenschappelijke belangen moet positief en constructief inhoud gegeven worden en op het terrein van de buitenlandse politiek hoort daar natuurlijk ook bij dat Rusland verantwoordelijkheid op zich neemt. Dezer dagen wordt juist het geval Syrië in de Veiligheidsraad van de Verenigde Naties behandeld. In gevallen als dit mag van Rusland een constructieve bijdrage aan een vredelievende internationale gemeenschap verwacht worden. Een vergelijkbare bijdrage is echter ook dat Rusland de soevereine rechten van zijn buurlanden respecteert en hen vrijlaat in de keuze van de bongenootschappen die ze aangaan. Verder dient Rusland een bijdrage te leveren aan de oplossing van frozen conflicts en nu een eind te maken aan de onwettige toestand in Abchazië en Zuid-Ossetië.</p>
      <p sl="de">We hebben een gezamenlijke verantwoordelijkheid in een geglobaliseerde wereld. We stellen vast dat Rusland en de Europese Unie binnen deze mondiale orde in hoge mate gelijke belangen hebben en dat we uit deze opvatting van gedeelde belangen Rusland ertoe moeten brengen in te zien dat democratie en rechtsstaat ook voor zijn eigen interne ontwikkeling van doorslaggevend belang zijn. Niet alleen in de betrekkingen die het land met ons onderhoudt dient er een zekere mate aan conditionaliteit te komen, maar ook in de economische betrekkingen. Een land dat geen rechtsstaat is, is ook geen goede plek voor investeringen, omdat het aan rechtszekerheid schort. Wie geen rechtsstaat en geen democratie heeft, kan op den duur niet echt vooruitstrevend zijn tot heil van de eigen burgers. Laten we hopen dat het Partnerschap voor modernisering en andere gelegenheden ons in staat stellen om een gemeenschappelijke, positieve weg in die richting te vinden.</p>
    </intervention>
    <intervention id="3-680-000" speaker_id="96840" name="Knut Fleckenstein" is_mep="True" mode="spoken">
      <p sl="de">Mijnheer de Voorzitter, geachte afgevaardigden, ik wil slechts op twee punten ingaan, aangezien collega Swoboda er namens onze fractie al heel wat ter sprake gebracht heeft. Ja, Rusland staat voor keuzes met verstrekkende gevolgen. De binnenlandse politieke situatie wordt beheerst door de parlementsverkiezingen in december en de vraag wie in 2012 als president door zal gaan op de ingeslagen van weg van modernisering.</p>
      <p sl="de">We kunnen ook positief tegen de zaak aankijken en zeggen: geen betere gelegenheid dan deze om het internationale vertrouwen in de ontwikkeling van Rusland te vergroten. Voorwaarde daarvoor zijn eerlijke verkiezingen, eerlijke mogelijkheden zich te laten registreren en toegang tot de media voor alle kandidaten, zodat gelijke kansen tenminste in aanzet gegarandeerd zijn.</p>
      <p sl="de">Het tweede punt is het partnerschap voor modernisering tussen de EU en Rusland. Dat biedt nieuwe kansen voor een effectieve samenwerking. We mogen daarom niet de gelegenheid voorbij laten gaan om Rusland bij deze modernisering daadkrachtig te ondersteunen. Niet alleen door investeringen in de modernisering van de economie, maar ook in de maatschappij van Rusland. Regeringen beschrijven papier en papier is zoals bekend geduldig. Maar burgers worden terecht ongeduldig als dat wat op papier staat niet uitgevoerd wordt.</p>
      <p sl="de">Maatschappelijke betrokkenheid en participatie van burgers, ondernemers, geleerden, jongeren, kunstenaars zijn absoluut noodzakelijk voorwaarden voor zelfbeschikking en solidariteit. Modernisering in die zin kan ook met onze steun alleen dan slagen, als mensen elkaar zonder veel complicaties kunnen ontmoeten, om van elkaar te leren en ervaringen uit te wisselen. Om die reden zouden de EU en Rusland het eindelijk eens moeten worden over gezamenlijke stappen tot opheffing van de visumplicht en een aanpak die zo snel mogelijk resultaat oplevert.</p>
      <p sl="de">We hebben het over de mensen in het gebied rond Kaliningrad, over de versoepelingen die we hun zouden kunnen bieden. Een maand geleden spraken we ons hier in het Parlement ervoor om uit de visumplicht voor mensen in de culturele sector te versoepelen. We vragen ons af of we misschien speciale aandacht aan jongeren moeten geven. Allemaal goede mogelijkheden om een begin te maken, maar geen substituut voor een integrale oplossing. Vandaar mijn verzoek aan de Commissie om er vaart achter te zetten. Van onze steun, ook tegenover enkele lidstaten die nog bedenkingen hebben, kunt u zich in elk geval verzekerd weten.</p>
      <a text="(Applaus)"/>
    </intervention>
    <intervention id="3-682-000" speaker_id="28242" name="Alexander Graf Lambsdorff" is_mep="True" mode="spoken">
      <p sl="de">Mevrouw de Voorzitter, het valt nauwelijks te geloven, maar onze betrekkingen met Rusland zijn gegrondvest op een verdrag uit het jaar 1994. Sindsdien is men er niet in geslaagd om het over iets nieuws eens te worden. Coöperatie en confrontatie wisselen elkaar af in de omgang met Rusland. Het Russische optreden in naburige gebieden zien we met lede ogen aan – de oorlog met Georgië, de druk op Oekraïne, de erkenning van de heer Loekasjenko in Wit-Rusland, het uiteenvallen van Moldavië door het conflict over Transnistrië. Verheugend is dan weer de samenwerking met Rusland ten aanzien van Libië in de Veiligheidsraad en ten aanzien van het Iraanse atoomprogram.</p>
      <p sl="de">Als we de blik op Rusland zelf richten, is het nieuwe paradigma het zogeheten Partnerschap voor modernisering. Maar wat is moderniteit zonder democratie? Op de prioriteitenlijst die u, mijnheer Füle, zojuist voorlas, kwamen de mensenrechten na de komkommers en de rechtsstaat na de tomaten. Verwachten we dan helemaal niets meer op dit gebied? Verwachten we niets meer van de democratisering in Rusland? Ik denk dat wij als Parlement duidelijk moeten zien te maken dat wij nog wél verwachtingen hebben – zoals eerlijke verkiezingen. Op dat punt moet vooruitgang geboekt worden.</p>
      <p sl="de">Eén waarschuwing wil ik daar echter aan toevoegen: zulke vooruitgang is vaak alleen op deskundigenniveau te boeken. Twee topontmoetingen per jaar zijn overbodig! Organiseert u in plaats daarvan een Top zoals met de Amerikanen. Er is voldoende uitwisseling met de Russen op departementaal niveau. Nu dreigen topontmoetingen zonder inhoud en dat is geen goede zaak.</p>
    </intervention>
    <intervention id="3-683-000" speaker_id="23788" name="Adam Bielan" is_mep="True" mode="spoken">
      <p sl="pl">Mevrouw de Voorzitter, volgens mij zijn de belangrijkste aspecten van onze betrekkingen met Rusland het energiebeleid en de mensenrechten. Door in zijn buitenlands beleid gebruik te maken van het gasargument realiseert Rusland een strategisch doel om bepaalde landen onder zijn controle te brengen. Door chantage hebben de Russische autoriteiten in de voorbije dagen druk uitgeoefend op Oekraïne, waarbij een wijziging van de gasprijzen afhankelijk werd gemaakt van de toetreding van Oekraïne tot de Russische douane-unie of van een fusie van Gazprom en Naftogaz. Zulke acties ondermijnen overduidelijk de gesprekken rond de oprichting van een vrijhandelszone EU-Oekraïne. De langetermijnovereenkomsten voor gasleveringen zijn ook een manier om het beleid van de Europese lidstaten te beïnvloeden. Daarom moet het standpunt van de Europese Commissie worden geloofd dat stelt dat de overeenkomst die door de Poolse regering is gesloten, niet conform is met de Europese wetgeving. Nu al liggen de prijzen van Russisch gas in Midden-Europa bijna tweemaal hoger dan de prijzen die aan West-Europese landen worden aangeboden. Ook het feit dat Rusland projecten voor de ontginning van schaliegas in diskrediet brengt, wekt onze onrust op.</p>
      <p sl="pl">Het probleem van mensenrechten is het duidelijkst in de zaak van Michail Chodorkovski. Dit probleem moet ongetwijfeld tijdens de Top worden besproken in de context van de uitspraak van het Europees Hof voor de Rechten van de Mens dat de aanhouding en hechtenis van de Russische zakenman in strijd is met de wet.</p>
    </intervention>
    <intervention id="3-684-000" speaker_id="2054" name="Heidi Hautala" is_mep="True" mode="spoken">
      <p sl="en">Mijnheer de Voorzitter, ik wil commissaris Füle graag herinneren aan zijn erg warm ontvangen bericht inzake het Europees nabuurschapsbeleid, en het is me duidelijk, commissaris, dat u in wezen toegeeft dat we op Rusland hetzelfde principe moeten toepassen, ook al vormt Rusland geen deel van het oostelijke nabuurschap.</p>
      <p sl="en">Maar we moeten inderdaad een oproep doen voor wat u diepe democratie heeft genoemd, en we moeten werkelijk het maatschappelijk middenveld in Rusland ondersteunen. Ik wil graag een aantal punten onderstrepen in de gezamenlijke resolutie die het Europees Parlement morgen zal aannemen. Wij benadrukken de noodzaak van het onderhouden van nauwe contacten en het ondersteunen van programma's voor de ontwikkeling van het maatschappelijk middenveld in Rusland. Ik wil u graag op de hoogte brengen, commissaris, van zeer verontrustend nieuws uit Nizjni Novgorod, waar de Top binnenkort zal beginnen.</p>
      <p sl="en">Ik heb van organisaties uit het maatschappelijk middenveld aldaar gehoord dat preëmptieve actie is ondernomen door de wetshandhavingsdiensten. Er zijn pogingen gedaan om mensen te verhoren die met de EU-vertegenwoordigers zouden kunnen communiceren, wat volkomen onacceptabel is. Zelfs personen die zich voor kinderrechten inzetten zijn gewaarschuwd niet naar Nizjni Novgorod te gaan. De creditcards van de belangrijkste plaatselijke organisator van het evenement voor het maatschappelijke middenveld – dat overigens het eerste ooit is dat samenvalt met een Top tussen de EU en Rusland – zijn geblokkeerd (vanwege technische redenen, uiteraard) en de kentekenplaten van haar auto zijn op mysterieuze wijze verdwenen.</p>
      <p sl="en">Commissaris, ik vraag u ervoor te zorgen dat de EU-vertegenwoordigers op de Top in Nizjni Novgorod erkenning en steun zullen geven aan de organisaties uit het maatschappelijk middenveld. Met dit doel heb ik, samen met mijn collega dhr. Schulz, de vicevoorzitter van de Gemengde Parlementaire Commissie EU-Rusland, een brief gezonden naar voorzitter Barroso, vicevoorzitter/hoge vertegenwoordiger Ashton en voorzitter Van Rompuy.</p>
    </intervention>
    <intervention id="3-685-000" speaker_id="99416" name="Nikolaos Salavrakos" is_mep="True" mode="spoken">
      <p sl="el">Mevrouw de Voorzitter, allereerst wil ik veel succes wensen voor de Top van morgen, waar onder meer ook gesproken zal worden over het mondiaal bestuur, de mondiale economie, de toetreding van Rusland tot de WTO en over internationale vraagstukken zoals de ontwikkelingen in Noord-Afrika en het Midden-Oosten.</p>
      <p sl="el">Rusland is de op twee na grootste handelspartner van de Europese Unie. De uitvoer van de Europese Unie naar Rusland bedraagt 65,6 miljard euro, terwijl volgens officiële gegevens de Russische economie, ondanks de ongunstige conjunctuur, met meer dan 4 procent zal groeien en die groei gedurende lange tijd zal handhaven. De toetreding van Rusland tot de Wereldhandelsorganisatie zal veel kansen bieden voor de economische betrekkingen tussen de Europese Unie en Rusland. Daarnaast zal deze toetreding echter innovatieve veranderingen teweegbrengen op het gebied van energie, kernenergie en internationale veiligheid.</p>
    </intervention>
    <intervention id="3-686-000" speaker_id="28255" name="Andreas Mölzer" is_mep="True" mode="spoken">
      <p sl="de">Mevrouw de Voorzitter, commissaris Füle, voor de Europese Unie is Rusland zoals bekend niet alleen op economisch vlak, maar ook als strategische partner van belang. Het feit dat Moskou uitgerekend in de aanloop naar de onderhandelingen over Ruslands toetreding tot de WTO een importverbod op groente uit de EU instelde is inderdaad problematisch en we moeten er in de toekomst voor waken dat Rusland in conflict komt met de WTO-regels.</p>
      <p sl="de">Problemen zijn er daarnaast met de nog altijd niet uitgevoerde overeenkomst van 2006 over de EU-luchtvaartmaatschappijen. De betrekkingen tussen Rusland en de EU hebben verder te lijden onder de geplande stationering van een Amerikaans raketafweersysteem in Roemenië. Als het de EU menens is met haar strategieën tot verbetering van de betrekkingen met Rusland, is het enerzijds zaak om deze hindernissen uit de weg te ruimen, anderzijds echter ook om de wel degelijk bestaande Russische gevoeligheden ten aanzien van de eigen historische invloedssfeer serieus te nemen. Alleen zo komen we verder.</p>
    </intervention>
    <intervention id="3-687-000" speaker_id="96777" name="Paweł Zalewski" is_mep="True" mode="spoken">
      <p sl="pl">Mevrouw de Voorzitter, voor een partnerschap tussen de Europese Unie en Rusland is verantwoordelijkheid vereist, ook verantwoordelijkheid tegenover derde landen. Ik wil de Commissie wijzen op het punt van de resolutie dat Rusland oproept om energieleveringen niet te gebruiken als instrument om invloed op het beleid van zijn buurlanden uit te oefenen. Dit is het geval met Oekraïne, waar de Russische premier Poetin tijdens zijn laatste ontmoeting met de Oekraïense premier Azarov rechtuit heeft verklaard dat de toetreding van Oekraïne tot de douane-unie met Rusland, Wit-Rusland en Kazachstan een voorwaarde was om de gasprijzen te verlagen en het gascontract opnieuw te onderhandelen. Dit zou betekenen dat Oekraïne moet afzien van zijn Europese plannen en aspiraties. Dit is gewoonweg chantage. Als het gascontract niet opnieuw wordt onderhandeld, kunnen de gasprijzen op de Russisch-Oekraïense grens tot 500 euro per 1 000 m3 stijgen. Nu al betaalt Oekraïne voor het Russische gas de hoogste prijs in Europa, hoewel het zich het dichtste bij de gasbronnen bevindt.</p>
      <p sl="pl">Zo'n situatie kan leiden tot een ernstige economische en sociale crisis in Oekraïne. Ik wil erop wijzen dat de Europese Unie bepaalde verplichtingen heeft tegenover Oekraïne, gezien we vandaag succesvol met Oekraïne onderhandelen over de toetreding tot of oprichting van een vrijhandelszone, en in de nabije toekomst betrekkingen met Oekraïne zullen aanknopen als bondgenoot van de Europese Unie. Ik wil de Commissie ertoe oproepen om duidelijk van Rusland te eisen dat dit soort praktijken wordt stopgezet en beëindigd.</p>
    </intervention>
    <intervention id="3-688-000" speaker_id="34232" name="Kristian Vigenin" is_mep="True" mode="spoken">
      <p sl="en">Mevrouw de Voorzitter, deze week vindt er weer een Top EU-Rusland plaats. Sinds de vorige Top hebben zich ingrijpende veranderingen voorgedaan in de wereld. Ik noem er een aantal, te beginnen met de Arabische revoluties. Dit proces van diepgaande transformatie treft vrijwel de gehele Arabische wereld. Door de ramp in de kernenergiecentrale van Fukushima ziet de toekomst van kernenergie er nu anders uit, met name ten aanzien van de veiligheid. De klimaatverandering gaat met steeds meer gevaarlijke gevolgen gepaard. Osama is dood, maar het terrorisme is springlevend – en overal ter wereld zijn onschuldige mensen daarvan al het doelwit geweest.</p>
      <p sl="en">De lijst is lang en alle gebeurtenissen gaan zowel de EU als Rusland aan, twee naburige spelers op het wereldtoneel wier langetermijnbelangen grotendeels vergelijkbaar of complementair zijn. Hun betrekkingen kunnen alleen verder worden ontwikkeld als ze op wederzijds respect, openheid en transparantie zijn gebaseerd. Een verborgen agenda zou deze betrekkingen kunnen verstoren of zelfs verbreken.</p>
      <p sl="en">De EU en het Parlement zijn altijd duidelijk geweest over de verwachtingen van de Europese burgers. Met het oog op de aanstaande Top wil ik nu graag vier punten onder de aandacht brengen. Om te beginnen moet tijdens de Top doorslaggevende vooruitgang worden geboekt ten aanzien van alle nog aanwezige obstakels voor Ruslands toetreding tot de WTO. Deze belangrijke stap zal betere kansen scheppen voor het bedrijfsleven in beide partijen en de economische en handelsbetrekkingen in de wereld verder liberaliseren. In dit opzicht werkt het toepassen van protectionistische maatregelen averechts en we hopen dan ook dat dergelijke maatregelen niet vermomd als overdreven bedreigingen voor de volksgezondheid overeind zullen blijven, zoals naar onze mening het geval is bij het recente importverbod op groenten uit de EU.</p>
      <p sl="en">Verder hopen we dat het in mei aangekondigde stappenplan voor visumvrij reizen de verdere liberalisering van het visumbeleid zal versnellen en het moment dichterbij zal brengen waarop de visumregeling tussen de EU en Rusland volledig geliberaliseerd zal zijn. Met het oog hierop verwacht het Parlement dat de Russische autoriteiten bepaalde politiek gevoelige kwesties naar behoren aanpakken, in het bijzonder door de uitgifte van Russische paspoorten aan inwoners van Zuid-Ossetië en Abchazië te staken.</p>
      <p sl="en">Ook zou ik graag een constructievere betrokkenheid van Rusland zien bij onze inspanningen ter ondersteuning van democratisering, stabiliteit en economische en sociale vooruitgang in de zes landen van het Oostelijk Partnerschap. In de afgelopen twee jaar is duidelijk aangetoond dat dit EU-initiatief niet tot doel heeft met Rusland te concurreren, maar juist samen te werken. Een stabiele en zelfverzekerde gemeenschappelijke nabuurschapsregio is immers in het belang van zowel de EU als Rusland. We sporen Rusland dan ook aan zich intensiever in te spannen om een vreedzame oplossing van de conflicten in Transnistrië en de regio Nagorno-Karabach, waar de situatie steeds zorgwekkender wordt, mogelijk te maken.</p>
      <p sl="en">Tot slot wil ik nog opmerken dat de EU en Rusland hun volledige medewerking moeten verlenen aan de herziening en uitwerking van strengere veiligheidsnormen voor kernenergie naar aanleiding van de gebeurtenissen in Japan. Wij verlangen dat strengere eisen worden toegepast op alle kerncentrales, zowel de nog te bouwen centrales als degene die reeds in bedrijf zijn. Ik hoop dat dit onderwerp tijdens de besprekingen in Nizjni Novgorod aan bod komt.</p>
    </intervention>
    <intervention id="3-689-000" speaker_id="2155" name="Graham Watson" is_mep="True" mode="spoken">
      <p sl="en">Mevrouw de Voorzitter, de voormalige minister-president van Canada, Pierre Trudeau, heeft het delen van een grens met de VS ooit vergeleken met het delen van een bed met een olifant. Onze Unie moet het bed delen met een beer.</p>
      <p sl="en">We moeten blijven proberen betrekkingen te ontwikkelen binnen het kader van de vier gemeenschappelijke ruimten en op basis van het vorig jaar gestarte partnerschap voor modernisering. De afgelopen twee jaar zijn de betrekkingen wel verbeterd, zoals de commissaris al opmerkte. Het akkoord over een adviesforum voor gasvoorziening en het verbeterde vroegsignaleringssysteem zijn daar voorbeelden van. Als er deze maand vooruitgang kan worden geboekt bij het oplossen van het conflict in Transnistrië, zou dat een verdere positieve ontwikkeling betekenen.</p>
      <p sl="en">Feit blijft echter, zoals Barones Ashton vorige maand na de uitspraak in de zaak Chodorkovski/Lebedev verklaarde en zoals het Europees Hof voor de Rechten van de Mens al vele malen heeft geconcludeerd, dat echte vooruitgang alleen mogelijk is als democratie en mensenrechten worden gerespecteerd en er een stabiel en eerlijk juridisch kader voor bedrijfsactiviteiten aanwezig is – zaken die in Rusland nog te vaak ontbreken. Een gestructureerde dialoog van het maatschappelijk middenveld kan daarbij helpen; gezamenlijke actie om klimaatverandering te bestrijden kan helpen vertrouwen te scheppen. De Russische beer blijft echter een oude knorrepot en ik raad de Commissie dan ook aan niet alleen een pot honing mee te nemen naar Nizjni Novgorod, maar ook een groot vangnet.</p>
    </intervention>
    <intervention id="3-690-000" speaker_id="96704" name="Edvard Kožušník" is_mep="True" mode="spoken">
      <p sl="cs">Mijnheer de commissaris, zoals u wellicht weet is Rusland een zelfbewust land en zijn de Russen een zelfbewust volk. De betrekkingen van de Europese Unie met Rusland moeten dan ook de vorm hebben van een waar partnerschap, niet slechts van een voorgewend partnerschap. De betrekkingen met de landen van het oostelijk nabuurschap zijn uitstekend en dus moeten de betrekkingen van de Europese Unie met Rusland op zijn minst op hetzelfde niveau staan. Hij doet mij dan ook uiterste deugd dat u in uw bijdrage nadrukkelijk heeft stilgestaan bij het belang van afschaffing van de visumplicht met Rusland. De verhoudingen tussen partners dienen per slot van rekening gebaseerd te zijn op vertrouwen en eerlijkheid. We dienen ons jegens Rusland ondubbelzinnig te committeren aan een routekaart voor de afschaffing van de visumplicht en daarbij ondubbelzinnig aan te geven aan welke voorwaarden daartoe dient te worden voldaan.</p>
      <p sl="cs">Mijnheer de commissaris, mijn hartelijke dank voor het feit dat u bij de voorbereidingen van de gezamenlijke Top EU-Rusland geen van de voor het partnerschap van de Europese Unie met Rusland belangrijke onderwerpen onberoerd heeft gelaten.</p>
    </intervention>
    <intervention id="3-691-000" speaker_id="4507" name="Bastiaan Belder" is_mep="True" mode="spoken">
      <p sl="nl">Voorzitter, allereerst een zeer urgent punt. Ik reken erop dat tijdens deze Top EU-Rusland Brussel Moskou stevig aanspreekt op het zeer schadelijke en buitenproportionele importverbod op onze Europese groenten. De tuinbouwsector verwacht en verdient een opheffing. Commissaris Füle, kunt u bevestigen dat de EU-delegatie zich volledig zal inzetten in Nizjni Novgorod? Dit is een heel belangrijke vraag die op het ogenblik in mijn land echt brandend actueel is als ik praat over de Top EU-Rusland.</p>
      <p sl="nl">Ik wilde het met u vooral hebben over de problematische toetreding van Rusland tot de WTO. Een korte vraag nog. Een sleutelrol speelde in feite Georgië. Georgië heeft de facto het vetorecht. President Saakasjvili zet hoog in. Hij wil namelijk transparante grenzen – hij wil in feite Abchazië en Zuid-Ossetië terug – en stelt natuurlijk ook het importverbod op Georgische wijnen en mineraalwater aan de orde. Maar Rusland schijnt absoluut niet te bewegen. Kortom, is er hier sprake van een stagnatie? Het lijkt er veel op. Bovendien, de Russische economie die vooral drijft op olie en gas, heeft de WTO-toetreding niet echt nodig.</p>
    </intervention>
    <intervention id="3-692-000" speaker_id="28276" name="Laima Liucija Andrikienė" is_mep="True" mode="spoken">
      <p sl="lt">Mevrouw de Voorzitter, ik doe een beroep op de leiders van de EU-instellingen om de mensenrechten niet te vergeten tijdens de Top EU-Rusland, die morgen van start gaat. Het is duidelijk dat respect voor de mensenrechten een nuttig uitgangspunt is, zonder hetwelk een strategisch partnerschap en de modernisering van de relaties tussen de EU en Rusland onmogelijk zouden zijn.</p>
      <p sl="lt">De specifieke zaak die we moeten bespreken, is de beslissing van de stadsrechtbank van Moskou van 24 mei om het beroep van Michail Chodorkovski en Platon Lebedev tegen hun nieuwe veroordeling van zeven jaar te verwerpen. In de eenentwintigste eeuw speelt zich voor onze eigen ogen een beschamend proces af, waarvan de vonnissen echter niet in de rechtbank worden getroffen. Dit alles speelt zich af in een land dat relaties met de EU onderhoudt via een zogenaamd strategisch partnerschap. De uitspraak van deze rechtbank onthulde nog maar eens de ernstige gebreken in het Russische rechtssysteem en versterkte de mening dat het diegenen afstraft die in Rusland politieke ambities koesteren, maar niet dezelfde mening delen als het Kremlin.</p>
      <p sl="lt">Het vonnis van het Europees Hof voor de Rechten van de Mens van 31 mei en de schendingen van het Europees Verdrag tot bescherming van de rechten van de mens in Rusland moeten ook worden besproken.</p>
      <p sl="lt">Wij, het Europees Parlement, zouden duidelijk moeten stellen dat, als de Russische president Dmitri Medvedev naar het Europees Parlement wil komen, hij samen met de gewetensgevangene Michail Chodorkovski zou moeten opdagen, en dat dit de meest doeltreffende strategie en tactiek zou zijn voor de modernisering van Rusland. President Medvedev en gewetensgevangene Michail Chodorkovski samen in het Parlement – dat zou de moeite waard zijn om te zien, niet alleen vanwege de aandacht van wereldpers maar ook omwille van de oprechte steun van een democratische maatschappij.</p>
    </intervention>
    <intervention id="3-693-000" speaker_id="28279" name="Justas Vincas Paleckis" is_mep="True" mode="spoken">
      <p sl="lt">Mevrouw de Voorzitter, dit is een bijzondere Top omdat de Top plaatsvindt in het licht van de komende verkiezingen in Rusland. Wij verwachten dat Brussel een sterk signaal geeft aan Rusland over de verkiezingen wat betreft het respecteren van de democratische normen. Dit zou de verscheidenheid aan meningen in de Doema waarborgen. De nucleaire veiligheidskwestie is bijzonder relevant na de gebeurtenissen in Fukushima. Ik ben verheugd dat het lid van de Commissie heeft vermeld dat deze kwestie ter sprake zal worden gebracht tijdens de Top en dat er een oproep zal worden gedaan voor het invoeren van de hoogste internationale veiligheidsnormen voor de reeds operationele kerncentrales en de voorziene centrales, zowel in Rusland als, uiteraard, in de Europese Unie.</p>
      <p sl="lt">Ik voel dat de relaties van de EU en Rusland met Wit-Rusland ook moeten worden besproken. Een convergentie van de standpunten zou kunnen helpen om die mensen te bevrijden die gevangen werden genomen tijdens de recente verkiezingen in Wit-Rusland en om de flagrante mensenrechtenschendingen te stoppen. Ik geef mijn volledige steun aan deze collega's die opperden dat we onze woorden in daden moeten omzetten wat betreft de visumverstrekking, en niet alleen met Rusland maar met alle oostelijke buren van de Europese Unie.</p>
      <p sl="lt">In zijn uitvoering van het EU-voorzitterschap heeft Polen al wegen gevonden naar een meer vruchtbare dialoog met Rusland. Aldus kunnen we voor de komende zes maanden concrete stappen verwachten in de relaties tussen de EU en Rusland.</p>
    </intervention>
    <intervention id="3-694-000" speaker_id="96795" name="Jacek Olgierd Kurski" is_mep="True" mode="spoken">
      <p sl="pl">Mevrouw de Voorzitter, onze grootste tekortkomingen in de betrekkingen tussen de EU en Rusland zijn inconsequentie, zwakheid en gebrek aan bewustzijn van onze eigen kracht. Een goed voorbeeld hiervan is de kwestie van Nord Stream. Eerst hebben we in het Verdrag van Lissabon van energiesolidariteit een van de Europese hoofdbeginselen gemaakt, en daarna gaat de Europese Unie akkoord met het project Nord Stream, dat een geopolitieke slag toebrengt aan Polen en de andere nieuwe lidstaten. Daarom moeten we een hard standpunt innemen voor elk punt op de komende agenda, die door de commissaris is uitgestippeld.</p>
      <p sl="pl">Wat de WTO betreft, moet Rusland bepaalde regels naleven. Laat Rusland maar eerst Georgische wijn op zijn markt toelaten, en dan dromen van toetreding tot de WTO.</p>
      <p sl="pl">Wat de visumkwestie betreft, moet Rusland te horen krijgen dat de liberalisatie van de visumprocedure eerst zal worden ingevoerd voor de landen van het Oostelijk Partnerschap, en daarna pas voor Rusland. De Oblast Kaliningrad kan hierop een uitzondering vormen.</p>
      <p sl="pl">Wat de energiekwestie betreft, moet Rusland onze reactie kennen tegen de herhaalde chantage van Oekraïne, en ook onze reactie tegen activiteiten van de Russische invloedrijke instanties die proberen de ontginning van schaliegas in Polen en in Europa in diskrediet te brengen. Dit is een grote kans om ons van Rusland onafhankelijk te maken.</p>
    </intervention>
    <intervention id="3-695-000" speaker_id="28424" name="Tunne Kelam" is_mep="True" mode="spoken">
      <p sl="en">Mevrouw de Voorzitter, nu Rusland een moderniseringsprogramma heeft afgekondigd, spreken sommige waarnemers van een nieuwe perestrojka. Helaas is er tot nog toe geen sprake van echte vooruitgang. Analisten hebben geconcludeerd dat de huidige Russische elite het behoud van het actuele systeem tot zijn prioriteit heeft gemaakt en daarom probeert te voorkomen dat externe betrekkingen invloed hebben op de binnenlandse situatie.</p>
      <p sl="en">Het is dus aan de EU om één ding glashelder te maken. Het slagen van het partnerschap voor modernisering hangt af van de bereidheid en het vermogen van de Russische regering om een waarlijk onafhankelijke rechterlijke macht in te stellen en de basisbeginselen van de rechtsstaat toe te passen, te weten transparantie en wederkerigheid. Als de EU deze cruciale kwestie niet op principiële wijze aan de orde brengt, hoeven we ook weinig voortuitgang te verwachten.</p>
      <p sl="en">In de International Herald Tribune van vandaag staat: "Pas als Rusland een echte rechtsstaat heeft, kan het een moderne economie hebben". De Top wordt gehouden in Nizjni Novgorod, tijdens de sovjetperiode Gorki geheten. In deze stad leefde Andrej Sacharov, de man het geweten van de Sovjet-Unie vertegenwoordigde, vele jaren in ballingschap. Ik roep de Commissie en onze onderhandelaars op om in de geest van Andrej Sacharov te handelen en de boodschap in gedachten te houden die Sergei Kovalev, winnaar van de Sacharovprijs, twee jaar geleden uitsprak in deze vergaderzaal.</p>
      <p sl="en">Tot slot zou de EU Rusland moeten stimuleren en helpen bij het leren aanvaarden van zijn totalitaire nalatenschap. Twintig jaar nadien moest zelfs de heer Medvedev toegeven dat het onmogelijk is de gruwelijke en criminele erfenis van de Russische macht te negeren. Ik roep hier de woorden van onze collega, de heer Swoboda, in herinnering, die gisteren verzocht om volledige opheldering van de Russische geschiedenis, in het bijzonder van de gruweldaden van het Stalin-tijdperk. We kunnen Rusland helpen zijn verleden te leren aanvaarden.</p>
    </intervention>
    <intervention id="3-696-000" speaker_id="96656" name="Boris Zala" is_mep="True" mode="spoken">
      <p sl="sk">Mevrouw de Voorzitter, mijnheer de commissaris, beste collega's, voor Rusland is nog steeds een tweesporenbeleid nodig: enerzijds de duidelijke eis om democratische beginselen te respecteren, maar anderzijds ook een afwijzing van het anti-Russische beleid van Bush.</p>
      <p sl="sk">Rusland heeft zeker geen recht op een invloedsfeer. Alle voormalige Sovjetrepublieken hebben het recht om in vrijheid te bepalen waar zij toe willen behoren. Maar Rusland heeft wel het recht op internationale veiligheid. Een gevoel van veiligheid zou de liberalisering van de binnenlandse situatie in Rusland zeker ten goede komen.</p>
      <p sl="sk">Rusland moet als het gaat om wereldpolitiek aan Europese zijde worden geschaard, zodat het zich een geaccepteerde partner voelt bij het tot stand brengen van een internationale democratische orde. Het Partnerschap voor modernisering moet niet alleen tegemoet komen aan de ideeën van de Russische regering ten aanzien van staatsmonopolies, maar ook een ruimte creëren van ongehinderde industriële en wetenschappelijke activiteit, zoals de heer Fleckenstein hier zei in zijn analyse.</p>
      <p sl="sk">Als we Rusland op die, andere, manier benaderen, is er hoop dat het democratiseringsproces in Rusland veel vlotter zal verlopen, en deze zekerheid en dit vertrouwen zouden ten goede komen aan de Europees politiek. Ik hoop van harte dat dit de uitkomst zal zijn van de aanstaande top.</p>
    </intervention>
    <intervention id="3-697-000" speaker_id="28341" name="Mirosław Piotrowski" is_mep="True" mode="spoken">
      <p sl="pl">Mevrouw de Voorzitter, aan de vooravond van de Top EU-Rusland en in de context van de onderhandelingen over een nieuwe partnerschaps- en samenwerkingsovereenkomst is het niet alleen belangrijk dat de Europese Unie met één stem spreekt, maar dat ze ook in de praktijk haar eenheid en solidariteit toont aan Rusland. Energiesolidariteit is opgenomen in het Verdrag van Lissabon, maar Rusland aanvaardt dit beginsel niet. Het project Nord Stream is een goed voorbeeld van deze houding. Deze poging om bepaalde nieuwe lidstaten met behulp van een wig in de energiesector te isoleren mogen we niet aanvaarden en dat moet tijdens de Top duidelijk worden gesteld. We moeten ook erkenning eisen van de Europese ambitie van Georgië, Moldavië en Oekraïne, en we moeten Rusland oproepen om haar politieke druk op deze landen stop te zetten. We mogen bovendien niet vergeten dat Rusland een bijzonder soort democratie is met een zeer hoge corruptiegraad.</p>
    </intervention>
    <intervention id="3-698-000" speaker_id="28617" name="Inese Vaidere" is_mep="True" mode="spoken">
      <p sl="lv">Mevrouw de Voorzitter, de nieuwe partnerschapsovereenkomst tussen de Europese Unie en Rusland moet op alle samenwerkingsgebieden concreet en juridisch bindend zijn. Die eis is gerechtvaardigd, omdat de overeenkomst geen verzameling clichés mag zijn. De Europese Unie en Rusland zijn wederzijds afhankelijk. De Europese markt is voor Rusland even belangrijk als Russisch gas voor ons, en Russische plannen voor economische modernisering zijn rechtstreeks afhankelijk van onze technologie en expertise. Dat is waarom onze samenwerking nauw moet zijn verbonden met verbeteringen op het gebied van de mensenrechten en de rechtsstaat. Omdat de Europese Unie Ruslands grootste handelspartner en voornaamste investeerder is moet de nieuwe overeenkomst met betrekking tot investeringen juridisch bindende voorwaarden bevatten. Het is belangrijk om aan te dringen op de opheffing van unilaterale en onredelijke handelsbelemmeringen. Dit heeft betrekking op de douane-unie van Rusland, Kazachstan en Wit-Rusland, en op het huidige embargo op groenten uit de Europese Unie. Rusland mag het energiebeleid niet blijven gebruiken om zijn geopolitieke belangen te doen gelden via de discriminatie van bepaalde lidstaten, bijvoorbeeld op het gebied van gastarieven.</p>
      <p sl="lv">Mijnheer de commissaris, bij voortzetting van het werk aan de visumvrije zone met Rusland moeten we tevens werken aan de instelling van een visumvrije zone met de rest van onze oostelijke partnerlanden. Op de Top moeten we herhalen dat het zespuntenakkoord inzake Georgië nog altijd niet ten uitvoer is gelegd. Met het oog op de opkomende parlementaire en presidentiële verkiezingen moeten de beperkingen die de leden van de oppositie zijn opgelegd met betrekking tot registratie voor de verkiezingen en hun presentatie in de massamedia worden opgeheven. We hebben reeds onze bereidheid bevestigd om in alle fasen van het verkiezingsproces aanwezig te zijn, maar Rusland moet bereidheid tonen om langetermijnwaarnemers te aanvaarden en om werkelijk eerlijke verkiezingen te houden. Tot slot zou ik willen benadrukken dat deze kritische opmerkingen op geen enkele manier gericht zijn tegen Rusland of zijn inwoners, integendeel – ze zijn gericht tegen de huidige regering, teneinde de situatie in Rusland te verbeteren en onze samenwerking vruchtbaarder te maken.</p>
    </intervention>
    <intervention id="3-699-000" speaker_id="96856" name="George Sabin Cutaş" is_mep="True" mode="spoken">
      <p sl="ro">Mevrouw de Voorzitter, de opwarming van de aarde, de drugshandel, de non-proliferatie van wapens en energiezekerheid zijn gemeenschappelijke uitdagingen die om wereldwijde oplossingen vragen. Daarom moeten we een sterk partnerschap met Rusland opbouwen, dat op wederzijds vertrouwen is gebaseerd.</p>
      <p sl="ro">Ik zou ingenomen zijn met de hervatting van onderhandelingen voor een ambitieuze nieuwe partnerschapsovereenkomst in een poging om spanningen uit het verleden te boven te komen. Naar mijn mening moet de Europese Unie Rusland steunen bij zijn inspanningen om tot de WTO toe te treden, aangezien dat de commerciële en economische betrekkingen tussen de twee partners zal stimuleren en investeringen zal aanmoedigen.</p>
      <p sl="ro">Tegelijkertijd moet de hoge vertegenwoordiger Rusland op de Top van morgen aansporen om het energiehandvest te bekrachtigen, omdat een fatsoenlijke samenwerking tussen de Europese Unie en Rusland op energiegebied alleen mogelijk is indien de beginselen van transparantie, wederkerigheid, concurrentievermogen en non-discriminatie in acht worden genomen.</p>
    </intervention>
    <intervention id="3-700-000" speaker_id="96793" name="Paweł Robert Kowal" is_mep="True" mode="spoken">
      <p sl="pl">Mevrouw de Voorzitter, mijnheer de commissaris, ik verwacht dat modernisering een van de kwesties zal zijn, die tijdens de Top zullen worden besproken. Ik wil er enkel aan herinneren dat de modernisering van Rusland niet enkel een economische kwestie of energiekwestie is, maar ook een kwestie van politieke modernisering en modernisering van de verhoudingen tussen de overheid en de maatschappij. Ik wil u verzoeken om dit thema aan de orde te brengen. Het gaat ook om de betrekkingen tussen Rusland en zijn buurlanden en over de zogenaamde Russische invloedssfeer. Gezien u met zoveel succes de betrekkingen met Oekraïne onderhoudt, wil ik u ook verzoeken om duidelijk te maken dat de associatieovereenkomst tussen de Europese Unie en Oekraïne ook voor Rusland voordelig zal zijn en dat we met grote onrust de acties van sterke politieke druk op Oekraïne observeren aan de vooravond van de afronding van deze onderhandelingen, in de laatste fase ervan. Gelieve dit in onze naam aan de Russische kant duidelijk te maken. Dit zijn erg belangrijke elementen van wederzijds vertrouwen tussen de instellingen van de Europese Unie en de lidstaten enerzijds, en Rusland anderzijds.</p>
    </intervention>
    <intervention id="3-701-000" speaker_id="2229" name="Bernd Posselt" is_mep="True" mode="spoken">
      <p sl="de">Mevrouw de Voorzitter, allereerst verbaasde het mij uit de mond van een historisch onderlegd man als de heer Mölzer te vernemen dat er een historische Russische invloedssfeer in Europa zou bestaan en dat delen van de Europese Unie, zoals Roemenië, daartoe behoren. De tijden van het Hitler-Stalin-pact liggen ver achter ons en in een democratisch gezinde wereld zouden we zoiets als een Europese Monroe-doctrine moeten uitdragen, die stelt dat over het lot en de politiek van Europa enkel de Europeanen beslissen. Dat wil niet zeggen dat we geen goed nabuurschap en dialoog willen. Wat dat betreft zou de plaats van de topontmoeting, Nizjni Novgorod, een zekere les voor ons moeten zijn, want die roept herinneringen op aan het beroemde verhaal van de kooplieden van uit deze stad, die dachten vrijheid en veiligheid te kunnen kopen en die na betaling alsnog opgehangen werden.</p>
      <p sl="de">We dienen te beseffen dat we geen veiligheid krijgen door geld op tafel te leggen en evenmin door de werkelijkheid te verbloemen, maar alleen door een eerlijk partnerschap. Daarvoor moet er een gemeenschappelijk buitenlands en veiligheidsbeleid komen, evenals energiezekerheid en een geringere afhankelijkheid van het Russische energiebeleid, dat nog altijd als instrument voor buitenlandse politiek gebruikt wordt. Daarnaast dienen we over de mensenrechten klare taal te spreken. Op dit punt mogen we ons niet op compromissen inlaten. Toegespitst op de actualiteit betekent dit dat de heren Chodorkovski en Lebedev nu eindelijk vrijgelaten moeten worden, want anders kon het bezoek van de Russische president aan het Europees Parlement wel eens een zwaarbeladen gebeurtenis worden.</p>
      <p sl="de">We willen een partnerschap met een zich democratiserend Rusland. Daarvoor dient Rusland zich in het echt te democratiseren, niet alleen in ons wensdenken. Ik ben het daarom met collega Swoboda eens dat alles van de komende verkiezingen afhangt. Dan zullen we zien of ons partnerschap met het Russische volk, waarmee we ons innig verbonden voelen, zich laat uitbreiden tot een echt partnerschap met de Russische staat.</p>
    </intervention>
    <intervention id="3-702-000" speaker_id="96686" name="Mitro Repo" is_mep="True" mode="spoken">
      <p sl="fi">Mevrouw de Voorzitter, zoals de heer Posselt al zei, heeft Europa Rusland nodig en heeft Rusland Europa nodig. Samenwerking tussen Europa en Rusland is belangrijk voor het bevorderen van politieke, sociale en economische stabiliteit, niet alleen in Europa maar wereldwijd.</p>
      <p sl="fi">Het is jammer dat de partnerschaps- en samenwerkingsovereenkomst tussen de Europese Unie en Rusland niet voldoet aan de huidige behoeften aan samenwerking. We moeten het strategisch partnerschap vernauwen, verdiepen en verbreden. Het bevorderen van vrede en veiligheid en het steunen van democratische waarden en politieke en economische vrijheid moet echter de basis blijven voor alle betrekkingen tussen de Europese Unie en Rusland.</p>
      <p sl="fi">Het Partnerschap voor modernisering moet worden verdiept en aangescherpt, maar alleen politieke dialoog tussen diplomaten is gewoonweg niet genoeg. We moeten er alles aan doen om het voor mensen gemakkelijker te maken om elkaar te ontmoeten en de samenwerking op het gebied van wetenschap, kunst, cultuur, onderwijs en het bedrijfsleven te vergroten.</p>
    </intervention>
    <intervention id="3-703-000" speaker_id="28358" name="Konrad Szymański" is_mep="True" mode="spoken">
      <p sl="pl">Mevrouw de Voorzitter, op de Top EU-Rusland zullen heel wat zaken worden besproken, maar een van de belangrijkste kwesties zal waarschijnlijk de energieveiligheid zijn. Rusland voert al enkele maanden een uiterst intensieve campagne om haar gasinfrastructuur aan de regels van het derde energiepakket te onttrekken, met andere woorden aan de beginselen van onze antimonopoliewetgeving, die een gelijktijdige en parallelle controle van grondstoffen en transmissienetten oplegt. De heer Sjmatko, de Russische minister van Energiebeleid, de heer Kramer, bestuursvoorzitter van South Stream, en de heer Miller, bestuursvoorzitter van Gazprom, hebben in deze zaak Brussel reeds bezocht. Dit is een grote campagne. De Europese Unie moet in deze kwestie een eenduidig standpunt tegenover Rusland innemen, namelijk dat we niet van plan zijn om toegevingen aan Rusland te doen, en dat we het belangrijk vinden dat de gasmarkt in Midden-Europa concurrerender en minder monopolistisch wordt. Mijnheer de commissaris, kunt u ons duidelijk zeggen of de Europese Commissie bereid is om tijdens de Top zulke verklaringen af te leggen?</p>
    </intervention>
    <intervention id="3-704-000" speaker_id="96801" name="Tomasz Piotr Poręba" is_mep="True" mode="spoken">
      <p sl="pl">Mevrouw de Voorzitter, in de aanloop naar de komende Top kunnen we echt zeggen dat de Europese Unie geen eenduidige en coherente strategie tegenover Rusland heeft, en dat de huidige pragmatische samenwerking op basis van een strategie van kleine stapjes heel gemakkelijk uiteen kan vallen bij de eerste beste crisis, net zoals in 2008 tijdens de oorlog met Georgië of na het stopzetten van de gasleveringen in 2009.</p>
      <p sl="pl">In de context van deze laatste gebeurtenis is het erg belangrijk om de definitie van de term 'diversificatie' te benadrukken, die in Europa vaak synoniem is voor de bouw van een groot aantal verschillende gaspijpleidingen uit Rusland. Als diversificatie wordt onder andere de bouw van de gaspijpleidingen South en Nord Stream beschouwd. De Europese Unie moet er zich echter op concentreren om gasleveringen uit niet-Russische bronnen te waarborgen: ze moet de bouw van de Nabucco-gaspijpleiding uit Azerbeidzjan bevorderen, investeren in gasterminals en in onderzoek naar de ontginning van schaliegas.</p>
      <p sl="pl">Het is ook heel belangrijk dat er op verschillende niveaus verder druk wordt uitgeoefend op de Russische autoriteiten om de situatie van de mensenrechten in Rusland te verbeteren. Naast de discussies tijdens de toppen EU-Rusland moet ook het halfjaarlijkse overleg worden versterkt, waaraan vertegenwoordigers van de Europese Unie en diplomaten van het Russische Ministerie van Buitenlandse Zaken deelnemen.</p>
    </intervention>
    <intervention id="3-705-000" speaker_id="96788" name="Krzysztof Lisek" is_mep="True" mode="spoken">
      <p sl="pl">Mevrouw de Voorzitter, ik denk dat we de Russische autoriteiten duidelijk moeten maken dat we van hen een verantwoordelijke houding verwachten. Rusland kan een heel belangrijke partner van de Europese Unie worden, bijvoorbeeld bij het oplossen van bepaalde onopgeloste, bevroren conflicten in Europa. Ik denk dat we de Russische autoriteiten duidelijk moeten maken dat hoewel groenten en gas belangrijk zijn, ze moeten stoppen met separatisten in Transnistrië te steunen, dat we verwachten dat Rusland de wapenleveringen aan Azerbeidzjan en Armenië stopt, want dat is heel gevaarlijk voor de toekomst van deze regio, en dat we ook verwachten dat Rusland zijn plichten tegenover Georgië uit de overeenkomst van 2008 naleeft. We verwachten ook dat de Russische troepen uit Abchazië en Zuid-Ossetië worden teruggetrokken, en we verwachten dat Rusland het recht van de Georgië zal respecteren om zelf na te denken en te beslissen over zijn toekomst.</p>
    </intervention>
    <intervention id="3-706-000" speaker_id="96794" name="Sławomir Witold Nitras" is_mep="True" mode="spoken">
      <p sl="pl">Mevrouw de Voorzitter, ik voeg me bij hetgeen de heer Lisek zei in verband met Georgië en ik herinner me de woorden van verschillende parlementsleden over Oekraïne, maar ik vind dat er op de Top van morgen enkele woorden, of misschien heel wat woorden, over Wit-Rusland moet worden gezegd. Vergeet niet dat we hier al vele maanden te maken hebben met een ernstige politieke crisis, en al ten minste enkele maanden met een ernstige economische crisis. We hebben ook te maken met Russische druk op Wit-Rusland, die volgens mij heel wat sterker en doeltreffender is dan de huidige druk op Oekraïne. Rusland probeert de facto om de hele economie, of eerder de strategische sectoren van de Wit-Russische economie over te nemen en maakt daarbij gebruik van de dramatische economische situatie van het land. Ik wil een ding vragen. Als Rusland beslist om hulp te verlenen, en we weten dat het heeft beslist om hulp aan Wit-Rusland te verlenen, dan moet de Europese Unie ervoor zorgen dat Rusland deze hulp afhankelijk maakt van respect voor de mensenrechten. Dit zijn gemeenschappelijke waarden, die de Russen blijkbaar net als wij respecteren, of dat herhalen de Russen toch vaak, dus ze moeten ons helpen om deze waarden ook in Wit-Rusland in te voeren. Anders zullen ze verantwoordelijk zijn voor het regime van Loekasjenko door het te financieren.</p>
    </intervention>
    <intervention id="3-707-000" speaker_id="96654" name="Jaroslav Paška" is_mep="True" mode="spoken">
      <p sl="sk">Mevrouw de Voorzitter, bij de onderhandelingen met Rusland komt er altijd een aantal problematische kwesties aan de orde, zoals de mensenrechten, het onzinnige verbod op invoer van groente uit de EU, het antiraketschild op EU-grondgebied, of de problematische inmenging van Rusland in de interne aangelegenheden van verschillende voormalige Sovjetrepublieken.</p>
      <p sl="sk">Ik wil daarmee niet zeggen dat we het niet over deze moeilijke onderwerpen moeten hebben, maar ik vind wel dat we ons niet daartoe moeten beperken.</p>
      <p sl="sk">We moeten ook nieuwe ideeën aandragen voor een samenwerking die in ons gezamenlijke belang is. Europese producenten moeten nieuwe mogelijkheden krijgen om hun producten te verkopen. Rusland is een gigantisch handelsgebied, met een groeiende koopkracht. Daarom moet er harder gewerkt worden aan het wegnemen van de belemmeringen voor samenwerking op het gebied van handel, en moeten we samen projecten steunen zoals de uitbreiding van de breedspoorweg die van de Stille Oceaan naar het midden van de EU loopt.</p>
      <p sl="sk">Dergelijke projecten kunnen de samenwerking een nieuwe impuls geven, en niet alleen Europa, maar ook Oekraïne, Rusland en vele Aziatische landen zullen hierbij gebaat zijn.</p>
    </intervention>
    <intervention id="3-708-000" speaker_id="96785" name="Lena Kolarska-Bobińska" is_mep="True" mode="spoken">
      <p sl="pl">Mevrouw de Voorzitter, de Europese Unie en Rusland voeren gesprekken over de toekomst van de energiesector, maar als ik het goed heb begrepen, wordt er momenteel een nieuwe groep opgericht, die zal debatteren over het derde energiepakket in de context van gasveiligheid. Ik zou commissaris Füle en ook commissaris Oettinger willen verzoeken om het Europees Parlement in te lichten over het verloop van deze gesprekken en het resultaat van de onderhandelingen van deze groep. We zouden ook een lijst van de leden van de onderhandelingsgroep willen ontvangen. Van een vertegenwoordiger van een Russisch energieconcern ben ik te weten gekomen dat het bedrijf aan deze onderhandelingen zal deelnemen. Ik zou willen weten of dat waar is en of de vertegenwoordigers van de grote bedrijven aan de Russische kant aan de onderhandelingen zullen deelnemen.</p>
      <p sl="pl">Voor het Europees Parlement is het heel belangrijk dat het mededingingsrecht in de energiesector zonder uitzondering wordt gerespecteerd. Tijdens de laatste presentatie van de investeringsplannen van South Stream in Brussel was het duidelijk dat Rusland en Gazprom privileges en een bijzondere status willen. Daar kunnen we niet mee akkoord gaan.</p>
    </intervention>
    <intervention id="3-709-000" speaker_id="23746" name="Vytautas Landsbergis" is_mep="True" mode="spoken">
      <p sl="en">Mevrouw de Voorzitter, ik zie de ontwerpresolutie van het Parlement als de uitgestoken hand van Europa naar het hedendaagse Rusland, dat ondanks al zijn ongefundeerde trots en geërfde arrogantie behoefte heeft aan een zeer vriendschappelijk advies en actieplan. Aangezien President Medvedev tijdens het mensenrechtenoverleg het advies heeft gekregen het nationale huis van de kelder tot het dak grondig te renoveren, komt het Parlement nu niet met lege verzoeningspolitiek, maar biedt het constructieve samenwerking aan.</p>
      <p sl="en">De grootste kansen ontstaan als Rusland zich open opstelt en een open samenleving nastreeft in plaats van een in achtergebleven stalinisme gesloten samenleving.</p>
      <p sl="en">Helaas getuigt de druk die Rusland op de overige G8-landen uitoefent om de bezette gebieden in Georgië als onderdeel van Rusland toe te laten tot het WTO-systeem niet echt van goede wil.</p>
      <p sl="en">Als het waar is dat het Westen hiermee heeft ingestemd, toont het daarmee ongelukkigerwijs zijn zwakte zo vlak voor de Top in Nizjni Novgorod.</p>
    </intervention>
    <intervention id="3-710-000" speaker_id="97016" name="Angelika Werthmann" is_mep="True" mode="spoken">
      <p sl="de">Mevrouw de Voorzitter, Rusland is een weliswaar belangrijke, maar ook lastige partner voor de Europese Unie. De toetreding tot de WTO is voor Rusland ongetwijfeld van belang, maar toch zou ik onomwonden een democratiseringsproces op politiek én maatschappelijk vlak als eis willen stellen. Het respecteren van de mensenrechten is daarvoor een absolute voorwaarde.</p>
    </intervention>
    <intervention id="3-711-000" speaker_id="96814" name="Elena Băsescu" is_mep="True" mode="spoken">
      <p sl="ro">Mevrouw de Voorzitter, de Top EU-Rusland wordt gehouden tegen een achtergrond van regionale ontwikkelingen die dit partnerschap beïnvloeden. De hervorming van het Europees nabuurschapsbeleid kan bijdragen tot een oplossing van het conflict in Transnistrië. Rusland heeft inderdaad belangstelling getoond voor de oprichting van een gemengd politiek comité. Maar de structuur en uiterste datum voor het opzetten van deze instantie zullen nog besproken worden.</p>
      <p sl="ro">De voedselcrisis waardoor Europa momenteel wordt getroffen, heeft een rem gezet op de handel met Rusland. Nieuwe onderhandelingen over actuele sanitaire regelingen zouden deze situatie kunnen verbeteren. Ruslands WTO-lidmaatschap zal langetermijngevolgen hebben voor de economische betrekkingen met de EU. Daarom moeten alle relevante overeenkomsten opnieuw onder de loep worden genomen.</p>
      <p sl="ro">Het energievraagstuk is nog iets van belang als gevolg van de lancering van het AGRI-project. Dat zou een alternatief bieden voor de bron waarin door het Nabucco-project wordt voorzien.</p>
    </intervention>
    <intervention id="3-712-000" speaker_id="96668" name="Seán Kelly" is_mep="True" mode="spoken">
      <p sl="en">Mevrouw de Voorzitter, het is goed dat de Europese Unie ernaar streeft zo goed mogelijke betrekkingen te onderhouden met al haar buurlanden en met alle andere landen in de wereld. Soms kan dat lastig zijn – in het bijzonder wanneer het Rusland betreft, veronderstel ik, omdat het een uitermate veelbewogen geschiedenis heeft. Ook nu, meer dan twintig jaar na de val van het ijzeren gordijn, is Ruslands gedrag jegens bepaalde landen, met name buurlanden als Georgië, allerminst bewonderenswaardig.</p>
      <p sl="en">Het moge duidelijk zijn dat erkenning van de belangrijke waarden van eerbiediging van mensenrechten en buurlanden de basis moet vormen voor alle onderhandelingen met Rusland. Niettemin bieden die onderhandelingen een uitgelezen kans om mondiale problemen, zoals klimaatverandering, aan te pakken en uiteraard ook om onze wederzijdse economieën te ontwikkelen. Rusland is een land in opkomst met de rijkdom van een ontwikkelingsland. Als de basis goed is, liggen er op de lange termijn gegarandeerd mooie kansen in het verschiet voor zowel de Europese Unie als Rusland.</p>
    </intervention>
    <intervention id="3-713-000" speaker_id="photo_generic" name="Štefan Füle" is_mep="True" mode="spoken">
      <p sl="en">lid van de Commissie . – Mevrouw de Voorzitter, de gedachtewisseling van vandaag was inderdaad een zeer nuttige laatste bijdrage aan onze voorbereidingen voor de Top. U kunt erop vertrouwen dat ik de kernboodschappen zal overbrengen aan de hoge vertegenwoordiger en vicevoorzitter Ashton, die vervolgens verslag zal uitbrengen aan de voorzitters en commissaris Karel De Gucht.</p>
      <p sl="en">Ik heb velen van u horen vragen om de betrokkenheid met Rusland voort te zetten en om de betrekkingen en de samenwerking met de Russische Federatie verder te ontwikkelen, maar ik heb ook horen vragen om meer democratie en minder corruptie. Daarnaast heb ik de eis gehoord dat ongeregeldheden zoals gemeld in Nizjni Novgorod, niet mogen optreden, hoewel ik de rol van de Russische Federatie bij het waarborgen van de veiligheid voor de Top respecteer.</p>
      <p sl="en">Wij hebben gezien dat wij over veel onderwerpen hetzelfde denken. Wij zijn het eens over het grote belang van onze betrekkingen met Rusland, zowel in bilateraal als in multilateraal verband, zij het regionaal of mondiaal. Wij zijn het erover eens dat het betrekkingen zijn met vele facetten, waarin economische, sociale en milieuaangelegenheden, mensenrechten en de rechtstaat, veiligheidsaspecten en politieke samenwerking allemaal van het grootste belang zijn.</p>
      <p sl="en">Wij kunnen niet verwachten dat alle nog onopgeloste problemen tijdens deze Top worden opgelost – en ja, wij zullen de groentekwestie ter sprake brengen. Maar wij moeten proberen om op een aantal gebieden belangrijke vooruitgang te boeken.</p>
      <p sl="en">Ik zal een aantal van die gebieden toelichten. Punt één: de verkiezingen. De Russische autoriteiten beseffen maar al te goed dat de Europese Unie het verkiezingsproces in 2011 en 2012 zeer nauwlettend zal volgen. Mochten er bij de komende verkiezingen onregelmatigheden worden geconstateerd, dan moeten die kwesties worden aangepakt. Op dit moment doen wij een oproep aan Rusland tot eerbiediging van zijn verplichtingen in het kader van de Raad van Europa, de Verenigde Naties en de OVSE met betrekking tot vrije en eerlijke verkiezingen, en tot goede samenwerking met het ODIHR om passend toezicht te garanderen. Wij zullen met name aandacht besteden aan de registratie van nieuwe partijen en de toegang tot het verkiezingsproces.</p>
      <p sl="en">Punt twee: ik heb kennisgenomen van de zorgen van het Parlement met betrekking tot de mensenrechtensituatie in Rusland; wij delen de meeste daarvan en deze kwesties zullen tijdens de Top met de Russische president worden besproken. Het voornaamste forum om kwesties met betrekking tot de mensenrechten en de rechtsstaat aan de orde te stellen, is het mensenrechtenoverleg tussen de Europese Unie en Rusland. Dit is een belangrijk instrument en de mogelijkheden ervan zouden volledig moeten worden benut. Jammer genoeg gebeurt dat nu nog niet en daarom zal de Europese Unie de noodzaak benadrukken om een eerlijke en nuttige dialoog te voeren, waarvoor de modaliteiten van het overleg opnieuw moeten worden bekeken.</p>
      <p sl="en">Punt drie: het Partnerschap voor modernisering. Ik ben het volkomen met de geachte afgevaardigden eens dat het Partnerschap voor modernisering breed moet worden opgezet. De coördinatoren zullen in Nizjni Novgorod het tweede programmaverslag over de tenuitvoerlegging van het partnerschap presenteren. U zult zien dat de rechtsstaat centraal staat in dit initiatief en dat wij beschikken over concrete projecten op dit gebied.</p>
      <p sl="en">Punt vier: Rusland is het buurland van onze buurlanden, en ik denk dat Nizjni Novgorod een uitgelezen kans is om naar de onlangs aangenomen ENB-evaluatie te verwijzen en om, onder verwijzing naar dit document, ervoor te zorgen dat wij een transparant beleid voeren ten opzichte van de buurlanden die wij delen met Rusland. Dit is een kans – onder andere gebaseerd op die transparantie – om duidelijk te maken dat de zorg voor het welzijn van onze gedeelde buurlanden een proces is dat voor alle partijen voordelen oplevert. Op basis van enkele nieuwe ideeën in die ENB-evaluatie denk ik dat het ook een goede gelegenheid zal zijn om te praten over intensievere samenwerking om de langdurige conflicten in onze buurlanden aan te pakken.</p>
      <p sl="en">Punt vijf: de vraag van de samenwerking op het gebied van energie zal tijdens de Top worden behandeld. Wij hebben transparante, eerlijke en concurrerende betrekkingen op energiegebied nodig en wij zullen onze zorgen met de Russische president bespreken. Wij zullen, zoals ik in mijn inleidende opmerkingen al aangaf, de noodzaak van verdere hervormingen in de Russische elektriciteits- en gassector benadrukken, teneinde een gelijk speelveld te creëren.</p>
      <p sl="en">Mevrouw de Voorzitter, geachte afgevaardigden, de Europese Unie en Rusland zijn partners. Partners horen regelmatig met elkaar te praten, zij moeten proberen om consensus te bereiken waar dat mogelijk is, maar zij mogen niet aarzelen om de problematischere aspecten openlijk aan de orde te stellen. Vandaag hebben wij een aantal van deze problematische aspecten besproken. Deze moeten tijdens de Top aan de orde worden gesteld en waar dat mogelijk is, moeten wij zoeken naar oplossingen, of in elk geval naar verbetering.</p>
      <p sl="en">Eerder heb ik de ENB-evaluatie genoemd. Ik ben er stellig van overtuigd dat het feit dat de algemeen toepasselijke waarden en beginselen die daarin worden weergegeven, niet alleen toepasselijk zijn voor kleine en middelgrote buurlanden, een van de toegevoegde waarden van dat geëvalueerde nabuurschapsbeleid vormt.</p>
    </intervention>
    <intervention id="3-714-000" speaker_id="4544" name="De Voorzitter" is_mep="True" mode="spoken">
      <p sl="nl">Er zijn zes ontwerpresoluties ingediend overeenkomstig artikel 110, lid 2, van het Reglement.</p>
      <p sl="nl">Het debat is gesloten.</p>
      <p sl="nl">De stemming vindt morgen (9 juni 2011) plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-715-000" speaker_id="96838" name="Cristian Dan Preda" is_mep="True" mode="written">
      <p sl="ro">Ik ben blij dat ik een van de ondertekenaars ben van deze resolutie, die het belang van respect voor de democratie en mensenrechten in de betrekkingen tussen de Europese Unie en Rusland herbevestigt. Ik ben van mening dat er bij aanvang van de dialoog tussen Rusland en de EU over de mensenrechten en bij voortzetting van de topontmoetingen een systematische en eerlijke benadering nodig is in gevallen waarbij de normen voor een eerlijk proces niet worden geëerbiedigd of mensenrechtenactivisten of journalisten vervolgd worden en ervan weerhouden worden om hun werk te doen.</p>
      <p sl="ro">Verder moeten er duidelijke referentiecriteria worden ingevoerd met betrekking tot Ruslands respect voor democratische normen, wat tot een verdieping van betrekkingen met de EU zal bijdragen. Tot slot mogen we evenmin de steun vergeten die verleend dient te worden bij de ontwikkeling van het maatschappelijk middenveld als borg voor een democratie die zich niet alleen tot procedures zal beperken, maar waarin iedereen daadwerkelijk zal meetellen.</p>
    </intervention>
  </section>
  <section id="creitem27" title="14. Betrekkingen van de EU met Mongolië (debat)">
    <intervention id="3-717-000" speaker_id="4544" name="De Voorzitter" is_mep="True" mode="spoken">
      <p sl="nl">Aan de orde is het debat over de mondelinge vraag O- 000091/2011 van Paolo Bartolozzi, Vito Bonsignore, Mario Mauro, Gabriele Albertini, Roberta Angelilli, Aldo Patriciello, Lara Comi, Giovanni Collino, Salvatore Iacolino, Raffaele Baldassarre, Cristiana Muscardini, Barbara Matera, Erminia Mazzoni, Sergio Paolo Francesco Silvestris, Carlo Fidanza, Iva Zanicchi, Alfredo Pallone, Licia Ronzulli, Antonio Cancian, Alfredo Antoniozzi, Giovanni La Via, Marco Scurria, Sergio Berlato, Amalia Sartori, Elisabetta Gardini, Potito Salatto, Alfreds Rubiks, Bart Staes, Britta Thomsen, Piotr Borys, Joachim Zeller, Niccolò Rinaldi, Bogdan Kazimierz Marcinkiewicz, Jaromír Kohlíček, Hannes Swoboda, Vilja Savisaar-Toomast, Herbert Dorfmann, Jarosław Kalinowski, Kyriacos Triantaphyllides, Béla Kovács, Inese Vaidere, Elisabeth Jeggle, Ivari Padar, Vilija Blinkevičiūtė, Rolandas Paksas en Ivars Godmanis, aan de Commissie: Betrekkingen van de EU met Mongolië (B7-0410/2011).</p>
    </intervention>
    <intervention id="3-718-000" speaker_id="21818" name="Paolo Bartolozzi" is_mep="True" mode="spoken">
      <p sl="it">Auteur. – Mevrouw de Voorzitter, mijnheer de commissaris, dames en heren, de delegatie voor de betrekkingen met de landen van Centraal-Azië en Mongolië, waarvan ik de eer heb voorzitter te zijn, heeft drie weken geleden Mongolië bezocht, ter gelegenheid van de achtste interparlementaire bijeenkomst van het Europese Parlement en Mongolië. Het was een buitengewoon nuttige en interessante ervaring. Het is de moeite waard om Mongolië beter te leren kennen en er is zelden gelegenheid in dit parlement om het de aandacht te geven die het zonder meer verdient.</p>
      <p sl="it">Het is een land dat een parlementair systeem kent met een meerpartijenstelsel, scheiding der machten, relatieve vrijheid van meningsuiting en waar de bescherming van de mensenrechten in positieve zin uitsteekt boven de situatie in veel andere landen in de regio. Het is ook een land met ontwikkelingsproblemen dat kampt met een weerbarstige natuurlijke omgeving en voortschrijdende woestijnvorming, en dat ook nog eens recent getroffen is door extreme klimaatomstandigheden. Tegelijkertijd is het een land dat rijk is aan natuurlijke rijkdommen – koper, goud, uranium, aardmetalen – die in de naaste toekomst belangrijke inkomsten zouden kunnen genereren.</p>
      <p sl="it">Om deze redenen vind ik het belangrijk om Mongolië, in deze cruciale fase van zijn ontwikkeling, een blijk van ondersteuning te geven vooral richting het krachtiger worden van democratie en rechtsstaat en van de macht van het parlement, zodat de financiële middelen waarover Mongolië in de toekomst zal beschikken, kunnen worden besteed aan het welzijn van de bevolking.</p>
      <p sl="it">Wij moeten Mongolië steunen in zijn wens om nauwere betrekkingen aan te knopen met de Europese Unie en het aansporen om onze industriële standaarden en normen toe te passen. Wij moeten het land begeleiden bij het ontwikkelen van een markteconomie, van intensievere economische betrekkingen en handelsverhoudingen en een klimaat van juridische zekerheid en de ontwikkeling van de rechtstaat kunnen dit mogelijk maken. De partnerschaps- en samenwerkingsovereenkomst die de Europese Unie en Mongolië sluiten, speelt in deze context een rol van doorslaggevende betekenis.</p>
      <p sl="it">Omwille van dit alles, heb ik samen met 45 andere collega's deze mondelinge vraag ingediend. Hierin vragen wij de Europese Commissie meer informatie te geven over de hoofdinhoud van de overeenkomst en over het te verwachten ratificeringtijdschema. Ik wil daarbij naar voren brengen dat het akkoord al is ondertekend, maar dat de ondertekening op het moment is geblokkeerd, kennelijk vanwege twijfel die ontstaan is bij een lidstaat inzake de rechtsgrondslag van enkele bepalingen.</p>
      <p sl="it">Bovendien willen wij de Commissie vragen of het eventueel mogelijk zou zijn om in de naaste toekomst een EU-delegatie te openen in Ulaanbaatar. Een dergelijk initiatief kan in belangrijke mate bijdragen tot verdere intensivering van onze politieke en economische samenwerking met dat land</p>
    </intervention>
    <intervention id="3-719-000" speaker_id="photo_generic" name="Štefan Füle" is_mep="True" mode="spoken">
      <p sl="en">lid van de Commissie . – Mevrouw de Voorzitter, het is mij een groot genoegen het Parlement toe te spreken over de betrekkingen tussen de EU en Mongolië.</p>
      <p sl="en">Het is precies het juiste moment om Mongolië te bespreken. Mongolië staat negentiende op de ranglijst van grootste landen ter wereld en bevindt zich daardoor op het strategisch kruispunt van de snelgroeiende markten van zowel China als Rusland. Het is een jonge en vitale natie met een lange, trotse traditie en geschiedenis. Mongolië boekt goede vooruitgang op de ingeslagen weg naar democratie. Ik wil Mongolië graag complimenteren met zijn vreedzame verkiezingen, zijn vitale civiele samenleving en vrije media. Dit zijn echt mijlpalen op de weg van Mongolië naar politiek pluralisme.</p>
      <p sl="en">De Europese Unie is in het bijzonder verheugd over het door de president van Mongolië aangekondigde moratorium op de doodstraf, dat vanuit bepaalde hoeken interne kritiek te verduren kreeg.</p>
      <p sl="en">Op verzoek van Mongolië is de Europese Unie bereid haar ervaringen te delen, vooral wat betreft het toepassen en introduceren van de Europese beginselen, normen en standaarden. Ik ben daarom blij te kunnen bevestigen dat Mongolië een pilot-land wordt wat betreft de steun van de Europese Unie voor de democratie. Dit houdt in dat wij het land meer financiële en technische bijstand zullen bieden.</p>
      <p sl="en">Ik wil ook graag van deze gelegenheid gebruikmaken om Mongolië te feliciteren met het honderdjarig bestaan dit jaar van de democratische beweging in Mongolië en met zijn voorzitterschap van de gemeenschap van democratieën.</p>
      <p sl="en">Dan wil ik het nu hebben over de vooruitzichten voor de economische ontwikkeling van Mongolië. Mongolië bevindt zich op een economische tweesprong nu het van een samenleving die grotendeels uit herders en nomaden bestond, omschakelt naar een minerale economie. De enorme mineraalreserves zijn letterlijk een 'gouden kans' voor Mongolië om de welvaart en het welzijn voor zijn volk te vergroten. Wij hopen dat deze onaangeboorde minerale rijkdommen een zegen zullen blijken te zijn, en geen vloek zoals in een aantal andere landen.</p>
      <p sl="en">Op het gebied van de internationale betrekkingen waarderen wij de deelname van Mongoolse strijdmachten aan de vredeshandhavingsmissies van de Verenigde Naties overal ter wereld. Er dienen Mongoolse troepen in Sierra Leone, de Democratische Republiek Congo, Soedan, de westelijke Sahara en Tsjaad. Ik wil onderstrepen dat de inspanningen van Mongolië om te helpen Afghanistan te stabiliseren, zeer op prijs worden gesteld.</p>
      <p sl="en">Wat de governance van de betrekkingen tussen Mongolië en de Europese Unie betreft, ben ik vooral blij dat de partnerschaps- en samenwerkingsovereenkomst, die de handels- en samenwerkingsovereenkomst uit 1993 vervangt, binnen een jaar werd gesloten en op 20 december 2010 in Ulaanbaatar is geparafeerd. Met deze overeenkomst begint er een strategische periode in onze betrekkingen.</p>
      <p sl="en">De hoge vertegenwoordiger en vicevoorzitter barones Ashton begroette de partnerschaps- en samenwerkingsovereenkomst als een verdere stap naar een grotere politieke en economische betrokkenheid van de Europese Unie en haar lidstaten met Mongolië.</p>
      <p sl="en">Met de partnerschaps- en samenwerkingsovereenkomst zullen wij als gelijke partners op een groot aantal terreinen samenwerken: van politieke aangelegenheden zoals terrorismebestrijding en de bevordering van de mensenrechten tot de handel en investeringen op belangrijke gebieden zoals grondstoffen.</p>
      <p sl="en">Zodra de tekst is goedgekeurd door de lidstaten, hopen wij de eerste minister van Mongolië in Brussel te mogen verwelkomen om de overeenkomst samen met barones Ashton te ondertekenen.</p>
      <p sl="en">Gegeven deze verdere ontwikkeling van onze politieke en economische samenwerking en de inwerkingtreding van het Verdrag van Lissabon, is de opening van een vertegenwoordiging van de Europese Unie in Ulaanbaatar een optie. De Dienst voor extern optreden onderzoekt momenteel de vertegenwoordigingen van de Europese Unie overal ter wereld. Ik hoop dat het zal lukken om de financiële en personele obstakels uit de weg ter ruimen teneinde een volwaardige vertegenwoordiging van de Europese Unie te kunnen openen in Ulaanbaatar.</p>
      <p sl="en">Hartelijk dank voor uw aandacht en ik zie uit naar uw bijdragen en opmerkingen.</p>
    </intervention>
    <intervention id="3-720-000" speaker_id="28178" name="Miroslav Mikolášik" is_mep="True" mode="spoken">
      <p sl="sk">namens de PPE-Fractie. – Mevrouw de Voorzitter, de betrekkingen tussen de EU en Mongolië hebben zich de afgelopen twintig jaar positief ontwikkeld, vooral wat betreft de geleidelijke democratisering en modernisering van Mongolië.</p>
      <p sl="sk">Nauwere samenwerking met de EU hangt echter af van het vertrouwen in de stabiliteit van het Mongoolse politieke systeem op de langere termijn, door verbetering van de garanties voor de mensenrechtensituatie en van de rechtsorde. Dit veronderstelt uiteraard een goed functionerend rechtssysteem en het uitroeien van de corruptie in het overheidsapparaat.</p>
      <p sl="sk">Verder moet de ontwikkeling naar een echte markteconomie vergezeld gaan van een voortdurende herstructurering, hervormingen op het gebied van het handelsrecht en investeringsrecht, en een groter aandeel van de private sector binnen de economie. Ik vind het een gunstige ontwikkeling dat Mongolië een wet heeft aangenomen ter ondersteuning van de mededinging, die tot doel heeft misbruik te voorkomen van de dominante positie van private en staatsbedrijven, alsmede het maken van kartelafspraken ten koste van andere ondernemingen en consumenten. Ik ben ervan overtuigd dat deze hervormingen ertoe zullen bijdragen dat er meer buitenlandse investeerders worden aangetrokken en dat daarmee de welvaart van de inwoners van Mongolië zal toenemen, die in plattelandsgebieden in grote armoede leven omdat ze volledig afhankelijk zijn van de landbouw.</p>
      <p sl="sk">Ter afronding zou ik nog willen zeggen, dames en heren, dat ik er een groot voorstander van ben – en ook de heer Füle heeft het hier al in zeer positieve zin over gehad – dat er een permanente EU-delegatie in Mongolië komt, omdat ik geloof in het ontwikkelingspotentieel op het gebied van de politieke en de handelsbetrekkingen, gezien het belangrijke feit dat het land, dat strategisch gelegen is tussen China en Rusland, beschikt over grote voorraden grondstoffen. Ik vind dan ook dat de politieke en handelsbetrekkingen van de EU en haar lidstaten met Mongolië verder ontwikkeld moeten worden.</p>
    </intervention>
    <intervention id="3-721-000" speaker_id="97230" name="Kristiina Ojuland" is_mep="True" mode="spoken">
      <p sl="en">namens de ALDE-Fractie . – Mevrouw de Voorzitter, mijnheer de commissaris, Mongolië is rijk aan delfstoffen zoals koper, steenkool, wolfraam, tin en goud. Dit maakt het land tot een uitermate interessante economische partner.</p>
      <p sl="en">Maar wij moeten, terwijl wij onze economische belangen nastreven, ook de gelegenheid benutten om conditionaliteit te gebruiken die gericht is op het stimuleren van Mongolië om met de noodzakelijke hervormingen te beginnen. Er spelen ernstige problemen in Mongolië, waaronder de algemeen heersende corruptie, het ontbreken van goed bestuur en de onvoldoende internationale samenwerking.</p>
      <p sl="en">Verder is er ook een aantal dringende problemen in verband met het beheer van de natuurlijke rijkdommen. Op dit moment worden de mineraalreserves meedogenloos geëxploiteerd door veel buitenlandse bedrijven met de medeplichtigheid van de regering van Mongolië. Dit heeft ertoe geleid dat de Mongoolse bevolking niet profiteert van de rijkdommen van het land. Zij moeten in erg slechte omstandigheden werken. Sommige arbeiders moeten bijvoorbeeld goud winnen met behulp van kwik. De kwikdampen veroorzaken onherstelbare schade aan de gezondheid van deze arbeiders. Maar dat is nog niet alles. Tengevolge van schadelijke omstandigheden op de werkplek worden er in Mongolië veel kinderen geboren met misvormingen en ongeneeslijke ziekten.</p>
      <p sl="en">Ook de economie van Mongolië heeft te kampen met problemen, zowel door de uitvoerrechten en het invoerverbod van Rusland en China, als door technische tekortkomingen.</p>
      <p sl="en">De veeteelt maakt ongeveer 80 procent uit van de landbouwproductie van Mongolië, maar het vlees kan niet worden geëxporteerd omdat er onvoldoende voorzieningen zijn voor de kwaliteitscontrole.</p>
      <p sl="en">Als wij ons willen blijven inzetten voor een partnerschaps- en samenwerkingsovereenkomst, dan moeten wij Mongolië helpen bij het oplossen van de problemen waar het land mee te kampen heeft om sociaal, economisch en ecologisch duurzame betrekkingen te ontwikkelen.</p>
    </intervention>
    <intervention id="3-722-000" speaker_id="102887" name="Béla Kovács" is_mep="True" mode="spoken">
      <p sl="hu">Mevrouw de Voorzitter, ook ik was lid van de delegatie naar Ulaanbaatar die daar drie weken geleden haar achtste vergadering hield. Ik kon daar met eigen ogen zien dat de politieke structuur en de samenleving inderdaad democratischer worden in Mongolië. Er is aanzienlijke vooruitgang geboekt op het gebied van de mensenrechten, we hebben ontmoetingen gehad met burgerlijke organisaties, die bevestigden dat zij door de Mongolische regering erkend zijn, en de vrijheid van de media wordt nu onderschreven, hetgeen sowieso is toe te juichen. Ondertekening van de partnerschaps- en samenwerkingsovereenkomst is van het grootste belang omdat in het kader van de overeenkomst de invoering van Europese normen in Mongolië mogelijk wordt. Verder is renovatie van de EU-vertegenwoordiging die nu als technisch bureau functioneert, absoluut noodzakelijk om de betrekkingen tussen de twee landen te verbeteren.</p>
    </intervention>
    <intervention id="3-723-000" speaker_id="96762" name="Joachim Zeller" is_mep="True" mode="spoken">
      <p sl="de">Mevrouw de Voorzitter, commissaris Füle, ik ben collega Bartolozzi er zeer erkentelijk voor het initiatief tot deze mondelinge vraag, die Mongolië tot onderwerp van een debat in het Europees Parlement maakt. Waar de voormalige Sovjetstaten in Centraal Azië intussen vanuit diverse invalshoeken in het Europees Parlement aan bod komen, is er voor de toestand in Mongolië bitter weinig aandacht.</p>
      <p sl="de">En dat terwijl Mongolië, eveneens een staat uit het vroegere communistische blok, al heel vroeg van zijn onafhankelijkheid gebruik maakte en een democratiseringskoers insloeg. In 1992 kreeg het land al een democratische grondwet. Sindsdien zijn er verscheidene verkiezingen gehouden, die volgens de berichten van waarnemers al met al democratisch correct verliepen, wat voor de staten in deze regio alles behalve vanzelfsprekend is.</p>
      <p sl="de">De regering van Mongolië probeert sinds een paar jaar de corruptie per wet te bestrijden en heeft in 2010 een moratorium van terechtstellingen uitgevaardigd, iets wat zelfs enkele grote democratische staten tot nu niet voor elkaar gekregen hebben. Dat neemt niet weg dat de drie miljoen inwoners van dit uitgestrekte, door extreme klimaatomstandigheden beheerste land onder de gevolgen te lijden hebben van het nog altijd voortgaande veranderingsproces. Zo verdringen steeds meer mensen die tot dusver nog nomadisch leefden, zich in de weinige steden, die daar infrastructureel niet op berekend zijn.</p>
      <p sl="de">De bodemschatten van het land worden niet milieuvriendelijk gewonnen. Energieproblemen belemmeren zowel het economisch als maatschappelijk leven. Ingeklemd als het is tussen de twee grote buurlanden Rusland en China, dreigt Mongolië nog sterker van deze landen afhankelijk te worden. De inspanningen en successen van Mongolië – en wat dat betreft is voor mij het glas half vol en niet half leeg – bij de democratisering van de maatschappij dwingen respect af, aangezien ze deze regio het goede voorbeeld geven en laten zien wat er ondanks een moeilijk verleden allemaal mogelijk is.</p>
      <p sl="de">Mongolië verdient onze aanhoudende steun, niet alleen in het kader van hulpprogramma's, maar ook in de vorm van een rechtstreekse vertegenwoordiging van de Europese Unie in de Mongoolse hoofdstad, ten teken dat het lot van Mongolië ons Europeanen niet onverschillig laat en de Europese belangen niet langer via de vertegenwoordiging in Peking behartigd worden. Ik betreur het ten zeerste dat de Conferentie van voorzitters geen ruimte liet voor een resolutie, warmee het Parlement dit voornemen extra nadruk had kunnen verlenen.</p>
    </intervention>
    <intervention id="3-724-000" speaker_id="97229" name="Niccolò Rinaldi" is_mep="True" mode="spoken">
      <p sl="it">Mevrouw de Voorzitter, afgezien van het openen van een delegatie in Ulaanbaatar – dat wij niet langer moeten uitstellen, alleen al omdat het onderhouden van de betrekkingen vanuit Peking om symbolische redenen niet juist is – afgezien van de lang verwachte partnerschapsovereenkomst, weten wij heel goed dat Mongolië minerale rijkdommen heeft, maar ook dat er sprake is van een zwakke sociale rechtvaardigheid, ook al heeft het land, op eigen wijze, een vorm van democratische cohesie ontwikkeld.</p>
      <p sl="it">In het bijzonder wil ik de Commissie vragen waar Mongolië geplaatst wordt bezien vanuit geostrategisch oogpunt: het land valt niet onder de strategie voor Centraal-Azië. Ik denk dat sommige maatregelen van deze strategie zouden kunnen worden uitgebreid naar Mongolië, gelet op zijn culturele achtergrond die gelijk is aan de andere landen. Bovendien heeft het land op het moment de status van waarnemer bij de OVSE en de Europese Unie onderzoekt de mogelijkheid om het te helpen een volwaardig lid te worden vanwege de culturele banden die er van oudsher bestaan tussen Europa en Mongolië.</p>
    </intervention>
    <intervention id="3-725-000" speaker_id="96814" name="Elena Băsescu" is_mep="True" mode="spoken">
      <p sl="ro">Mevrouw de Voorzitter, allereerst wil ik mijn collega, de heer Bartolozzi, zelf ook met dit initiatief feliciteren. De betrekkingen tussen de EU en Mongolië moeten met het oog op de ratificatie van de partnerschaps- en samenwerkingsovereenkomst opnieuw onder de loep worden genomen. Dit document zal de betrekkingen tussen beide partijen versterken en economische hervormingen aanmoedigen.</p>
      <p sl="ro">Mongolië bevat een aanzienlijk potentieel aan energiebronnen en handel. Tot nu toe waren betrekkingen met de EU alleen gebaseerd op de bepalingen van de handelsovereenkomst uit 1993. Daarom zijn de cijfers inzake het handelsvolume relatief laag geweest. Op cultureel gebied zijn er problemen geweest met het organiseren van studentenuitwisselingen. Door programma's als Erasmus naar deze regio uit te breiden zou dit samenwerkingsgebied eveneens worden verbeterd. Naar mijn mening moet er een EU-delegatie worden opgericht om al deze activiteiten beter te coördineren. Dit zal rechtstreeks contact met de autoriteiten mogelijk maken teneinde een effectieve naleving van de partnerschaps- en samenwerkingsovereenkomst te waarborgen.</p>
    </intervention>
    <intervention id="3-726-000" speaker_id="28255" name="Andreas Mölzer" is_mep="True" mode="spoken">
      <p sl="de">Mevrouw de Voorzitter, commissaris Füle, Binnen-Mongolië is zoals bekend rijk aan steenkool en aardgas. Weliswaar erkent de Chinese wet het recht van de autochtone Mongoolse bevolking deze bodemschatten te winnen, maar de werkelijkheid ziet er toch echt anders uit. Er is kritiek op het feit dat Chinese bedrijven bij de waterverslindende kolenwinning enorme hoeveelheden grondwater verbruiken en zo de steppe doen uitdrogen. Daarnaast schijnen weidegebieden ook nog eens onder de kolentransporten te lijden te hebben.</p>
      <p sl="de">Met de huidige protesten van de Mongolen is na de opstand van de Tibetanen in 2008 en van de islamitische Oeigoeren in 2009 een derde lang smeulend etnisch conflict in China tot uitbarsting gekomen. Gezien het chronische watergebrek in China en de reusachtige grondstoffenbehoefte van dat land ligt het in de verwachting dat het Mongoolse conflict zich nog verder zal toespitsen. Door de partnerschapsbetrekkingen die zij al enkele jaren met Mongolië onderhoudt, is nu ook de EU partij geworden en zij zal daarom haar inzet voor de mensen- en minderhedenrechten zeker nog moeten vergroten.</p>
    </intervention>
    <intervention id="3-727-000" speaker_id="photo_generic" name="Štefan Füle" is_mep="True" mode="spoken">
      <p sl="en">lid van de Commissie . – Mevrouw de Voorzitter, ik wil graag de geachte afgevaardigden bedanken voor hun waardevolle inbreng met betrekking tot Mongolië. Dit was een korte maar zeer interessante discussie over de bilaterale betrekkingen met deze voor de Europese Unie steeds belangrijker wordende partner.</p>
      <p sl="en">Ingaand op een paar vragen die tijdens het debat zijn opgeworpen, wil ik aangeven dat de partnerschaps- en samenwerkingsovereenkomst de samenwerking op het gebied van vier hoofdpunten omvat: in de eerste plaats de belangrijkste normen en standaarden, in de tweede plaats de duurzame ontwikkeling, waaronder de milieu- en sociale ontwikkeling, in de derde plaats de handel en investeringen, met speciale aandacht voor grondstoffen, en tot slot recht en vrijheid, inclusief het migratievraagstuk.</p>
      <p sl="en">Over de timing kan ik zeggen dat de overeengekomen tekst is voorgelegd aan de lidstaten van de Europese Unie, die moeten instemmen met de ondertekening ervan. De Europese Onderzoekscommissie van het Britse Lagerhuis onderzoekt momenteel de Britse deelname aan de punten op het gebied van justitie en binnenlandse zaken waarop een aantal van de partnerschaps- en samenwerkingsovereenkomsten betrekking heeft.</p>
      <p sl="en">Ik wil niet namens het Lagerhuis spreken, maar naar verwachting zal de procedure tussen de zes en acht weken duren. Hierdoor kan de uiteindelijke ondertekening misschien in september plaatsvinden, tijdens de volgende vergadering van het gemengd comité EU-Mongolië.</p>
      <p sl="en">De Europese Unie en Mongolië hebben allebei een traditie van tolerantie, openheid en gelijkheid, ondanks dat ze op grote afstand van elkaar liggen en verschillende politieke systemen hebben. Met de inwerkingtreding van de partnerschaps- en samenwerkingsovereenkomst zal de Europese Unie de zogenaamde 'derde nabuur' van Mongolië zijn, niet alleen in woorden, maar ook in daden.</p>
      <p sl="en">Voordat ik afsluit, wil ik terugkomen op een andere concrete vraag die ik buiten beschouwing heb gelaten – mijn excuses voor die onoplettendheid. Morgen vindt er in Wenen een speciale bijeenkomst plaats in het kader van de Permanente Raad van de OVSE. De lidstaten zullen worden toegesproken door de minister van Buitenlandse Zaken en handel van Mongolië. Ik heb hier een ontwerp van de EU-verklaring. Ik kan vandaag alleen zeggen dat wij verheugd zijn over het voornemen van Mongolië om de betrekkingen met de Organisatie voor Veiligheid en Samenwerking in Europa te intensiveren. Wij zullen morgen besluiten of wij meer details zullen bekendmaken.</p>
      <p sl="en">Door zijn verbintenissen na te komen – en dat wil ik benadrukken – heeft Mongolië grote mogelijkheden om een goed voorbeeld in zijn regio te worden.</p>
    </intervention>
    <intervention id="3-728-000" speaker_id="4544" name="De Voorzitter" is_mep="True" mode="spoken">
      <p sl="nl">Het debat is gesloten.</p>
    </intervention>
  </section>
  <section id="creitem28" title="15. Sudan en Zuid-Sudan (ingediende ontwerpresoluties): zie notulen"/>
  <section id="creitem29" title="16. Agenda van de volgende vergadering"/>
  <section id="creitem30" title="17. Samenstelling commissies: zie notulen"/>
  <section id="creitem31" title="18. Sluiting van de vergadering"/>
</text>
