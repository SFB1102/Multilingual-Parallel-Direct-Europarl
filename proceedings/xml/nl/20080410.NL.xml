<?xml version='1.0' encoding='utf-8'?>
<text id="20080410.NL" lang="nl" date="2008-04-10" place="Brussel" edition="Uitgave PB">
  <section id="creitem1" title="1. Opening van de vergadering"/>
  <section id="creitem2" title="2. Samenstelling fracties: zie notulen"/>
  <section id="creitem3" title="3. Ingekomen stukken: zie notulen">
    <intervention id="4-007" speaker_id="4346" name="Miguel Angel MARTÍNEZ MARTÍNEZ" is_mep="True" mode="spoken" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="nl">Voordat we met de agenda beginnen zou ik mijn landgenote, mevrouw Victoria Sobrino uit Spanje, die hier vandaag op de tribune heeft plaatsgenomen, hartelijk welkom willen heten. Zij is vicevoorzitter van de provinciale raad van Ciudad Real, waar ik vandaan kom.</p>
    </intervention>
  </section>
  <section id="creitem4" title="4. Aanpassing aan klimaatverandering in Europa – Mogelijkheden voor EU-actie (Groenboek) (debat)">
    <intervention id="4-009" speaker_id="4346" name="Miguel Angel MARTÍNEZ MARTÍNEZ" is_mep="True" mode="spoken" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="nl">Aan de orde is het debat over de mondelinge vraag van Guido Sacconi, namens de Tijdelijke Commissie klimaatverandering, aan de Commissie over het groenboek getiteld “Aanpassing aan klimaatverandering in Europa - Mogelijkheden voor EU-actie” (O-0013/2008 – B6-0014/2008).</p>
    </intervention>
    <intervention id="4-010" speaker_id="4425" name="Guido SACCONI" is_mep="True" mode="spoken" nationality="Italy" birth_date="23-06-1948" birth_place="Udine" p_group="Socialist Group in the European Parliament" m_state="IT">
      <p sl="it">auteur. − Mijnheer de Voorzitter, dames en heren, het lijdt geen twijfel dat het van vitaal belang is dat het Europees Parlement zich over het vraagstuk van de klimaatverandering buigt, aangezien wij de ware dimensie daarvan tot op heden hebben onderschat. Het groenboek van de Commissie geeft ons de waardevolle gelegenheid om dit vraagstuk nader te onderzoeken.</p>
      <p sl="it">Zoals iedereen inmiddels weet, doen wij ons uiterste best om de opwarming van de aarde te beperken en discussiëren we momenteel over een wetgevingspakket dat ons in staat dient te stellen om daartoe een belangrijke stap te zetten. Niettemin zijn wij ons ervan bewust dat de gevolgen van de klimaatverandering zich in sommige delen van de wereld reeds doen gevoelen, met name in de armste regio’s en in grote delen van ons eigen continent en van de Europese Unie. Daarom is het noodzakelijk om te reageren met de ontwikkeling van een adequaat beleid dat in de juiste richting wijst en dat niet in strijd is met de belangrijkste doelstelling van, ik herhaal, de beperking van emissies en de indamming van de aardopwarming.</p>
      <p sl="it">Ik ben van mening dat in Bali in dit opzicht zeer belangrijke vooruitgang is geboekt, gezien het besluit om middelen ter beschikking te stellen voor het Global Environment Fund en meer specifiek om een deel van het mechanisme voor schone ontwikkeling (CDM) te reserveren voor de financiering van aanpassingsprojecten in de ontwikkelingslanden. Als ik mij niet vergis heb ik ook gelezen dat het werkprogramma dat vorige week in Bangkok – op de eerste belangrijke bijeenkomst sinds Bali – werd opgesteld, voorziet in een vergadering in Bonn in juni van dit jaar tijdens welke specifiek aandacht zal worden besteed aan het aanpassingsvraagstuk.</p>
      <p sl="it">De reden waarom ik dit aspect van de internationale dimensie eruit heb gepikt, is dat ik bij de opstelling van de in de Commissie CLIM goedgekeurde en nu ter goedkeuring aan de plenaire vergadering voorgelegde ontwerpresolutie tot de conclusie ben gekomen dat de internationale dimensie de hoogste prioriteit heeft. De Europese Unie moet met de meest behoeftige landen en de landen die het minst zijn voorbereid op de soms verwoestende gevolgen van de aardopwarming samenwerken en hen op financieel, technisch en wetenschappelijk gebied ondersteunen. Men denke alleen al aan de eilanden in de Stille Oceaan: wij hebben een hoorzitting georganiseerd waaraan vertegenwoordigers van een aantal van die landen hebben deelgenomen, en waar deze ons hebben uitgelegd hoe precair hun situatie nu reeds is.</p>
      <p sl="it">Daarnaast moet prioriteit worden gegeven aan het vinden van het juiste evenwicht, zodat indamming van klimaatverandering en aanpassing hand in hand gaan.</p>
      <p sl="it">Een derde prioriteit is het stimuleren van onderzoek en experimenten. Vanwege de extreme verscheidenheid aan geografische situaties is er nog te weinig knowhow om nauwkeurige voorspellingen te kunnen doen over de gevolgen van de aardopwarming. Daarom is het moeilijk om een langetermijnbeleid uit te stippelen dat is gericht op aanpassing aan en bestrijding van de meest zorgwekkende ontwikkelingen.</p>
      <p sl="it">De komende jaren zal het er natuurlijk op aankomen dit beleid nauw op andere beleidsmaatregelen aan te laten sluiten, waarvoor politieke vastberadenheid van alle spelers op alle niveaus vereist is. Wij hebben vooral de nadruk gelegd op de mentaliteitsverandering die nodig is teneinde in ons cohesiebeleid rekening te houden met klimaatverandering, een mentaliteitsverandering die moet beginnen met de aanpassing van het landbouwbeleid en, meer algemeen, het beleid inzake ruimtelijke ordening. Op dit punt moeten wij volgens mij het amendement steunen waarin de Raad wordt verzocht eindelijk een gemeenschappelijk standpunt goed te keuren ten aanzien van de richtlijn bodembescherming.</p>
      <p sl="it">Tot slot – volgens mij heb ik de vijf minuten nog niet overschreden, mijnheer de Voorzitter – ben ik van mening dat het uiterst belangrijk is om als het ware het juiste evenwicht te vinden tussen Europese beleidsmaatregelen en acties op lokaal niveau. Het subsidiariteitsbeginsel moet op dynamische, en niet op bureaucratische wijze worden geïnterpreteerd.</p>
      <p sl="it">Vanwege de zeer uiteenlopende situaties in Europa is het niet mogelijk om één beleid voor heel Europa uit te stippelen. Zo zijn er de zuidelijke gebieden, maar ook de Alpen, waar de gevolgen telkens zeer verschillend en verstrekkend zijn. De verschillende commissies moeten derhalve nauwe één-op-één-relaties met de regionale autoriteiten ontwikkelen. Ik denk hierbij aan grootschalige regionale organen zoals de Alpenovereenkomst en de Karpatenovereenkomst in het kader waarvan zeer zinvolle initiatieven worden ontwikkeld en die als model voor internationale samenwerking kunnen dienen.</p>
      <p sl="it">Ik dank u, mijnheer de commissaris. Ik hoop dat u ons gaat vertellen hoe het met de voorbereiding van het witboek staat, nu de raadpleging over het groenboek is afgesloten.</p>
    </intervention>
    <intervention id="4-011" speaker_id="photo_generic" name="Stavros Dimas" is_mep="True" mode="spoken">
      <p sl="el">lid van de Commissie. − Mijnheer de Voorzitter, ik dank u voor de gelegenheid om hier te spreken over de werkzaamheden van de Commissie die erop zijn gericht om ons aan te passen aan de klimaatverandering in Europa en de rest van de wereld. Toch zullen juist de armste landen de hevigste gevolgen daarvan ondervinden, zonder dat zij tot het broeikaseffect hebben bijgedragen.</p>
      <p sl="el">De heer Sacconi heeft erop gewezen dat de Commissie een witboek aan het voorbereiden is dat in het najaar van 2008 zal worden gepubliceerd als follow-up van het groenboek van juni 2007 over aanpassing aan klimaatverandering. Het witboek heeft in de eerste plaats ten doel de EU te voorzien van een doeltreffende strategie ter beperking van de gevolgen van de onafwendbare klimaatverandering. Deze verandering vindt al plaats en zal zich in de komende jaren voortzetten, ondanks de maatregelen tot beperking van kooldioxide-emissies die we hopelijk in 2009 in Kopenhagen zullen overeenkomen en daarna zullen invoeren.</p>
      <p sl="el">De EU zal een leidende rol blijven spelen in het kader van internationale initiatieven op het gebied van aanpassing aan klimaatverandering. Deze initiatieven worden ontwikkeld onder de auspiciën van het internationale VN-Verdrag. Intussen heeft de Commissie haar samenwerking voortgezet met de Intergouvernementele Werkgroep inzake klimaatverandering en met andere wetenschappelijke organisaties die onderzoek op aanverwante gebieden verrichten, teneinde de meest geschikte manieren aan te wijzen waarop de internationale gemeenschap de in recente verslagen beschreven uitdagingen het hoofd kan bieden.</p>
      <p sl="el">De Commissie verwelkomt de resolutie van het Europees Parlement over het groenboek, en ik kan u meedelen dat zij met de meeste punten daarvan akkoord gaat. Ik doel met name op de noodzaak om zoveel mogelijk te profiteren van de harmonisatie van de inspanningen op het gebied van emissiebeperking en aanpassing. Het is nodig om meer onderzoek te verrichten en wetenschappelijke gegevens te vergaren, ecosystemen te beschermen en huidige en toekomstige financieringsstrategieën te analyseren en evalueren. Het is tevens belangrijk om de samenhang tussen het onderzoek en de verschillende beleidsmaatregelen te versterken en de aanpassingsparameters waar nodig te integreren in het extern en intern beleid van de EU. We moeten ervoor zorgen dat alle nationale bestuursorganen en het maatschappelijk middenveld volledig zijn betrokken bij de aanpak van dit probleem.</p>
      <p sl="el">Bij de uitwerking van het witboek over aanpassing aan klimaatverandering zal de Commissie natuurlijk volledig rekening houden met de in het kader van de dialoog door de betrokken partijen geleverde bijdragen en met de standpunten van het Europees Parlement. Ik dank u voor de steun die u tot dusver aan de inspanningen van de Commissie heeft verleend.</p>
    </intervention>
    <intervention id="4-012" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="pl">namens de PPE-DE-Fractie. – Mijnheer de Voorzitter, ik zou de heer Sacconi, de rapporteur, willen danken voor zijn uitstekende document, dat mijn volledige steun heeft. Ik zou willen opmerken dat het mogelijk is gebleken om in dit document uitsluitend vraagstukken met betrekking tot aanpassing aan klimaatverandering aan de orde te stellen. We hebben ons op aanpassing geconcentreerd en ik wil de rapporteur feliciteren met het feit dat het document zich alleen bezighoudt met vraagstukken op het gebied van aanpassing aan en beperking van de gevolgen van klimaatverandering. Ik zou evenwel vier punten willen benadrukken die ik van groot belang acht.</p>
      <p sl="pl">We mogen niet vergeten dat de gevolgen van de klimaatverandering zich buiten Europa, dat wil zeggen in Azië, Afrika en Oceanië, inderdaad in zeer sterke mate doen gevoelen en niet te vergelijken zijn met de effecten die op ons eigen continent kunnen worden waargenomen. Ten tweede moeten we technologieën en aanpassingsmethoden ontwikkelen waarmee we de impact van de thans plaatsvindende klimaatveranderingen kunnen temperen en die ons in staat stellen ons aan de weersomstandigheden aan te passen. Bovendien stelt een dergelijk optreden ons in staat armere landen en ontwikkelingslanden deelgenoot te maken van onze ervaringen.</p>
      <p sl="pl">Wellicht vraagt u zich af waarom dit allemaal nodig is, dames en heren. De reden daarvoor is dat de opvolger van het Kyoto-protocol een centrale uitdaging voor de Europese Unie is, aangezien het veel goedkoper is om voorzorgsmaatregelen tegen klimaatverandering te nemen en deze te voorkomen dan zich aan te passen aan de gevolgen ervan. Iedereen die naar Aziatische of Afrikaanse landen of naar de eilanden van Oceanië reist, zal zich hiervan spoedig bewust zijn. Daarom moeten we ervoor zorgen dat de hele wereld zich ertoe verbindt klimaatverandering te voorkomen. Dit moet in Poznań en Kopenhagen worden bereikt, en als Europese Unie hebben wij de verantwoordelijkheid om ervoor te zorgen dat dit ook gebeurt.</p>
      <p sl="pl">Mijn laatste punt is dat de begroting van de Unie niet in rubrieken voor onze prioriteiten voorziet. Momenteel geven wij prioriteit aan het bestrijden en voorkomen van klimaatverandering. Deze prioriteit houdt verband met het energiebeleid van de Unie. Er zijn echter geen overeenkomstige rubrieken. De begrotingsrubrieken dienen tijdens de tussentijdse herziening worden gewijzigd, want onze begroting moet corresponderen met de beleidsterreinen die de Europese Unie het belangrijkst acht.</p>
    </intervention>
    <intervention id="4-013" speaker_id="28579" name="Katerina BATZELI" is_mep="True" mode="spoken" nationality="Greece" birth_date="25-05-1958" birth_place="Athina" p_group="Socialist Group in the European Parliament" m_state="GR">
      <p sl="el">namens de PSE-Fractie . Mijnheer de Voorzitter, geachte commissaris, ik zou allereerst de rapporteur, de heer Sacconi, willen danken, wiens ervaring op het gebied van het milieu en klimaatverandering een uitstekend verslag heeft opgeleverd.</p>
      <p sl="el">Mijnheer de commissaris, nu het echte debat over klimaatverandering begint, komen de problemen duidelijk en in hoog tempo naar voren. Dit geldt met name voor ecologische en economische problemen en problemen op het gebied van energie, de basis van de ontwikkeling en groei van zowel de Europese als de internationale economie. Deze ontwikkeling, in de eerste plaats gericht op kapitaalaccumulatie, is inefficiënt verlopen, met alle verspilling van natuurlijke menselijke hulpbronnen van dien. Blijkens allerlei natuurrampen verkeert het milieu inmiddels echter in een hachelijke toestand, en er is een kredietcrisis uitgebroken. De markt voor energieproducten is turbulent, aangezien het evenwicht zoek is. De ruimtelijke ordening en de voedselmarkt zijn in beroering omdat de landbouw voor de levering van energie wordt gebruikt. Dit alles zal tot grote veranderingen in het productiemodel van de EU leiden. Rivaliserende mogendheden als China en de VS zullen echter ook maatregelen treffen om het productief kapitaal en de productiefactoren te herdistribueren.</p>
      <p sl="el">Wij hopen dat het beleid ter aanpassing aan de klimaatverandering een voorbereiding vormt op een nieuw Europees ontwikkelingsmodel dat wellicht het milieu en de werkgelegenheid beschermt en een nieuwe impuls geeft aan het sociaal beleid, grensoverschrijdende samenwerkingsmaatregelen en het fiscaal beleid. Daartoe moeten middelen en de Gemeenschapsbegroting worden herverdeeld en versterkt, aangezien zij, voor zover wij kunnen beoordelen, ontoereikend zijn voor de aanpassing aan de klimaatverandering. Mijnheer de commissaris, dit is een essentieel punt, aangezien voor het aanpakken van het probleem van aanpassing een hoge politieke prijs moet worden betaald.</p>
      <p sl="el">Wij steunen het verslag van de heer Sacconi volledig en zouden drie fundamentele verzoeken willen doen. Ten eerste dient het aanpassingsbeleid te worden geïntegreerd in alle communautaire beleidsmaatregelen. Ten tweede dienen lokale, regionale en centrale overheden onderling samen te werken; alle beleidsterreinen, zoals werkgelegenheid, cohesie en landbouwbeleid, moeten worden gecoördineerd; dit is een belangrijk punt dat de rapporteur heeft aangestipt. Ten derde, en dit is het belangrijkste punt, moet er worden samengewerkt op het gebied van internationale verdragen. We moeten deze beleidsmaatregelen versterken, evenals het fonds dat eerder werd genoemd.</p>
      <p sl="el">Mijnheer de commissaris, wij zien tevens uit naar de resultaten van het witboek waarover u heeft gesproken. Gezien het belang dat u aan deze kwesties hecht en met het oog op de interinstitutionele samenwerking tussen het Parlement en de Commissie gaan wij ervan uit dat het Europees Parlement een grote rol zal spelen in uw initiatieven.</p>
    </intervention>
    <intervention id="4-014" speaker_id="28370" name="Vittorio PRODI" is_mep="True" mode="spoken" nationality="Italy" birth_date="19-05-1937" birth_place="Reggio Emilia" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">namens de ALDE-Fractie. – Mijnheer de Voorzitter, dames en heren, dit debat is het eerste voortvloeisel uit de werkzaamheden van de Tijdelijke Commissie klimaatverandering, die wij wilden oprichten om een forum te creëren voor de ontwikkeling van een doeltreffend beleid dat een nauwe koppeling van aanpassing en indamming waarborgt.</p>
      <p sl="it">We hebben het hier specifiek over aanpassing aan de klimaatverandering, maar we mogen niet vergeten dat we ervoor moeten zorgen dat de middelen voor aanpassing ten dele uit het emissiehandelssysteem moeten komen. Aangezien de armste landen de ernstigste gevolgen van de klimaatverandering ondervinden, moeten we ervoor zorgen dat de inkomsten uit het emissiehandelssysteem in de eerste plaats ter beschikking worden gesteld aan de ontwikkelingslanden. Volgens mij is dit mogelijk door een beginsel van algemene billijkheid toe te passen, namelijk door kosteloze emissierechten toe te wijzen die in wezen op een billijkheidsbeginsel berusten: “één emissierecht per persoon”.</p>
      <p sl="it">Wanneer we aan de anderhalf miljard armen denken en aan de bedragen die in het huidige Protocol van Kyoto worden genoemd – ongeveer 20 euro per ton – zou door de toekenning van een emissierecht van bijvoorbeeld één ton zou voor de arme wereldbevolking per jaar 30 miljard euro beschikbaar komen voor indammingsmaatregelen. Let wel, dit is mogelijk het bedrag dat alleen al Bangladesh nodig zal hebben voor de meest noodzakelijke maatregelen. Bepaalde Afrikaanse landen denken in dezelfde richting, en dit billijkheidsbeginsel laat ook zien dat wij, de landen die de hoofdverantwoordelijkheid voor dit fenomeen dragen, ons er verantwoordelijk voor voelen dat vooruitgang wordt geboekt bij de indamming van de klimaatverandering.</p>
      <p sl="it">Bovendien betekent klimaatverandering in onze landen meer regen, langere droogteperioden en minder sneeuw. We moeten daarom een ruimtelijk ordeningsbeleid voeren dat gericht is op bodembescherming, en ik zou hier willen benadrukken wat de heer Sacconi heeft gezegd, omdat in het geval van grote watertekorten de regen moet worden vastgehouden in de neerslaggebieden, zodat de lager gelegen gebieden kunnen worden bewaterd. Daarnaast verhogen droogteperioden de kans op bosbranden, die kan worden bestreden door bossen uit te dunnen om de hoeveelheid brandbaar materiaal tot een minimum te beperken. Maar we moeten tegelijkertijd op alle fronten actie ondernemen op samenhangende en vastberaden wijze.</p>
    </intervention>
    <intervention id="4-015" speaker_id="28337" name="Bogdan PĘK" is_mep="True" mode="spoken" nationality="Poland" birth_date="08-04-1953" birth_place="Kraków" p_group="Independence/Democracy Group" m_state="PL">
      <p sl="pl">namens de UEN-Fractie. – Mijnheer de Voorzitter, klimaatverandering is inderdaad een van de ernstigste problemen waarmee de mensheid zich heden ten dage geconfronteerd ziet. In tegenstelling tot hetgeen sommigen ons willen doen geloven heeft de mensheid geen significante invloed op de klimaatverandering. Deze maakt deel uit van een natuurlijke cyclus die gerelateerd is aan de activiteit van de zon en aan veranderingen van de aardkorst. Er is geen noemenswaardig wetenschappelijk bewijs voor de stelling dat een drastische reductie van de koolstofdioxide-uitstoot een significante bijdrage zal leveren aan het beperken van de klimaatverandering. Ik herhaal het nog eens, mijnheer de commissaris: het is wetenschappelijk niet bewezen. Er heerst alleen een quasi-religieus geloof, waardoor allerlei inspanningen worden gedaan om bewijzen te vinden. In ieder geval is het alleen in Europa mogelijk om de koolstofdioxide-uitstoot te verminderen.</p>
      <p sl="pl">Indien deze beschrijving van de situatie juist is en wij ongelofelijke geldsommen voor de beperking van de kooldioxide-uitstoot uitgeven, terwijl India, China en de Verenigde Staten ons hierin niet terzijde staan, is dit pure geldverspilling. Dit geld zou aan vele andere dingen kunnen worden besteed. Het zou bijvoorbeeld kunnen worden gebruikt om de mensen overal in Europa van schoon drinkwater te voorzien. Het zou kunnen worden gebruikt om milieuvervuiling tegen te gaan en giftige gassen, oxiden, nitriden, sulfieten, fluoriden en andere stoffen uit te bannen. Iedereen zou kunnen genieten van schone lucht en schoon water, en er zou daarnaast nog geld over zijn voor andere doeleinden.</p>
      <p sl="pl">Ik geloof niet dat klimaatverandering nooit zal plaatsvinden en dat het niet nodig is om spaarzaam te zijn. Ik ben echter van mening dat er geen enkel argument is voor de hier voorgestelde benadering, volgens welke de uitstoot van kooldioxide als belangrijkste broeikasgas het grootste probleem vormt en de mens de potentiële klimaatverandering kan wijzigen, beperken of indammen. Dit is gewoon een mythe.</p>
      <p sl="pl">Mijnheer de commissaris, er zijn inmiddels heel belangrijke studies beschikbaar. Er zijn documenten, ondertekend door honderden klimaatwetenschappers, die deze benadering in twijfel trekken. Ik doe een beroep op u, mijnheer de commissaris, en op de wetenschappers met wie u samenwerkt, om deze kwestie zorgvuldig te overwegen voordat u strategische beslissingen neemt, daar deze een zeer nadelig effect zouden kunnen hebben op de toekomstige ontwikkeling van de mensheid.</p>
    </intervention>
    <intervention id="4-016" speaker_id="28233" name="Rebecca HARMS" is_mep="True" mode="spoken" nationality="Germany" birth_date="07-12-1956" birth_place="Hambrock bei Uelzen" p_group="Group of the Greens/European Free Alliance - Co" m_state="DE">
      <p sl="de">namens de Verts/ALE-Fractie. – Mijnheer de Voorzitter, zoals de vorige spreker heeft aangetoond zijn we in het Europees Parlement nog steeds ver verwijderd van een unaniem standpunt over de opwarming van de aarde. Bovendien geloof ik dat er voorlopig geen toenadering tussen de beide kampen mogelijk is: tussen diegenen die de opwarming van de aarde als groot probleem beschouwen en diegenen die er hardnekkig en principieel aan twijfelen dat er sprake is van een probleem in deze zin.</p>
      <p sl="de">Ik ben er echter zeker van dat er één argument is dat ook voor diegenen telt, die dit standpunt innemen. De grote uitdaging van de klimaatverandering en de grote uitdaging van een betrouwbare, betaalbare en duurzame energievoorziening in Europa en andere werelddelen kunnen met behulp van dezelfde instrumenten worden aangepakt. Ik ben daarom van mening dat alle maatregelen die tot dusver in Europa zijn genomen als antwoord op klimaatverandering ook door sceptici als zinvol moeten worden beschouwd: het probleem van beperkte hulpbronnen of een moeilijke toegang tot energiebronnen, die zich vaak in crisisregio’s bevinden, moeten worden aangepakt via concepten die zijn gebaseerd op hernieuwbare energiebronnen, energie-efficiëntie en energiebesparing. Dit zijn goede instrumenten waarmee op beide gebieden vorderingen kunnen worden gemaakt. Misschien is er toch nog een mogelijkheid om een consensus te bereiken.</p>
      <p sl="de">Wat betreft het uitgebreide debat over de aanpassing aan de klimaatverandering dat wij in de commissie hebben gevoerd, schijnt er brede overeenstemming te bestaan, wat mij enigszins wantrouwig maakt. Volgens mij moeten we ons afvragen waarom we zo gemakkelijk overeenstemming bereiken over instrumenten voor aanpassing, terwijl het zo moeilijk is om overeenstemming te bereiken over manieren om de opwarming van de aarde te bestrijden.</p>
      <p sl="de">Ik ben er niet echt van overtuigd dat we in Europa echt veel met aanpassingsmaatregelen op zullen schieten. Volgens mij leiden zij de aandacht deels af van het feit dat men nog steeds vasthoudt aan de verkeerde politieke strategieën en verkeerde ontwikkelings- en industriële strategieën, waardoor de problemen worden verergerd waarmee we als gevolg van de opwarming van de aarde worden geconfronteerd.</p>
      <p sl="de">Met andere woorden: een geheel ongepast ruimtelijk ordeningsbeleid, een verkeerd landbouwbeleid, een verkeerde aanpak op het gebied van waterbeheer en een ontoereikende bescherming van biosystemen. Door al deze factoren worden de problemen verergerd, terwijl wij hier over aanpassing debatteren. Ik ben van mening dat deze aanpassingsmaatregelen kritisch moeten worden beoordeeld in verhouding tot de instrumenten die wij toepassen om de klimaatverandering te bestrijden.</p>
      <p sl="de">Ik wil nog één ander punt benadrukken, namelijk de amendementen op het verslag van de heer Sacconi die wij vandaag hebben ingediend. In onze amendementen hebben wij ons voor het grootste deel geconcentreerd op bodembescherming. Ik hoop dat deze amendementen uw steun zullen krijgen, aangezien het hier om een fundamenteel probleem gaat waaraan op Europees niveau nog niet voldoende aandacht wordt besteed.</p>
    </intervention>
    <intervention id="4-017" speaker_id="28974" name="Umberto GUIDONI" is_mep="True" mode="spoken" nationality="Italy" birth_date="18-08-1954" birth_place="Roma" p_group="Confederal Group of the European United Left - Nordic Green Left" m_state="IT">
      <p sl="it">namens de GUE/NGL-Fractie. – Mijnheer de Voorzitter, dames en heren, ik ben ervan overtuigd dat ook indien we de opwarming van de aarde tot 2 graden kunnen beperken, dit toch nog tot een scenario met extreme klimatologische schommelingen zou leiden, met alle gevolgen van dien voor de lokale economie, het milieu en de bevolking. Dergelijke omwentelingen zouden een verdere toename van de regionale en sociale ongelijkheden en verschillen in Europa met zich meebrengen.</p>
      <p sl="it">Daarom kunnen we niet voor een benadering kiezen die uitsluitend op een kosten-batenanalyse is gebaseerd, aangezien in Europa, evenals in de rest van de wereld, de armen het zwaarst onder de gevolgen te lijden zullen hebben: zij wonen in de meest bedreigde gebieden, en over het algemeen beschikken zij niet over de informatie en de middelen om op een snel veranderend milieu te kunnen reageren.</p>
      <p sl="it">We moeten onmiddellijk in actie komen om de gevolgen van de klimaatverandering tegen te gaan, te beginnen met bijvoorbeeld nieuwe gebouwen en nieuwe infrastructuur, en een stedelijke planning die rekening houdt met milieueffectbeoordelingen. Er mogen geen investeringen worden gedaan in infrastructuur die achterhaald is met betrekking tot de vereisten in verband met klimaatverandering. Tegelijkertijd moeten we in beleidsmaatregelen investeren die erop zijn gericht de toegang tot publieke goederen als water, voedsel en gezondheidszorg in de meest bedreigde gebieden te garanderen. Water wordt allengs een steeds schaarsere hulpbron, die derhalve dusdanig moet worden beheerd dat hij voor iedereen beschikbaar en toegankelijk is.</p>
      <p sl="it">Tot slot zou ik willen opmerken dat het beleid ter aanpassing aan de klimaatverandering niet los kan worden gezien van maatregelen ter waarborging van sociale rechtvaardigheid. Er is behoefte aan een nieuw economisch ontwikkelingsmodel dat milieukosten incalculeert en de bevordering van de werkgelegenheid en nieuwe sociale beleidslijnen op duurzame ontwikkeling baseert.</p>
    </intervention>
    <intervention id="4-018" speaker_id="1969" name="Johannes BLOKLAND" is_mep="True" mode="spoken" nationality="Netherlands" birth_date="05-03-1943" birth_place="Oegstgeest" p_group="Independence/Democracy Group" m_state="NL">
      <p sl="nl">namens de IND/DEM-Fractie. – Mijnheer de Voorzitter, in de eerste plaats wil ik de Europese Commissie en commissaris Dimas bedanken voor het Groenboek “Aanpassing aan klimaatverandering in Europa - mogelijkheden voor EU-actie”. Ook wil ik collega Guido Sacconi bedanken voor al het verrichte werk om tot een ontwerpresolutie te komen. Ik denk dat in beide documenten veel waardevolle elementen staan.</p>
      <p sl="nl">Aanpassing aan klimaatverandering kan verweven worden in veel bestaande wetgevingskaders op het gebied van bijvoorbeeld water, energie, landbouw en visserij en industrie. Ook is het van belang om ontwikkelingslanden bij te staan in de aanpassing aan het veranderende klimaat, bijvoorbeeld op het terrein van overdracht van milieutechnologie.</p>
      <p sl="nl">De Europese Unie heeft mijns inziens een historische verantwoordelijkheid op dat gebied. Op EU-niveau zal voornamelijk sprake moeten zijn van coördinerend en kennisvergarend strategisch beleid. Daarnaast is het van onmiskenbaar belang dat lidstaten, regio’s, gemeenten, het bedrijfsleven, maar ook de individuele burgers hun verantwoordelijkheid nemen als het gaat om aanpassingsstrategieën. Gelukkig ontstaan op dit gebied al goede initiatieven. Ik ben verheugd dat dit element ook naar voren komt in de ontwerpresolutie van rapporteur Sacconi.</p>
      <p sl="nl">Ik verwacht dat de Europese Commissie en de Raad de aanbevelingen van het Europees Parlement serieus in overweging nemen. De EU kan dan met één mond spreken richting de andere partners van het internationale klimaatdebat op de komende klimaatconferenties van Poznan en Kopenhagen.</p>
    </intervention>
    <intervention id="4-019" speaker_id="4516" name="Roger HELMER" is_mep="True" mode="spoken" nationality="United Kingdom" birth_date="25-01-1944" birth_place="London" p_group="Europe of Freedom and Direct Democracy Group" m_state="GB">
      <p sl="en">Mijnheer de Voorzitter, ik heb vier korte vragen over klimaatverandering. Ten eerste: wordt de aarde warmer? Antwoord: nee, de wereld is de afgelopen 10 jaar iets koeler geworden, en het tempo van de afkoeling neemt toe.</p>
      <p sl="en">Ten tweede: wordt de opwarming van de aarde door de mens veroorzaakt? Antwoord: nee, steeds meer wetenschappelijke bewijzen duiden erop dat de klimaatverandering die wij waarnemen, deel uitmaakt van natuurlijke cycli en weinig of niets te maken heeft met de activiteiten van de mens.</p>
      <p sl="en">Ten derde: kunnen we de ontwikkeling beïnvloeden? Zelfs diegenen die in mondiale opwarming geloven, geven toe dat het complete Kyoto-proces, indien het volledig zou worden uitgevoerd – wat niet het geval zal zijn – over een periode van 100 jaar een minieme invloed op de mondiale temperatuur zal hebben. Alle inspanningen die wij ondernemen, zullen vrijwel geen enkel effect sorteren.</p>
      <p sl="en">Ten vierde: wat betekent dit beleid voor onze economie? Het zal enorm slecht uitpakken. Zoals de heer Pęk reeds terecht heeft aangevoerd, steken we een hoop geld in een tot mislukken gedoemd project waarmee we onszelf, de Europese economie en onze kinderen en kleinkinderen enorme schade berokkenen.</p>
    </intervention>
    <intervention id="4-020" speaker_id="33982" name="Marian-Jean MARINESCU" is_mep="True" mode="spoken" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="ro">De oprichting van de Commissie klimaatverandering is een reactie op de directe gevolgen van klimaatveranderingen op onze planeet, die een gevaar vormen voor het voortbestaan van de mensheid in het algemeen.</p>
      <p sl="ro">We debatteren over het EU-Verdrag, we willen de Gemeenschapsinstellingen versterken, we maken plannen voor de toekomst. Maar hiermee moeten we voorzichtig zijn, misschien is dit geheel zinloos. Onze gezondheid, onze economie, de ecosystemen en onze manier van leven, zoals wij die thans kennen, verkeren in groot gevaar.</p>
      <p sl="ro">Wetenschappers hebben hun standpunt kenbaar gemaakt, en een grote meerderheid van ons is het met hen eens. De wetenschappelijke studies laten niets aan duidelijkheid te wensen over, en ook in Brussel kunnen we inmiddels meemaken hoe zich op één dag weerfenomenen voordoen die eigenlijk aan vier seizoenen toebehoren, wat duidelijk niet normaal is.</p>
      <p sl="ro">De taak van de Commissie klimaatverandering is overduidelijk: een analyse van de huidige situatie maken, een lijst van mogelijke maatregelen ter bestrijding van klimaatverandering opstellen, en concrete voorstellen formuleren voor het desbetreffende Europese beleid, op alle besluitvormingsniveaus.</p>
      <p sl="ro">In de resolutie van vandaag wordt aan de commissie een groot aantal voorstellen voor acties gedaan. Opdat deze voorstellen doeltreffend zijn, dienen zij echter zorgvuldig te worden overwogen en eventueel in het eindverslag van de commissie te worden opgenomen, waarbij suggesties dienen te worden gedaan voor de respectievelijke uitvoeringstermijnen.</p>
      <p sl="ro">Bovendien is het absoluut noodzakelijk dat de Europese instellingen zo spoedig mogelijk een duidelijke strategie voorstellen die internationaal tot voorwerp van onderhandelingen dient te worden gemaakt. Het is zinloos om alleen in Europa actie te ondernemen. Wij moeten een voortrekkersrol spelen in de bestrijding van klimaatverandering op mondiaal niveau.</p>
      <p sl="ro">Rechtvaardige concrete maatregelen, die alleen rekening houden met argumenten die gericht zijn op stabiele levensomstandigheden voor de bevolking, zouden de gevolgen van de klimaatverandering kunnen verminderen. Deze maatregelen dienen op zo kort mogelijke termijn te worden uitgevoerd.</p>
    </intervention>
    <intervention id="4-021" speaker_id="2062" name="Riitta MYLLER" is_mep="True" mode="spoken" nationality="Finland" birth_date="12-07-1956" birth_place="Joensuu" p_group="Socialist Group in the European Parliament" m_state="FI">
      <p sl="fi">Mijnheer de Voorzitter, het ligt voor de hand dat beperking het belangrijkste onderdeel vormt in de strijd tegen de klimaatverandering, maar er is een punt bereikt waarop we ook middelen moeten vinden om ons aan de gevolgen aan te passen.</p>
      <p sl="fi">Het is absoluut juist dat we een pan-Europees kader voor ons aanpassingsbeleid nodig hebben, waarbinnen we zo ambitieus mogelijke gemeenschappelijke doelstellingen, kunnen coördineren en de weg kunnen bereiden voor samenwerking. Toch mogen we niet vergeten dat, zoals hier reeds is opgemerkt, de recepten voor aanpassing ook een zeer lokaal en regionaal karakter hebben, zodat de besluitvormingsbevoegdheid met betrekking tot de toepassing van dergelijke recepten op regionaal niveau moet komen te liggen.</p>
      <p sl="fi">We weten donders goed wat ons te doen staat om ons dusdanig op de toekomst voor te bereiden dat wij onze levensstijl aan veranderde omstandigheden kunnen aanpassen. Zo beschikken wij bijvoorbeeld reeds nu over de nodige bouwtechnologie om gebouwen te construeren die geen energie verbruiken, maar integendeel energie opwekken. Het is ongelofelijk dat op dit terrein geen vorderingen zijn gemaakt, aangezien het om een relatief eenvoudige kwestie gaat.</p>
      <p sl="fi">We weten ook dat de klimaatverandering gevolgen heeft voor de levensomstandigheden van de bevolking. We hebben inmiddels hittegolven meegemaakt, die in verschillende lidstaten vele dodelijke slachtoffers hebben geëist. Daarnaast kunnen zich meer epidemieën voordoen, ook op plaatsen waar deze ziekten tot nu toe onbekend zijn. Op al deze gevaren moet ons gezondheidsstelsel kunnen reageren, waarbij moet zijn gewaarborgd dat iedereen toegang heeft tot gezondheidszorg.</p>
    </intervention>
    <intervention id="4-022" speaker_id="28127" name="Lena EK" is_mep="True" mode="spoken" nationality="Sweden" birth_date="16-01-1958" birth_place="Mönsterås" p_group="Group of the Alliance of Liberals and Democrats for Europe" m_state="SE">
      <p sl="sv">Allereerst zou ik de Commissie en commissaris Stavros Dimas willen danken voor het groenboek over aanpassing aan klimaatverandering. Het is een document dat alle besluitvormers in de politiek en het bedrijfsleven, ja, dat alle Europeanen dienen te lezen om te begrijpen welke uitdagingen ons te wachten staan en wat we eraan moeten doen. Zoals vele sprekers reeds hebben benadrukt, zal immers een zeer groot aantal mensen te maken krijgen met de veranderingen van het klimaat die we kunnen zien aankomen. Tot dusver hebben we het Europese debat voornamelijk in economische termen gevoerd, maar de klimaatverandering zal onze hele leefomgeving wijzigen.</p>
      <p sl="sv">Tot nog toe hebben we het nog niet genoeg over het thema gezondheid gehad. De Wereldgezondheidsorganisatie heeft verklaard dat zich vorig jaar 60 000 sterfgevallen hebben voorgedaan die verband hielden met klimaatverandering. De organisatie pleit voor een geheel nieuwe aanpak op het gebied van maatschappelijke planning, voor geheel nieuwe technologie en voor enorme investeringen. Velen schrikken er misschien van, maar deze investeringen zijn nodig om de klimaatverandering het hoofd te kunnen bieden en de technische ontwikkeling mogelijk te maken, om onze concurrentiepositie ten opzichte van andere werelddelen te kunnen handhaven. Net als in elke technologische revolutie zullen er winnaars en verliezers zijn, maar binnen het gehele EU-systeem werken we eraan dat de Europese industrie en de Europese werknemers in deze situatie als winnaars uit de bus komen. Hiertoe zijn aanzienlijke investeringen, toekomstgerichte beslissingen en grensoverschrijdende samenwerking nodig. Beslissingen op het gebied van vervoer zijn niet meer mogelijk zonder rekening te houden met klimaatverandering. Het is niet mogelijk om over volksgezondheid of onderwijs te discussiëren zonder aandacht te besteden aan klimaatverandering.</p>
      <p sl="sv">Eén van de belangrijkste kwesties waarmee wij ons inmiddels bezighouden, is natuurlijk het watervraagstuk, zowel in Europa als op mondiaal niveau. In de commissie hebben we een delegatie ontvangen van de Malediven, een land waar het hoogste punt twee meter boven de huidige zeespiegel is gelegen. De Malediven zullen gedeeltelijk verdwijnen indien we het klimaatprobleem niet oplossen.</p>
      <p sl="sv">De armste landen zullen het sterkst onder de gevolgen te lijden hebben. Daarom zou ik de Commissie op het hart willen drukken dat het Solidariteitsfonds moet worden versterkt en van meer middelen moet worden voorzien en dat bij het verlenen van EU-bijstand ook aandacht moet worden besteed aan klimaatkwesties. Anders kunnen wij de rest van de wereld niet helpen en zullen wij in 2009 ook geen goed onderhandelingsresultaat bereiken in Kopenhagen. Ik dank u.</p>
    </intervention>
    <intervention id="4-023" speaker_id="28376" name="Leopold Józef RUTOWICZ" is_mep="True" mode="spoken" nationality="Poland" birth_date="18-10-1932" birth_place="Kraków" p_group="Non" m_state="PL">
      <p sl="pl">Mijnheer de Voorzitter, het debat dat de heer Sacconi met zijn vraag heeft geïnitieerd is van groot belang voor de burgers van Europa.</p>
      <p sl="pl">We moeten de bestrijding van klimaatverandering koppelen aan een beperking van veranderingen op de globale markt die voor ons nadelige gevolgen hebben. Ik doel met name op de razendsnelle stijging van de prijs voor olie en gas, waarvan wij de grootste importeur zijn. We moeten ook het scenario onderzoeken met betrekking tot de gevolgen van toenemende CO2 -emissies. Het is een feit dat bomen en planten floreerden toen het CO2 -gehalte in de atmosfeer veel hoger was.</p>
      <p sl="pl">Tijdens het vorige millennium was het mogelijk om van Polen naar Zweden te reizen via de dichtgevroren Oostzee. Ooit werden in mijn land graan en appels geoogst in april. Momenteel beginnen de appelbomen net te bloeien. Om deze reden moet de traditionele theorie over het schadelijke broeikaseffect als gevolg van toenemende CO2 -emissies worden heroverwogen en geconfronteerd met de afwijkende opvattingen van een groot aantal wetenschappers. Het zou wel eens kunnen zijn dat er andere oorzaken zijn aan te wijzen voor deze ongebruikelijke weersomstandigheden en droogten.</p>
      <p sl="pl">Onvolledig inzicht in deze materie kan er natuurlijk toe leiden dat middelen uit onze schatkist onnodig worden uitgegeven. Het is waar dat CO2 -emissies vergezeld gaan van stikstof- en zwavelverbindingen en van deeltjes die schadelijk zijn voor het milieu en de menselijke gezondheid, met name in de onstuitbaar groeiende stedelijke gebieden.</p>
      <p sl="pl">Om redenen van milieubescherming en uit economische overwegingen dient het sectorale beleid zich te concentreren op prioriteiten als: maatregelen ter beperking van de vraag naar koolwaterstoffen, de exploitatie van hernieuwbare energiebronnen, biobrandstoffen, de bevordering van kernenergie, de toepassing van kolen in chemische procédés, niet alleen in elektriciteitscentrales, en het gebruik van elektrische voertuigen in verkeer en communicatie.</p>
      <p sl="pl">Deze prioriteiten zullen tot een significante beperking van de uitstoot van CO2 en andere schadelijke stoffen bijdragen en een meerwaarde opleveren voor de burgers van de Unie. Voor elk van deze gebieden dienen middelen te worden gereserveerd in de vorm van preferentiële prioriteiten en subsidies.</p>
    </intervention>
    <intervention id="4-024" speaker_id="1833" name="Marie Anne ISLER BÉGUIN" is_mep="True" mode="spoken" nationality="France" birth_date="30-06-1956" birth_place="Boulay" p_group="Group of the Greens/European Free Alliance" m_state="FR">
      <p sl="fr">Mijnheer de commissaris, ik zou u een vraag willen stellen. Voelt u zich niet een beetje alleen binnen de Commissie?</p>
      <p sl="fr">Wat u ons voorstelt, is revolutionair. Ik heb het niet over aanpassing, ik ben namelijk van mening dat aanpassing op zichzelf misschien niet de beste oplossing is, aangezien we de gevolgen nog helemaal niet hebben gekwantificeerd. Wat zijn de werkelijke gevolgen van de klimaatverandering? Op het moment kunnen we het echt niet zeggen.</p>
      <p sl="fr">Zeker is dat we de gevolgen wel zullen kunnen kwantificeren als we niets ondernemen. We weten ook waarom we dit punt hebben bereikt. Het is domweg het resultaat van het beleid dat we hebben gevoerd: het landbouwbeleid, het economisch beleid, enz. Kennelijk moeten we dus vraagtekens plaatsen bij het beleid dat we nog steeds ten uitvoer leggen, bijvoorbeeld in ons streven naar economische groei. Eigenlijk zouden we ons moeten afvragen voor welke soort groei we vandaag de dag zouden moeten kiezen om de klimaatverandering af te remmen. Wat betekent het onder deze omstandigheden wanneer we al onze lidstaten tot groei aansporen?</p>
      <p sl="fr">Dit zijn fundamentele vragen, mijnheer Dimas, en u roept ons ertoe op deze vragen nu te stellen, aangezien het hier niet slechts om een vraagstuk voor de Commissie of voor de Tijdelijke Commissie klimaatverandering gaat. Het is een vraagstuk dat de hele wereld en ieder van ons afzonderlijk aangaat. Ik ben er geen voorstander van om als het ware onze verantwoordelijkheid te ontlopen of onze medeburgers zelfs te misleiden door hen te doen geloven dat we ons kunnen aanpassen aan de klimaatverandering en dat de situatie uiteindelijk misschien niet zo ernstig is omdat we over aanpassingsmiddelen beschikken. Nee, mijnheer commissaris, daarmee zouden we de burgers zand in de ogen strooien.</p>
      <p sl="fr">Aangezien we met de voorstellen inzake klimaatverandering nog aan het begin staan, zijn wij bezig met de voorbereiding van een energiepakket, en we beseffen dat we veel tegenstand zullen ondervinden als het erom gaat maatregelen vast te stellen op het door ons gewenste niveau, dat evenwel een minimum minimorum is. Zoals u kunt zien, hebben we nog een lange weg te gaan. Ik wil niet zeggen dat uw voorstellen slecht zijn. Uw voorstellen zijn bemoedigend, maar de revolutie die u voorstelt moet worden gekwantificeerd om de andere commissarissen ervan te kunnen overtuigen dat we een andere weg in moeten slaan. U zult de landbouwcommissaris ervan moeten overtuigen dat we een andere weg moeten inslaan. U zult de heer Louis Michel ervan moeten overtuigen dat we het thema klimaatverandering moeten opnemen in de partnerschapsovereenkomsten met de Afrikaanse landen. We moeten ons Afrikaans beleid te herzien, en dit beleid dient te worden geïntegreerd in de synergie die we met de Afrikaanse landen hebben opgebouwd.</p>
      <p sl="fr">Vandaag of morgen zal de heer Sarkozy een Unie van de Middellandse Zee voorstellen. Maar welke voorstellen heeft hij in dit verband gedaan ter bestrijding van de klimaatverandering? De mediterrane landen ondervinden hiervan de directe gevolgen. Ik wens u veel succes, mijnheer de commissaris, want u zult het ongetwijfeld moeilijk krijgen met uw werk.</p>
    </intervention>
    <intervention id="4-025" speaker_id="28977" name="Roberto MUSACCHIO" is_mep="True" mode="spoken" nationality="Italy" birth_date="03-09-1956" birth_place="Miami " p_group="Confederal Group of the European United Left - Nordic Green Left" m_state="IT">
      <p sl="it">Mijnheer de Voorzitter, dames en heren, ik zal mij op twee punten concentreren. Vandaag de dag hebben miljarden mensen nog steeds geen toegang tot water, en honderden miljoenen sterven als gevolg hiervan. Door de klimaatverandering zal deze situatie ongetwijfeld nog verslechteren. Vooral werelddelen als Afrika, waar toch al verschrikkelijke omstandigheden heersen, worden hiervan de dupe en worden, hoewel zij het milieu in mindere mate vervuilen, zwaarder getroffen door de klimaatverandering.</p>
      <p sl="it">Het recht op water moet een absolute prioriteit van het aanpassingsbeleid worden. Ik spreek van het “recht” op water, omdat dit recht nog steeds nergens is verankerd. In internationale documenten wordt verwezen naar de “behoefte aan water”, terwijl heuse militaire en economische oorlogen worden gevoerd met het doel het in bezit te nemen en in een economisch goed te veranderen. Daarom is het noodzakelijk om het recht op water te bekrachtigen en een beleid te voeren dat erop is gericht dat recht ten uitvoer te leggen. In dit opzicht zou het zinvol kunnen zijn om – en hier vraag ik de aandacht van de commissaris – een waterprotocol op te stellen en op te nemen in de tekst van de opvolgers van de overeenkomst van Kyoto.</p>
      <p sl="it">Even belangrijk als water is de bodem. We hebben een Europese richtlijn die moet worden goedgekeurd. We moeten de woestijnvorming bestrijden en meer bewustzijn creëren voor de rol van de bodem als factor voor een evenwichtig klimaat: dat is de strekking van deze richtlijn. Goede landbouwpraktijken kunnen, in tegenstelling tot de productie van biodiesel, zowel de voedselopbrengst als de koolstofopslag waarborgen. Aanpassing betekent dus niet dat we capituleren voor de klimaatverandering, maar dat we ingrijpen om de klimaatverandering tegen te gaan.</p>
    </intervention>
    <intervention id="4-026" speaker_id="23286" name="Graham BOOTH" is_mep="True" mode="spoken" nationality="United Kingdom" birth_date="29-03-1940" birth_place="Paignton" p_group="Independence/Democracy Group" m_state="GB">
      <p sl="en">Mijnheer de Voorzitter, de EU is er trots op dat zij de aanbevelingen van de Intergouvernementele Werkgroep (IPCC) over maatregelen ter bestrijding van klimaatverandering is gevolgd en de lidstaten ertoe heeft overgehaald grote bedragen uit te trekken voor projecten ter beperking van de koolstofuitstoot. Maar heeft u niet op het verkeerde paard gewed?</p>
      <p sl="en">Vorige maand heeft een groot aantal vooraanstaande wetenschappers en klimatologen uit de hele wereld in New York vergaderd en na twee dagen durende ernstige discussies de Verklaring van Manhattan afgegeven, waarin categorisch wordt gesteld dat er geen overtuigend bewijs is dat de door moderne industriële activiteiten geproduceerde CO2 -emissies in het verleden, thans of in de toekomst de oorzaak zijn van catastrofale klimaatveranderingen, en dat aanpassing, waar nodig, aanzienlijk kosteneffectiever is dan pogingen tot indamming. Zijn doen de aanbeveling dat de wereldleiders de opvattingen van de Intergouvernementele Werkgroep van de VN inzake klimaatverandering dienen te verwerpen, evenals populaire werken die een onjuist beeld geven, zoals An Inconvenient Truth , en dat alle belastingen, voorschriften en andere interventies die een vermindering van de CO2 -emissies beogen, onmiddellijk worden ingetrokken.</p>
      <p sl="en">Ten slotte heeft Lord Lawson, lid van de speciale commissie inzake klimaatverandering van het Hogerhuis, het volgende gezegd: “De gemiddelde temperatuur in Helsinki bedraagt 5°C, die in Singapore meer dan 27°C – dit is een verschil van 22°. Als mensen dat goed kunnen uithouden, is niet in te zien waarom ze zich niet zouden kunnen aanpassen aan een verandering van 3°, als ze daarvoor 100 jaar de tijd krijgen.”</p>
      <p sl="en">Ik zou u willen aanbevelen de adviezen van de Verklaring van Manhattan op te volgen.</p>
    </intervention>
    <intervention id="4-027" speaker_id="28359" name="Jana BOBOŠÍKOVÁ" is_mep="True" mode="spoken" nationality="Czechia" birth_date="29-08-1964" birth_place="Praha" p_group="Non" m_state="CZ">
      <p sl="cs">Ondanks mijn twijfels dat de temperatuurveranderingen die wij registreren, door de mens zijn veroorzaakt, zou ik mijn steun willen uitspreken voor een aantal centrale punten van het verslag van de heer Sacconi. Evenals de rapporteur ben ik van mening dat het groenboek een analyse van de sociaaleconomische dimensie ontbeert, evenals een onderzoek naar de te verwachten consequenties voor de betrokken bevolkingen en naar het verband tussen individuele sectoren met betrekking tot de aanpassing aan de gevolgen. Ik steun ook de eis dat de Raad de drempels voor de beschikbaarstelling van middelen uit het Solidariteitsfonds van de EU moet verlagen en dat de commissaris een studie moet uitvoeren naar de economische aspecten van de aanpassing en scenario’s ontwikkelt voor het opmaken van een balans over de kosten en baten van aanpassing.</p>
      <p sl="cs">Dames en heren, ik ben er vast van overtuigd dat wij, als wij de belangen van de burgers van de EU willen behartigen, moeten investeren in onderzoek, ontwikkeling en onderwijs op het gebied van kernenergie. Uit wetenschappelijk onderzoek blijkt dat kernenergie geen CO2 produceert en slechts in minimale mate bijdraagt tot klimaatverandering. Bovendien is het de goedkoopste siliciumtechnologie, die tevens betrouwbaar en veilig is. Volgens mij wordt in het groenboek dat wij hier vandaag bediscussiëren ten onrechte slechts marginaal naar kernenergie verwezen.</p>
    </intervention>
    <intervention id="4-028" speaker_id="2209" name="Agnes SCHIERHUBER" is_mep="True" mode="spoken" nationality="Austria" birth_date="31-05-1946" birth_place="Reith" p_group="Group of the European People's Party (Christian Democrats) and European Democrats" m_state="AT">
      <p sl="de">Mijnheer de Voorzitter, mijnheer de commissaris, dames en heren, de landbouw en de bosbouw behoren tot de economische sectoren die het zwaarst door de klimaatverandering worden getroffen, zodat zij groot belang hebben bij doeltreffende klimaatbeschermingsmaatregelen, ook op mondiaal niveau. Alle staten – met name de ontwikkelingslanden – dienen te worden betrokken bij de regeling voor de periode na Kyoto. Bindende doelstellingen voor de ontwikkelingslanden zijn van essentieel belang, maar de emissies moeten binnen een redelijke termijn worden gereduceerd.</p>
      <p sl="de">Door veehouderij en het gebruik van meststoffen draagt de landbouw tot de uitstoot van broeikasgassen bij. Anders dan de emissies van de industrie, het verkeer en verwarming zijn dit natuurlijke emissies. Ik zal u een paar voorbeelden geven: in Oostenrijk is de landbouw verantwoordelijk voor slechts 8,66 procent van de emissies. Sinds 1990 zijn deze emissies met rond veertien procent teruggebracht. Naast het afvalbeheer is de landbouw in Oostenrijk de enige sector die het Oostenrijkse Kyoto-streefdoel van een vermindering met dertien procent heeft verwezenlijkt.</p>
      <p sl="de">De landbouw biedt mogelijkheden als de opslag van CO2 in de bodem, een optimaal gebruik van humus en de productie van biomassa als energiebron. Mijnheer de Voorzitter, ik zou erop willen wijzen dat ook de industrie in Oostenrijk zich grote inspanningen heeft getroost om de emissies zoveel mogelijk te beperken.</p>
      <p sl="de">Thans is rond negen procent van de totale uitstoot aan broeikasgassen in de EU afkomstig uit de landbouw, waaruit volgt dat de landbouw het milieu in veel mindere mate vervuilt dan het energiegebruik, dat goed is voor 59 procent, of het verkeer, met 21 procent. Mijnheer de commissaris, indien we de klimaatverandering daadwerkelijk willen beteugelen, moeten we ons ten doel stellen energiegebruik te vermijden en de energie-efficiëntie te vergroten.</p>
    </intervention>
    <intervention id="4-029" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">De klimaatveranderingen zijn steeds duidelijker merkbaar, en de mensheid dient zijn gedrag te wijzigen en meer aandacht te besteden aan milieubescherming.</p>
      <p sl="ro">Europa heeft inmiddels al te maken met zeer hoge temperaturen tijdens de zomer, met droogten die door zware regenval en overstromingen worden gevolgd, met zware stormen en de verwoestijning van uitgestrekte gebieden, met name in de zuidelijke en oostelijke regio’s.</p>
      <p sl="ro">Ook in Roemenië zijn de gevolgen van de klimaatverandering niet uitgebleven. In de afgelopen jaren hebben zich verwoestende overstromingen, hittegolven, zware stormen, woestijnvorming in het zuiden en het oosten van het land en een daling van de neerslag voorgedaan. Al deze gebeurtenissen hebben mensenlevens geëist, omvangrijke materiële schade veroorzaakt en tot een afname van de landbouwproductie geleid.</p>
      <p sl="ro">Europa moet nu doortastend optreden om de gevolgen van de klimaatverandering te verminderen. Europa moet maatregelen treffen ten behoeve van een beter waterbeheer, de bescherming tegen overstromingen, de zuivering van afvalwater, de bescherming van kustgebieden, de verhoging van de energie-efficiëntie, de vermindering van broeikasgasemissies. milieuvriendelijkere landbouw, milieuvriendelijk vervoer en het stoppen van de ontbossing.</p>
      <p sl="ro">Er dient speciale aandacht te worden geschonken aan de gebieden die door woestijnvorming zijn getroffen. Europa moet de mogelijkheid onderzoeken om te investeren in een irrigatiefaciliteit die erop is gericht lidstaten waar als gevolg van woestijnvorming een daling van de landbouwproductie dreigt, te ondersteunen bij de opbouw of verbetering van hun irrigatiesystemen.</p>
      <p sl="ro">Ik feliciteer de Commissie met haar groenboek inzake een nieuw stedelijk mobiliteitsbeleid. Twintig procent van de Europese automobilisten zou kunnen overstappen op het openbaar vervoer. Ook zou een verlaging van de maximumsnelheid bijdragen tot de bestrijding van het broeikaseffect.</p>
      <p sl="ro">De opname van de luchtvaart in het emissiehandelssysteem is een eerste stap vooruit. De opname van de scheepvaart in dit systeem wordt eveneens overwogen.</p>
      <p sl="ro">Helaas zijn de nodige maatregelen voor de beperking van de klimaatverandering noch in voldoende mate noch op samenhangende wijze geïntegreerd in de huidige begroting van de Unie. De begroting voor klimaatverandering is aan de bescheiden kant.</p>
    </intervention>
    <intervention id="4-030" speaker_id="28209" name="Anne LAPERROUZE" is_mep="True" mode="spoken" nationality="France" birth_date="04-07-1956" birth_place="Puylaurens" p_group="Group of the Alliance of Liberals and Democrats for Europe" m_state="FR">
      <p sl="fr">Mijnheer de Voorzitter, commissaris, dames en heren, de gevolgen van de klimaatverandering zijn duidelijk zichtbaar en zullen zich alleen nog maar sterker doen gevoelen. Wij weten dat we dit fenomeen, ondanks de uitvoering van een ambitieus bestrijdingsbeleid, hooguit kunnen stabiliseren, zodat we ons aan de gevolgen moeten aanpassen.</p>
      <p sl="fr">Voor een dergelijke aanpassing aan de klimaatverandering is op vele gebieden een ambitieuze financiering vereist. De belangrijkste gebieden zijn mijns inziens: gezondheidszorg, landbouw, waterbescherming, huisvesting en migratie. Daarom moet ons beleid ter ondersteuning van het Europees onderzoek prioriteit verlenen aan deze gebieden. De bestrijding van broeikasgasemissies en aanpassing aan de klimaatverandering dienen verplichte voorwaarden voor de toekenning van Europese subsidies te worden.</p>
      <p sl="fr">Het gaat om een mondiaal probleem; er zijn dus ook mondiale reacties vereist. De Europese Unie moet er alles aan doen om op mondiaal niveau een beleid inzake de aanpassing aan de klimaatverandering in te voeren. Dit beleid dient bij de uitwerking van plannen op het gebied van volksgezondheid en landbouw rekening te houden met het toenemende aantal natuurrampen. Dit beleid dient vooral te zijn gericht op de meest kwetsbare landen, dat wil zeggen de armste landen. Net zoals wij hopen te kunnen profiteren van de vruchten van het Europees onderzoek moeten wij ervoor zorgen dat de ontwikkelingslanden er eveneens baat bij hebben. We moeten voor de overdracht van onze technologieën naar derde landen zorgen zonder daarvoor per se een vergoeding te verwachten.</p>
      <p sl="fr">Evenwel betekent aanpassing aan de klimaatverandering niet slechts intensiever gebruik van technologie. We moeten ook naar praktijken kijken die door vroegere generaties zijn overgeleverd. Zo zijn bijvoorbeeld de oude boerderijen in mijn regio, het zuiden van Frankrijk, pal naar het zuiden gericht: de bewoners beseften dat het huis hen door deze ligging tegen de oosten- en westenwinden beschermde, en dat het in de winter lichter en warmer was, en koeler in de zomer dankzij de schaduw van de bomen. Het waren bioklimatologische huizen.</p>
      <p sl="fr">Tegenwoordig zijn dergelijke beginselen in onbruik geraakt, hoewel ze zo eenvoudig zijn. We moeten dergelijke eenvoudige, zinvolle praktijken weer in ere herstellen en onderzoek naar betere huisvesting blijven bevorderen. In deze sector moeten we oplossingen vinden die bijvoorbeeld het gebruik van energie voor klimaatregeling in huizen overbodig maken. We moeten het belang van energie-efficiënte huizen benadrukken.</p>
      <p sl="fr">Ten slotte moeten we van de bewustmaking van het publiek overgaan tot voorlichting en opleiding. We moeten geschikte en weldoordachte praktijken doorgeven aan de jongere generaties, en natuurlijk moet ook onze generatie zich ermee vertrouwd maken.</p>
      <p sl="fr">Ik zou willen besluiten met felicitaties aan de heer Sacconi voor zijn uitstekende en tot in de puntjes verzorgde verslag.</p>
    </intervention>
    <intervention id="4-031" speaker_id="28586" name="Dimitrios PAPADIMOULIS" is_mep="True" mode="spoken" nationality="Greece" birth_date="21-03-1955" birth_place="Athina" m_state="GR">
      <p sl="el">Mijnheer de Voorzitter! Mijnheer de commissaris, ik heb met belangstelling naar uw openingstoespraak geluisterd. U heeft vele medestanders in dit Parlement, maar ik vrees dat er binnen de Commissie zelf duidelijk minder mensen zijn die zich in deze doelstellingen van u kunnen vinden.</p>
      <p sl="el">Om in het voorste gelid te kunnen deelnemen aan de strijd tegen de klimaatverandering moet de EU vooral consequenter zijn waar het om haar eigen aankondigingen gaat. Als u het dus terecht over mainstreaming heeft en zegt dat we de broeikasgasemissies moeten terugdringen, mag de Commissie de afhankelijkheid van de EU van koolstof en benzine niet langer subsidiëren. De Commissie en de Raad moeten het in hun extern beleid niet op een akkoordje gooien met de heer Bush, maar in plaats daarvan druk op hem uitoefenen zodat hij zich aan die overeenkomsten houdt. Het beleid moet de armere landen helpen door middel van technologieoverdracht en een steunpakket, zodat zij kunnen deelnemen aan de mondiale alliantie. U moet ook luisteren naar de kritiek van het Europees Parlement op de obsessie met biobrandstoffen, die het regenwoud in het Amazonegebied vernietigen, het wereldklimaat te gronde richten, de voedselprijzen doen verdubbelen en zodoende druk uitoefenen op de armere delen van de samenleving.</p>
      <p sl="el">Tot slot zeg ik u, mijnheer de commissaris, dat wij achter u staan, maar dat u meer vechtlust moet tonen om uiteindelijk de Commissie aan uw kant te krijgen.</p>
      <a text="(Applaus)"/>
    </intervention>
    <intervention id="4-032" speaker_id="28119" name="Kathy SINNOTT" is_mep="True" mode="spoken" nationality="Ireland" birth_date="29-09-1950" birth_place="Chicago " p_group="Independence/Democracy Group" m_state="IE">
      <p sl="en">Mijnheer de Voorzitter, de verandering van het klimaat is een uitdaging voor ons allemaal. We mogen niet vergeten dat we deze wereld niet alleen met anderen van de huidige generatie delen, maar ook met hen die na ons komen. Ten behoeve van een doeltreffend beleid is het evenwel nodig om een onderscheid te maken tussen door de mens veroorzaakte en natuurlijke klimaatverandering. Eerstgenoemde is het gevolg van onze activiteiten; laatstgenoemde is een natuurlijk proces. Ons landschap, onze bodem en onze riviersystemen zijn allemaal het resultaat van natuurlijke, voortdurende klimaatverandering. Door de mens veroorzaakte klimaatverandering kan niet door de beugel. De reactie daarop is verandering – verandering van brandstoffen, verandering van het consumptiegedrag en verandering van mentaliteit.</p>
      <p sl="en">Deze onderscheiding betekent niet dat natuurlijke klimaatverandering niet ook zorgen baart, maar het antwoord daarop luidt aanpassing. De archeologen vertellen ons dat mensen zich in de prehistorie, toen het klimaat veranderde, moesten aanpassen; wie dat niet kon stierf. Vandaag de dag heeft de mensheid zich diep ingegraven in de aardkorst. Onze gewoonten en behuizingen zijn onflexibel geworden. Een ijstijd of een hittetijdperk komt ons momenteel niet goed uit: “kom over een eon of zo maar eens terug”.</p>
      <p sl="en">Het antwoord op natuurlijke klimaatverandering moet bestaan in langetermijnplanning, intelligente voorbereiding en gezond verstand. Niet in overstromingsgebieden bouwen. Loofbossen planten. Bedreigde kustlijnen versterken. Onze benadering inzake klimaatverandering moet het evenwicht houden tussen verandering en aanpassing, tussen menselijke en natuurlijke factoren, en we moeten de beschikbare middelen op doeltreffende wijze gebruiken.</p>
    </intervention>
    <intervention id="4-033" speaker_id="24029" name="Koenraad DILLEN" is_mep="True" mode="spoken" nationality="Belgium" birth_date="06-11-1964" birth_place="Mortsel" p_group="Non" m_state="BE">
      <p sl="nl">Voorzitter, collega’s, de strijd tegen de opwarming van het klimaat is geen Europese strijd, maar moet een strijd van de hele planeet worden. Zo niet, zijn alle grootse plannen zinloos en zijn het weer alleen de Europeanen, die zeer zware inspanningen moeten leveren voor resultaten die alleen maar een druppel op een gloeiende plaat zullen blijven.</p>
      <p sl="nl">Ook vandaag is de Europese dadendrang niet te stuiten. Alweer liggen grootse en onhaalbare doelen voor ons. De Europese top in maart van dit jaar stelde vast dat de uitstoot van broeikasgassen tegen 2020 met twintig procent moet dalen en hernieuwbare energie moet zorgen voor twintig procent van de behoefte van de Unie. Maar een van de grote vragen blijft natuurlijk: wie gaat dat betalen?</p>
      <p sl="nl">Voor het klimaatplan zou door bedrijven en consumenten zo maar even 60 miljard euro per jaar moeten worden opgehoest, wat voor mijn land, België, zou neerkomen op 2 miljard euro per jaar en globaal op minstens 200 euro per burger. Niet alleen een enorme belastingverhoging dreigt, maar bovendien is dit een factor die bedrijven dreigt aan te zetten tot verhuis naar het buitenland, waar de milieuvoorschriften minder streng zijn.</p>
      <p sl="nl">“Kurieren am Symptom ” blijft het dus, zolang niet alle spelers op wereldvlak bereid zijn mee de nodige inspanningen te leveren.</p>
    </intervention>
    <intervention id="4-035" speaker_id="28399" name="Antonio LÓPEZ-ISTÚRIZ WHITE" is_mep="True" mode="spoken" nationality="Spain" birth_date="01-04-1970" birth_place="Pamplona" m_state="ES">
      <p sl="es">Dank u, mijnheer de Voorzitter. Allereerst wil ik de heer Sacconi feliciteren met zijn vraag, die ons in de gelegenheid stelt hier vandaag over klimaatverandering te discussiëren. Mijn collega’s zullen het over meer technische aspecten hebben, maar ik wil deze gelegenheid aangrijpen om de commissaris te danken en vooral om mijn steun te betuigen aan alles wat hij in dit verband onderneemt: hij was een van de pioniers en een van de eersten die het thema klimaatverandering hier in Brussel hebben aangekaart.</p>
      <p sl="es">Waar ik vooral voor pleit is dat er aandacht wordt besteed aan specifieke geografische kenmerken, en met name bepaalde streken, namelijk, wat u niet zal verrassen, de eilandregio’s. De prachtige Griekse eilanden – net als de Balearen, die ik hier vertegenwoordig – kunnen in de toekomst gevaar lopen vanwege de klimaatveranderingen. Mijns inziens moet de Commissie niet alleen het specifieke karakter van de ultraperifere regio’s erkennen, maar moet zij ook rekening houden met het eilandaspect en natuurlijk ook met berg- en kustgebieden.</p>
      <p sl="es">De studies van het Spaanse Instituut voor oceanografie en vele andere instellingen wijzen op het feit dat de Middellandse Zee een snel opwarmingsproces doormaakt en dat de zeespiegel stijgt. Dit kan ernstige gevolgen voor de kustlijn hebben, met name voor de stranden, die onder water zouden komen te staan, met alle gevolgen van dien voor het toerisme, onze belangrijkste inkomstenbron.</p>
      <p sl="es">In het geval van de Balearen, dat hier als voorbeeld dient, zijn de temperaturen in de afgelopen jaren aanmerkelijk gestegen, wat aanleiding geeft tot bezorgdheid.</p>
      <p sl="es">Het groenboek dient ook een toezegging te bevatten dat regio’s worden ondersteund waar grote investeringen nodig zijn om de gevolgen van de klimaatverandering tegen te gaan.</p>
      <p sl="es">Tot besluit wil ik mijn persoonlijke doelstelling en die van de Europese Volkspartij omlijnen, namelijk dat de Europese Unie een voortrekkersrol heeft op het gebied van koolstofvrije en koolstofarme technologieën. Wij zijn er vast van overtuigd dat een spoedige en moedige overgang naar modernere en efficiëntere technologieën niet alleen het klimaat ten goede komt en de basis vormt voor een mondiale oplossing, maar ook van voordeel zal zijn voor de economie, aangezien wij daardoor minder afhankelijk worden van de invoer van fossiele brandstoffen.</p>
    </intervention>
    <intervention id="4-036" speaker_id="4558" name="Dorette CORBEY" is_mep="True" mode="spoken" nationality="Netherlands" birth_date="19-07-1957" birth_place="Eindhoven" p_group="Socialist Group in the European Parliament" m_state="NL">
      <p sl="nl">Voorzitter, commissaris, collega’s, aanpassing aan klimaatverandering moet snel veel meer aandacht krijgen, want wat we ook doen om klimaatverandering tegen te gaan, er zijn investeringen nodig om de samenlevingen aan te passen aan de stijgende zeespiegel, meer water in de rivieren, of juist minder water en droogte. Dat alles heeft gevolgen voor de veiligheid, de waterhuishouding, de bodem, de landbouw, maar zeker ook voor de volksgezondheid.</p>
      <p sl="nl">Sommige gebieden moeten zich voorbereiden op ernstige droogte en meer hitte. Irrigatiesystemen, maar ook schone ontziltingsinstallaties zijn dan de oplossingen. Andere gebieden krijgen te maken met wateroverlast en moeten investeren in de ophoging van de dijken. Het is aan de lidstaten zelf om plannen te maken en de gevolgen van klimaatverandering te analyseren en zich erop voor te bereiden.</p>
      <p sl="nl">Maar drie punten zijn van belang. Allereerst is solidariteit écht nodig; sommige landen worden meegetrokken door anderen en sommige landen hebben meer draagkracht dan anderen. Het spreekt voor zich dat er binnen de Europese Unie ook een gezamenlijke verantwoordelijkheid is.</p>
      <p sl="nl">Ten tweede betekent dat dat er ook een gezamenlijke bron van financiering moet zijn. We moeten zoeken naar bronnen van financiering en het ligt voor de hand om te kijken naar de structuurfondsen, maar ook naar de opbrengsten van de ETS-veilingen.</p>
      <p sl="nl">Ten derde moet solidariteit natuurlijk ook gelden voor ontwikkelingslanden. Veel Afrikaanse en Aziatische landen hebben zelf nauwelijks bijgedragen tot de klimaatverandering, maar ondervinden wel de hinder daarvan. Daar moeten goede en solide financieringsbronnen voor gevonden worden en ook hier ligt het voor de hand om te kijken naar de ETS-gelden.</p>
    </intervention>
    <intervention id="4-037" speaker_id="37008" name="Jens HOLM" is_mep="True" mode="spoken" nationality="Sweden" birth_date="18-04-1971" birth_place="Sundsvall" p_group="Confederal Group of the European United Left - Nordic Green Left" m_state="SE">
      <p sl="sv">In dit verslag verzoeken wij om maatregelen die zijn gericht op de acceptatie door de landbouwsector van zijn verantwoordelijkheid voor het klimaat. Tot de landbouwsector behoort ook de veehouderijsector, die achttien procent van de wereldwijde broeikasgasemissies veroorzaakt. Achttien procent! Dit verklaart de FAO in haar rapport “Livestock’s long shadow” van 2006. Wat kunnen we doen om dit aandeel van achttien procent van de emissies terug te brengen? In zijn toespraak voor de Tijdelijke Commissie klimaatverandering heeft Rajendra Pachauri, de voorzitter van de IPCC, opgeroepen tot een vermindering van de vleesconsumptie. Hij heeft helemaal gelijk. Nooit tevoren in de geschiedenis van de mensheid hebben we zoveel vlees gegeten als nu. Sinds de jaren vijftig is de mondiale vleesproductie vervijfvoudigd. Dit is geen houdbare toestand. Ik zou commissaris Dimas willen vragen: bent u het met Rajendra Pachauri eens dat we minder vlees moeten eten? Ik verzoek de Commissie een plan te ontwerpen voor de vermindering van de vleesconsumptie.</p>
      <p sl="sv">Tot slot enkele suggesties: een voorlichtingscampagne over vegetarische voeding, een oproep aan de lidstaten om een vleesbelasting in te voeren, zodat vlees duurder en vegetarische voeding goedkoper wordt, de bevordering van groene voeding in onze eigen EU-instellingen; zo zou bijvoorbeeld een vegetarische week in het Europees Parlement, de Commissie en de Raad een goed, eigentijds en groen startsein zijn voor een duurzamere Unie.</p>
    </intervention>
    <intervention id="4-038" speaker_id="4347" name="Christine DE VEYRAC" is_mep="True" mode="spoken" nationality="France" birth_date="06-11-1959" birth_place="Toulouse" p_group="Group of the European People's Party (Christian Democrats)" m_state="FR">
      <p sl="fr">Mijnheer de Voorzitter, commissaris, dames en heren, ik stem voor het klimaatpakket omdat Europa aan de vooravond van de internationale onderhandelingen in Kopenhagen een sterk signaal moet geven aan de wereld.</p>
      <p sl="fr">Ik moet u zeggen dat werknemers en werkgevers in mijn kieskring uiterst bezorgd zijn over het voorstel om de kosteloze CO2 -emissiequota af te schaffen en de quota voortaan te veilen.</p>
      <p sl="fr">Dit voorstel zou een dubbele verhoging betekenen van de lasten voor Europese ondernemingen, die zouden moeten opdraaien voor CO2 -emissies boven de quota, maar ook voor alle CO2 -emissies vanaf de eerste ton die wordt geproduceerd. Op die manier zouden de Europese ondernemingen met een ongekende kostenstijging worden geconfronteerd.</p>
      <p sl="fr">Indien deze aanpak wereldwijd zou worden toegepast, zou dat prima zijn: dan zaten we allemaal in hetzelfde schuitje. Maar als deze verplichting alleen voor Europese ondernemingen geldt, worden zij financieel gestraft en dreigen banen naar landen buiten de Unie te worden verplaatst. Moeten we dit idee om vanaf de eerste geproduceerde ton voor alle CO2 -emissies te betalen, dan maar weer verwerpen? Ik denk het niet, want de uiteindelijke doelstelling is loffelijk.</p>
      <p sl="fr">Toch moet Europa in dit geval een eerlijk mechanisme hebben dat uit heffingen op de invoer uit derde landen bestaat die zich niet dezelfde milieu-inspanningen getroosten als Europese ondernemingen. Ja, laten we een “koolstofbelasting” invoeren: dit is zeker geen bangig protectionistisch instrument, maar een instrument dat erop is gericht een eerlijke en onverstoorde handel op mondiaal niveau te waarborgen, wat een fundamentele doelstelling van de Europese Unie en de WTO is.</p>
      <p sl="fr">Voor het overige juich ik de verschillende voorstellen van de Commissie toe. Zij moeten worden beschouwd als een positieve stap die waarborgt dat zoveel mogelijk economische sectoren worden opgenomen in de mechanismen ter bestrijding van klimaatverandering, zoals het emissiehandelssysteem, maar ook andere. Ik wijs er met name op dat de vervoerssector, die zo vaak aan de schandpaal wordt genageld, voorbereidingen treft om een eigen bijdrage te leveren, wat ik toejuich.</p>
      <p sl="fr">Tot besluit hoop ik dat we snel een akkoord kunnen bereiken, dat wil zeggen voor het eind van het jaar, en dat dit klimaatpakket dus zo spoedig mogelijk ten uitvoer kan worden gelegd.</p>
    </intervention>
    <intervention id="4-039" speaker_id="34728" name="Matthias GROOTE" is_mep="True" mode="spoken" nationality="Germany" birth_date="21-10-1973" birth_place="Leer" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Mijnheer de Voorzitter, commissaris, dames en heren, klimaatverandering is een feit, dat is wetenschappelijk bewezen. Het vierde evaluatieverslag van de IPCC stelt in alle duidelijkheid dat geen enkele regio van Europa gevrijwaard zal zijn van de gevolgen.</p>
      <p sl="de">Het is belangrijk om de stijging van de temperatuur tot maximaal twee graden te beperken. Maar ook een aardopwarming van minder dan twee graden zou voor bepaalde Europese regio’s negatieve economische en ecologische gevolgen hebben.</p>
      <p sl="de">Daarom moet Europa nu in actie komen. We moeten nu aanpassingsmaatregelen invoeren, en wel op vele beleidsgebieden. De klimaatverandering biedt evenwel ook kansen; kansen, omdat we ons middels aanpassingsmaatregelen op de klimaatverandering kunnen voorbereiden.</p>
      <p sl="de">Wanneer we over aanpassingsmaatregelen nadenken zouden we ook het proces van Lissabon moeten afstemmen op de uitdagingen van de klimaatverandering. Hierdoor krijgen wij de kans een milieubewust industrieel beleid tot stand te brengen: een economisch en industrieel beleid dat economische groei loskoppelt van de uitstoot van CO2 en broeikasgassen. Dat is de sleutel tot succes. Ik zou hier een vraag willen stellen aan de commissaris: in welke mate wordt in de Commissie in de context van klimaatverandering over het proces van Lissabon gediscussieerd?</p>
      <p sl="de">Mijn tweede punt is het volgende: het is tevens van belang om erop toe te zien dat de lokale en regionale besluitvormers op de hoogte zijn van de gevolgen van de klimaatverandering voor hun gebied. Welke invloed heeft de klimaatverandering op de verschillende regio’s? Dit is erg belangrijk voor bijvoorbeeld de ruimtelijke ordening. Daarom steun ik het voorstel in de ontwerpresolutie om een Europese gegevensbank op te richten die toegankelijk is voor regionale besluitvormers en hen wegwijs kan maken met betrekking tot hun ruimtelijkeordeningsbeleid.</p>
    </intervention>
    <intervention id="4-040" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Mijnheer de Voorzitter, mag ik voorstellen dat we ophouden met ruziën over de klimaatverandering en met verwijten aan specifieke sectoren, alsof de ene sector meer schuld heeft dan de andere? Deze indruk ontstaat vooral met betrekking tot de rol van de landbouw. Europa is machteloos als het op eigen houtje iets moet ondernemen tegen de klimaatverandering, maar het kan een o zo belangrijke leidende rol spelen. Er moeten op mondiaal niveau gecoördineerde maatregelen komen, en dat wordt nu algemeen erkend.</p>
      <p sl="en">Ik zou specifiek willen ingaan op het debat over de landbouwsector. De landbouw draagt inderdaad bij tot klimaatverandering, maar ondervindt hier ook zelf de gevolgen van; hier werd reeds op gewezen. Men moet evenwel ook bedenken dat via landbouw voedsel wordt geproduceerd, en dat wij zonder voedsel niet kunnen leven. De mondiale vraag naar voedsel zal in de komende twintig jaar naar schatting met vijftig procent toenemen, maar de landbouw kan middels koolstofvastlegging, anaërobe vergisting, het aanplanten van bossen en vooral via windenergie een bijdrage leveren tot dit debat.</p>
      <p sl="en">Wat betreft de situatie in Ierland zijn we erin geslaagd onze van de landbouw afkomstige emissies sinds 1990 met drie procent te verminderen, maar daar staat tegenover dat de emissies in de vervoerssector met 163 procent zijn gestegen. In de industrie is er een stijging met 23 procent en op het gebied van energie 32 procent. Als nu de landbouw op de korrel wordt genomen, bestaat het gevaar de in Europa de veestapel en de emissies worden gereduceerd, maar dat de productie naar derde landen wordt verplaatst, waar we absoluut niets mee opschieten. We moeten hiermee dus voorzichtig zijn.</p>
      <p sl="en">Traditionele praktijken, zoals het omspitten van uw tuin in de herfst en deze in de winter braak laten liggen mogen nu volstrekt niet meer. Nou, dan ben ik schuldig, want ik doe het nog steeds. Laten we redelijk blijven in dit debat. Laten we aan onderzoek en ontwikkeling doen zodat we geen stappen terug doen, maar voorwaarts gaan met positieve oplossingen. Neem het voorbeeld India. In India leeft zeventien procent van de wereldbevolking, maar het draagt slechts vier procent bij tot de wereldwijde uitstoot van broeikasgassen. India moet zich verder ontwikkelen om voor zijn arme bevolking te kunnen zorgen. Het zal ook een bijdrage leveren tot het debat over klimaatverandering, maar het kan dit alleen doen op een wijze die rekening houdt met de bestaande situatie van het land.</p>
      <p sl="en">Tot slot lijkt het mij dat het Verdrag van Lissabon ons voor het eerst enige hoop geeft op mondiale maatregelen inzake klimaatverandering, waarbij Europa een leidende rol speelt. Op grond hiervan hoop ik dat de Ierse kiezers naar de stembus gaan en met overweldigende meerderheid voor het Verdrag van Lissabon stemmen.</p>
    </intervention>
    <intervention id="4-041" speaker_id="1970" name="María SORNOSA MARTÍNEZ" is_mep="True" mode="spoken" nationality="Spain" birth_date="15-06-1949" birth_place="Manises " p_group="Socialist Group in the European Parliament" m_state="ES">
      <p sl="es">Dank u, mijnheer de Voorzitter, en dank u, mijnheer Sacconi, voor al uw inspanningen.</p>
      <p sl="es">We hebben een probleem. Daarom zijn publieke en particuliere investeringen in onderzoek en ontwikkeling op het gebied van de bestrijding van klimaatverandering van vitaal belang om te waarborgen dat de aanpassings- en indammingsmaatregelen zo effectief mogelijk zijn met het oog op de beperkingen en de gevolgen van de klimaatverandering.</p>
      <p sl="es">Er ligt een enorme taak voor ons, mijnheer de commissaris. We moeten maatregelen invoeren op het gebied van energie-efficiëntie, de bevordering van hernieuwbare energiebronnen, efficiënte warmtekrachtkoppeling, het efficiënt gebruik van brandstoffen door motorvoertuigen, energiezuinig openbaar vervoer en energiebesparende verlichting, beter beheer van landbouwgrond en weiden, terugdringing van de ontbossing, en niet te vergeten beter watergebruik, met het oog op de schaarste van deze hulpbron.</p>
      <p sl="es">Ik wil deze gelegenheid echter benutten om twee vragen te stellen. De eerste vraag is gericht aan de commissaris: ik verzoek u dringend het beleid inzake biobrandstoffen, zowel van de eerste als de tweede generatie, te herzien.</p>
      <p sl="es">Mijn tweede vraag is gericht tot de Raad: ondanks het feit dat de temperatuurstijging en het veranderende regenpatroon gevolgen hebben voor de bodem, is er nog geen overeenstemming bereikt over een adequaat Europees kader voor bodembescherming.</p>
      <p sl="es">Hier moet onverwijld iets worden ondernomen.</p>
    </intervention>
    <intervention id="4-042" speaker_id="28165" name="Lambert van NISTELROOIJ" is_mep="True" mode="spoken" nationality="Netherlands" birth_date="05-03-1953" birth_place="Nuland" p_group="Group of the European People's Party (Christian Democrats)" m_state="NL">
      <p sl="nl">Voorzitter, commissaris, rapporteur, collega’s, als coördinator van de EVP voor het regionaal beleid wil ik erop wijzen dat in deze resolutie heel belangrijke dingen worden gezegd. We leggen een relatie tussen het cohesiebeleid en tussen risicomanagement als integraal en expliciet onderdeel van het toekomstig beleid voor de regio’s in Europa. Ook de positie van regio’s verandert in de Unie door de klimaatverandering. Aan de ene kant kunnen we denken aan droogte, aan de andere kant aan te veel aan water, aan zeespiegelstijging. Als Nederlands vertegenwoordiger spreekt me dat aan. Wij liggen voor de helft onder de zeespiegel. Zeedijken moeten worden opgehoogd, maar er komt veel meer bij kijken qua technologische uitdaging. Dat geldt nog meer voor andere delen van de wereld. Het is ook goed dat we aansluiting zoeken bij de Verenigde Naties-strategie voor het voorkomen van risico’s.</p>
      <p sl="nl">Die cohesie - en ik wijs op het Lissabon-verdrag - krijgt een bijzondere nieuwe territoriale dimensie die we moeten uitwerken en die we ook kunnen meenemen in financiële programma’s. Dat gebeurt ook dicht bij mensen, in regio’s en steden; dáár krijgt Europa ook gezicht.</p>
      <p sl="nl">Voorzitter, de EVP is tegen het eerste deel van paragraaf 13, omdat wij op dit moment niet kiezen voor herverdeling van fondsen, maar voor herprioritering. En dat gebeurt ook. We zien in de structuurfondsen dat bijvoorbeeld voor energie-efficiency, voor biobrandstoffen enz. nu al meer dan 15 miljard wordt uitgetrokken. Langs díe weg willen we gaan, willen we doorgaan; we komen vervolgens ook nog met een herziening van de verordening inzake de structuurfondsen om meer energie-efficiency tot stand te brengen. Dat is de lijn van de EVP en we zullen met lange-termijndebatten over financiën - en dat is deel 2 van paragraaf 13 - meedebatteren, het voortouw nemen, voor mogelijke herallocatie, prioritering, maar niet op dit moment. Dat kan beter door budgetten en sectoren in te binden, dan door te herverdelen op dit moment.</p>
    </intervention>
    <intervention id="4-043" speaker_id="28279" name="Justas Vincas PALECKIS" is_mep="True" mode="spoken" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik prijs de heer Sacconi voor de belangrijke toevoegingen aan het hoognodige groenboek van de Commissie over klimaatverandering.</p>
      <p sl="lt">Sommige landen, met name de Noord-Europese, hebben geheel onafhankelijk van Brussel reeds een langetermijnstrategie ontwikkeld voor de omgang met de klimaatverandering, die in tegenmaatregelen voorziet: maatregelen ter bescherming van kustgebieden, tegen kustoverstromingen en voor het bouwen van speciaal ontworpen huizen.</p>
      <p sl="lt">De EU-landen die aan zeeën of de oceaan grenzen – dat zijn er in totaal 22 – zouden er goed aan doen van de ervaringen te leren die Nederland heeft opgedaan in de strijd tegen de zee. De helft van het Nederlandse grondgebied ligt onder de zeespiegel. Ondanks de constante inspanningen van de Nederlanders tegen de dreiging van de zee en de enorme middelen die zij voor beschermingsmaatregelen uitgeven, zijn zij erin geslaagd een van de sterkste en meest bloeiende staten ter wereld op te bouwen.</p>
      <p sl="lt">Tijdens de recente bijeenkomst van de Europese Raad heeft deze verklaard dat het vraagstuk van de klimaatverandering een uiterst belangrijke rol zou spelen in de voorbereiding van het preventieve en het beschermingsbeleid van de EU. Conflicten en oorlogen om gebieden die nog geschikt zijn om zich te vestigen of waar nog water en voedsel beschikbaar zijn, moeten worden voorkomen voordat het te laat is. Dit geldt vooral voor de armste landen ter wereld, die het minst tot de klimaatverandering hebben bijgedragen. Diegenen die zich ten koste van anderen hebben ontwikkeld, moeten hun schulden onverwijld terugbetalen.</p>
      <p sl="lt">In de toekomst dient de EU ten opzichte van andere continenten en staten een voortrekkersrol blijven spelen en tot voorbeeld dienen als het erom gaat maatregelen ter voorkoming van klimaatverandering te nemen, zich aan nieuwe omstandigheden aan te passen en de gewoonten en praktijken van de burgers te hervormen.</p>
    </intervention>
    <intervention id="4-044" speaker_id="4256" name="Ari VATANEN" is_mep="True" mode="spoken" nationality="France" birth_date="27-04-1952" birth_place="Tuupovaara" p_group="Group of the European People's Party (Christian Democrats) and European Democrats" m_state="FR">
      <p sl="en">Mijnheer de Voorzitter! Nu, er wordt verwacht dat wij tijdens een debat rustig blijven, maar dit debat is uit de hand gelopen en letterlijk in rook opgegaan, en daarmee ook de eerlijkheid en de rationaliteit. Er wordt verwacht dat wij eerlijk zijn, maar in de politiek komt het vaak van pas een somber beeld te schetsen, dat levert voordeel op. Maar we moeten de zaken serieus nemen en naar de cijfers kijken en rationeel en eerlijk blijven.</p>
      <p sl="en">Mensen kunnen in Helsinki leven, waar een gemiddelde jaarlijkse temperatuur van 6 graden heerst, of zij kunnen in Dakar leven, bij 30 graden. Tweeduizend jaar geleden liep Julius Caesar over de Rijn, omdat die bevroren was. Duizend jaar geleden waren de Vikingen op Groenland. Niet de temperatuur is dus een doel op zichzelf, maar het welzijn van de mensen is een doel op zichzelf, en dat iets wat vaak wordt vergeten.</p>
      <p sl="en">Waarom zijn er emissies? Zij zijn het resultaat van onze welvaart, en tweederde van de mensheid leeft nog steeds in armoede. De menselijke gemeenschap kent een trapsgewijze ordening: wij, de geprivilegieerden, staan bovenaan, en er zijn 4 miljard mensen onder ons die, letterlijk, naar het daglicht verlangen, aangezien twee miljard mensen niet eens over elektriciteit beschikken.</p>
      <p sl="en">Hoe ziet ons antwoord eruit? Ons antwoord is de verbetering van onze technologie. Daarvoor is geld nodig en moet onze economie groeien. We hebben geen geld als we onze economie kapotmaken door maatregelen in te voeren die contraproductief zijn en heel veel kosten.</p>
      <p sl="en">In zijn openingstoespraak heeft de commissaris het woord “kernenergie” niet eens genoemd. Als we niet eerlijk zijn in dit debat, dan zijn we geen serieus te nemen leiders. Kortom: we hebben iets weg van een man wiens dak lekt, maar die, in plaats van het dak te repareren, zijn kelder gaat behangen. Dat is niet de manier waarop we aan onze toekomst kunnen bouwen.</p>
    </intervention>
    <intervention id="4-045" speaker_id="4326" name="Cristina GUTIÉRREZ-CORTINES" is_mep="True" mode="spoken" nationality="Spain" birth_date="17-12-1939" birth_place="Madrid" p_group="Group of the European People's Party (Christian Democrats)" m_state="ES">
      <p sl="es">Dank u, mijnheer de Voorzitter. Ik vind de rol van aanpassing belangrijk, net als het document daarover. Maar de aanpak van het probleem van de klimaatverandering is work in progress: we leren constant bij en begrijpen pas gaandeweg wat er gebeurt en welke oplossingen er kunnen worden gevonden.</p>
      <p sl="es">Mijns inziens is het van essentieel belang om ervoor te zorgen dat het beleid als geheel niet een top-downbenadering gaat worden. Als we op dit gebied een leidende rol willen spelen, moeten we ervoor zorgen dat de anderen ons voorbeeld volgen; anders komt de leider alleen te staan. Het risico bestaat dat Europa te snelle passen voorwaarts maakt. Wanneer Europa een crisis in de industrie veroorzaakt of zijn beleid – of beter gezegd: metabeleid – alleen van bovenaf oplegt, zal het niet functioneren. We moeten gebruik maken van alle beschikbare actiemiddelen in het veld, moeten de samenleving enthousiast maken en bij het beleid betrekken en ons aanpassen aan het aanpassingsvermogen van onze samenleving, omdat onze welvaart niet onder dit proces mag lijden.</p>
      <p sl="es">In dit verband zou ik willen benadrukken dat dit in document erg weinig wordt gezegd over aanpassingen in het veld, en dat is een punt waarover we moeten discussiëren. Vooral waar het om het thema water gaat, dat van cruciaal belang is en waarop de klimaatverandering het meest van invloed zal zijn of misschien al is, is het van belang erop te letten dat we ons concentreren op de vaak heel eenvoudige oplossingen en maatregelen in het veld met betrekking tot de doorlaatbaarheid van de bodem, herbebossing, wateropvang, het gebruik van bestaande reservoirs om wateroverschotten op te slaan, en een behoorlijke verdeling van de overgebleven hulpbronnen in plaats van het naar zee laten afvloeien van het niet gebruikte water. Om dit te kunnen bereiken moeten we af en toe naar het verleden kijken, naar bestaande tradities, en soms moeten we onze vooroordelen tegen bepaalde oplossingen, zoals grondwateraanvulling, overboord gooien.</p>
      <p sl="es">Ik pleit daarom voor een geïntegreerd beleid, voor een alomvattend beleid dat we kunnen aanpassen aan de samenleving, dat rekening houdt met onze aanbevelingen en deze opvolgt. Indien de samenleving niet achter ons staat en niet enthousiast is, zullen we niets bereiken. Daarom moeten we naar een consensus streven en naar iedereen luisteren.</p>
    </intervention>
    <intervention id="4-046" speaker_id="28173" name="Zita PLEŠTINSKÁ" is_mep="True" mode="spoken" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">De ontwerpresolutie die werd opgesteld naar aanleiding van de mondelinge vraag van de Tijdelijke Commissie klimaatverandering maakt een consequente indruk, maar besteedt in mijn opinie niet genoeg aandacht aan het water, dat de micro- en macroklimatologische gevolgen van ontwatering kan temperen en zodoende kan bijdragen tot een gezonder klimaat.</p>
      <p sl="sk">De suggesties van het Parlement berusten op een achterhaald paradigma dat gebaseerd is op een doeltreffend beheer van de bestaande watervoorraad .</p>
      <p sl="sk">Volgens het nieuwe waterparadigma is er een vernieuwing van de watervoorraad op het platteland nodig, evenals een verbetering van de watercyclus, teneinde te waarborgen dat er genoeg water is voor iedereen. Doel is een wijziging van de huidige situatie waarin grote gebieden worden ontwaterd als gevolg van ontbossing, landbouw of riolering.</p>
      <p sl="sk">Door ontwatering wordt de verdamping gereduceerde, wordt zonnewarmte omgezet in metabolische warmte en ontstaan enorme energiestromen. Zelfs bij een minimale reductie met 1 mm door verdamping in een gebied van de grootte van Slowakije komt op een zonnige dag een hoeveelheid energie vrij die overeenkomt met de jaarlijkse productie van alle energiecentrales in Slowakije.</p>
      <p sl="sk">Dames en heren, ik dank de heer Sacconi en de heer Dimas voor hun inspanningen. Ik hoop dat ik uw aandacht heb kunnen vestigen op deze nieuwe ideeën.</p>
    </intervention>
    <intervention id="4-047" speaker_id="4382" name="Avril DOYLE" is_mep="True" mode="spoken" nationality="Ireland" birth_date="18-04-1949" birth_place="Dublin" p_group="Group of the European People's Party (Christian Democrats) and European Democrats" m_state="IE">
      <p sl="en">Mijnheer de Voorzitter, in de eerste plaats zou ik erop willen wijzen dat ik samen met enkele collega’s een aantal amendementen op dit document heb ingediend, waarin specifieke kwesties worden aangekaart zoals het effect van de klimaatverandering op de biodiversiteit en de verwoestingen die deze reeds aanricht in de ontwikkelingslanden. Dit zijn allebei kwesties die onmiddellijk moeten worden aangepakt.</p>
      <p sl="en">De geloofwaardigheid van de EU met betrekking tot het klimaatveranderingsbeleid en onze vermeende centrale rol in een internationale overeenkomst inzake emissiehandel voor de periode na 2012 is afhankelijk van onze politieke bereidheid om de daad bij het woord te voegen als het erom gaat de inkomsten uit de veiling van emissievergunningen, die 40 miljard euro zouden kunnen belopen, te reserveren.</p>
      <p sl="en">Een royale financiering voor technologieoverdracht en voor aanpassings-, indammings- en andere maatregelen zou een teken zijn dat dat wij onze historische verantwoordelijkheid ten aanzien van derde landen erkennen die naar alle waarschijnlijkheid het meest te lijden zullen hebben onder de klimaatverandering, in de vorm van slecht weer, woestijnvorming, de overstroming van kustgebieden, ernstige watertekorten, enzovoort.</p>
      <p sl="en">Op dit punt moet de wetgeving inzake het Europese emissiehandelssysteem, waarvoor ik rapporteur ben, moet bepaalde politieke instructies bevatten betreffende de inkomsten uit de veilingen, en dit zal een toetssteen zijn voor de inzet, de vastberadenheid en het bewustzijn van de Europese Raad met betrekking tot de doelstelling van een maximale temperatuurstijging van 2 graden, evenals van zijn bewustzijn voor de ernstige mondiale gevolgen van de klimaatverandering, nu wij naar de totstandbrenging van koolstofarme economieën in de hele Unie streven, als bijdrage tot een mondiaal akkoord in Kopenhagen.</p>
    </intervention>
    <intervention id="4-048" speaker_id="29019" name="Erna HENNICOT-SCHOEPGES" is_mep="True" mode="spoken" nationality="Luxembourg" birth_date="24-07-1941" birth_place="Dudelange" p_group="Group of the European People's Party (Christian Democrats) and European Democrats" m_state="LU">
      <p sl="fr">Mijnheer de Voorzitter, vorige week was ik met de Mercosur-delegatie in Argentinië. Daar moest ik vaststellen dat geen van onze politieke vertegenwoordigers zich iets aan de klimaatverandering gelegen laten liggen. Er werd meer gediscussieerd over de uitbreiding van de sojateelt en over ontbossing om landbouwgrond te winnen. Ook onze delegatie besteedde weinig aandacht aan dit onderwerp.</p>
      <p sl="fr">Ik zou derhalve de volgende vraag willen stellen: zijn we in Europa een beleid met twee snelheden aan het ontwikkelen? Zou het niet beter zijn om overal een consequent standpunt in te nemen, in de wetenschap dat het klimaatveranderingsbeleid een beleid is voor de herverdeling van hulpbronnen? Het is een beleid dat op fundamenteel rechtvaardigheid stoelt en op mondiaal niveau moet worden uitgevoerd.</p>
    </intervention>
    <intervention id="4-049" speaker_id="39317" name="Anni PODIMATA" is_mep="True" mode="spoken" nationality="Greece" birth_date="08-10-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Mijnheer de Voorzitter, mijnheer de commissaris, ik wil een vraagstuk aankaarten dat met klimaatverandering te maken heeft. In het debat van vandaag heeft niemand de recente mededeling van de Europese Commissie over versterking van het reactievermogen van de Unie bij rampen genoemd. Aan deze mededeling is een speciale bijlage gehecht, getiteld “Bosbranden”. Deze bijlage gaat over de grote verwoestende bosbranden die vorige zomer in Zuid-Europa, met name in Griekenland, zijn uitgebroken.</p>
      <p sl="el">Deze bosbranden houden verband met de klimaatverandering. Mijns inziens is het dringend noodzakelijk om in heel Europa preventieve maatregelen te treffen, vooral in het Zuiden, waar volgens de IPCC het bosbrandgevaar groter is en waar zich reeds regelmatig periodes met extreme weersomstandigheden voordoen. Om deze reden, mijnheer de commissaris, is het absoluut noodzakelijk dat de EU zowel maatregelen voor de middellange termijn als onmiddellijke maatregelen treft om ervoor te zorgen dat gebeurtenissen als die van afgelopen jaar zich volgende zomer niet herhalen.</p>
    </intervention>
    <intervention id="4-050" speaker_id="23706" name="Miloslav RANSDORF" is_mep="True" mode="spoken" nationality="Czechia" birth_date="15-02-1953" birth_place="Rakovník" p_group="Confederal Group of the European United Left - Nordic Green Left" m_state="CZ">
      <p sl="cs">Ook al lijkt dit tijdperk helemaal nieuw en uniek, het is toch ook zo dat in het verleden grote klimaatveranderingen hebben plaatsgevonden en klimaatcycli te bespeuren waren. Mijns inziens zullen studies op het gebied van historische klimatologie tot de belangrijkste instrumenten behoren om deze uitdaging het hoofd te bieden. We beschikken over werken als A Green History of the World en de geschriften van de Franse historicus Emmanuel le Roy Ladurie. In mijn opinie moeten we beseffen dat mensen in het verleden hebben leren omgaan met veranderingen in de natuurlijke omgeving. Zo is in mijn geboorteland, de Tsjechische Republiek, een van de meest harmonische natuurgebieden in het zuidelijke Boheemse bekken te vinden. Weinigen zijn zich ervan bewust dat dit een kunstmatig landschap is. Dit door mensen aangelegde gebied was vroeger een moeras, tegenwoordig is er een meer en is het gebied een toeristische trekpleister.</p>
    </intervention>
    <intervention id="4-051" speaker_id="photo_generic" name="Stavros Dimas" is_mep="True" mode="spoken">
      <p sl="en">lid van de Commissie. − Mijnheer de Voorzitter, ik wil alle sprekers danken voor hun zeer belangrijke en interessante bijdragen, en bij de opstelling van het witboek over aanpassing aan de klimaatverandering zullen wij rekening houden met de opmerkingen van vandaag en met de aanbevelingen van de resolutie van het Europees Parlement.</p>
      <p sl="en">Ik zou willen onderstrepen dat zonder de niet aflatende steun van het Europees Parlement de meeste beleidsmaatregelen die thans van kracht zijn, nooit waren goedgekeurd en dat de wereld zonder de leidende rol van de Europese Unie weinig hoop zou hebben dat in Kopenhagen in 2009 een internationaal akkoord wordt bereikt.</p>
      <p sl="en">Onze belangrijkste doelstelling is een internationale overeenkomst over de bestrijding van klimaatverandering en de aanpassing aan veranderende klimaatomstandigheden waarbij alle landen van de wereld, en vooral de Verenigde Staten en andere grote emitterende landen, omdat de strijd tegen de klimaatverandering op die manier doeltreffend wordt. Natuurlijk volstaan de inspanningen van de Europese Unie op zichzelf niet, maar we kunnen niet verwachten dat we een internationale overeenkomst kunnen bereiken als we in dezen niet een voortrekkersrol spelen.</p>
      <p sl="en">Ik heb vandaag weer twijfels over de wetenschap gehoord. Volgens mij is dit vrijwel geen punt van discussie meer. In de wetenschap bestaat er bijna een consensus dat de klimaatverandering van antropogene oorsprong is: door activiteiten van de mens veroorzaakt wordt. Een klein aantal wetenschappers houdt er een andere mening op na. Sommige mensen zijn er nog steeds van overtuigd dat de aarde plat is, maar zelfs in de Verenigde Staten wordt dat niet meer serieus genomen.</p>
      <p sl="en">In een vorige week door de Wereldgezondheidsorganisatie gepubliceerd rapport wordt het effect van klimaatomstandigheden en klimaatveranderingen op de volksgezondheid onderstreept, en de NASA waarschuwt ons dat de klimaatverandering sneller plaatsvindt dan gedacht. Daarom moeten we, uitgaand van de bevindingen van de wetenschap, handelen.</p>
      <p sl="en">Wat betreft de kosten: als we pas later handelen, betalen we meer; als we nu handelen, betalen we veel minder en kunnen we ook irreversibele gevolgen van de klimaatverandering voor onze planeet voorkomen. We zijn het aan onszelf en de komende generaties verplicht om de wereld op zijn minst in dezelfde toestand achter te laten als die waarin wij haar hebben overgenomen.</p>
      <p sl="en">Zoals vele leden hebben benadrukt hebben wij tevens een morele plicht tegenover hen die niet tot de totstandkoming van het broeikaseffect hebben bijgedragen, namelijk de minst ontwikkelde landen ter wereld, die niet alleen een erg laag inkomen per hoofd van de bevolking hebben, maar bovendien slechts een fractie hebben bijgedragen tot de totstandkoming van dit fenomeen.</p>
      <p sl="en">Aanpassing is daarom, naast inspanningen ter indamming van de klimaatverandering, absoluut noodzakelijk, en daartoe moeten wij de minst ontwikkelde landen helpen en de ook de juiste maatregelen treffen in de Europese Unie.</p>
      <p sl="en">Ik heb verschillende voorbeelden gehoord voor de huidige ontwikkelingen, bijvoorbeeld wat betreft het belangrijke watervraagstuk. We beschikken in de vorm van de Kaderrichtlijn water over wetgeving inzake deze kostbare en schaarse hulpbron, maar we hebben onlangs ook een mededeling over waterschaarste en droogte goedgekeurd, omdat dit een zeer belangrijk en urgent probleem aan het worden is dat we moeten aanpakken.</p>
      <p sl="en">Wat betreft de kosten hebben enkele sprekers het ook over de kwestie van veilingen gehad en over de consequenties daarvan voor onze energie-intensieve industrietakken of andere sectoren van de economie. Om deze discussie tot bedaren te brengen zou ik een misverstand uit de weg willen ruimen. De inkomsten uit de veilingen gaan niet naar de Europese Unie, maar naar de ministeries van Financiën van de lidstaten die de vergunningen veilen. Dit moet duidelijk zijn. Het gaat om een jaarlijks bedrag van tussen de 30 en de 50 miljard euro, en wij hebben aanbevolen – en ik hoop dat het Europees Parlement daarmee instemt – om een deel daarvan aan aanpassingsmaatregelen te besteden. We beschikken dus over de nodige middelen indien we de politieke wil opbrengen om het beginsel te aanvaarden dat een bepaald bedrag van deze 30 tot 50 miljard euro per jaar worden gereserveerd voor het aanpassingsbeleid.</p>
      <p sl="en">Ik zou het hierbij willen laten, omdat dit een erg breed onderwerp is en er reeds vele vragen zijn gesteld, maar ik zou nogmaals willen danken voor uw bijdragen. Wij zullen nauw met u en de Tijdelijke Commissie klimaatverandering blijven samenwerken bij de formulering van ons beleid, en wij zullen er, vooral in dit en het volgende jaar, hard aan werken om in Kopenhagen een internationale overeenkomst te bereiken.</p>
    </intervention>
    <intervention id="4-052" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Tot besluit van het debat is één ontwerpresolutie ingediend, overeenkomstig artikel 108, lid 5, van het Reglement.</p>
      <p sl="nl">Het debat is gesloten.</p>
      <p sl="nl">De stemming vindt om 11.00 uur plaats.</p>
      <p sl="nl">Schriftelijke verklaringen (artikel 142)</p>
    </intervention>
    <intervention id="4-053" speaker_id="28511" name="Bairbre de BRÚN" is_mep="True" mode="written" nationality="United Kingdom" birth_date="10-01-1954" birth_place="Baile Átha Cliath" p_group="Confederal Group of the European United Left - Nordic Green Left" m_state="GB">
      <p sl="ga">Iedereen moet langzaam beseffen dat we ons moeten voorbereiden op de klimaatverandering. Onze samenleving en economie moeten meeveranderen met het klimaat.</p>
      <p sl="ga">Als supranationale organisatie komt de Europese Unie een speciale rol toe als het erom gaat de relevante voorbereidingen van de lidstaten en de coördinatie daarvan mogelijk te maken. De maatregelen op EU-niveau dienen ambitieus te zijn en te beantwoorden aan de wetenschappelijke realiteit van deze tijd. Vroegtijdige planning kan ons erbij helpen de meest ongunstige gevolgen van de klimaatverandering het hoofd te bieden.</p>
      <p sl="ga">De EU dient in het kader van haar externe betrekkingen een royaal beleid voeren ten opzichte van de ontwikkelingslanden en hen helpen zich aan te passen aan de klimaatverandering, een fenomeen waarvoor zij niet verantwoordelijk zijn, maar waaronder zij meer dan anderen zullen lijden. Willen toekomstige handelsovereenkomsten met de ontwikkelingslanden ook maar enigszins fair zijn, moeten deze hiermee rekening houden.</p>
    </intervention>
    <intervention id="4-054" speaker_id="23816" name="András GYÜRK" is_mep="True" mode="written" nationality="Hungary" m_state="HU">
      <p sl="hu">Het feit dat het groenboek van de Europese Commissie een overzicht biedt van alle instrumenten waarover wij beschikken om de ongunstige gevolgen van de klimaatverandering in te dammen, moet worden toegejuicht. Maar al zijn de voorstellen van de Europese Commissie ingegeven door de wens om de klimaatverandering te bestrijden, moeten wij nu al met de gevolgen leven.</p>
      <p sl="hu">Uit de beschikbare gegevens blijkt dat sommige landen in grotere mate dan anderen worden getroffen door de zich steeds sneller ontwikkelende klimaatverandering. Eén van deze landen is Hongarije, waar de veranderingen in de afgelopen decennia duidelijk boven het gemiddelde liggen. De Hongaren zijn zich inmiddels bewust van het feit dat het niet slechts om een abstract fenomeen gaat: de droogteperioden nemen toe, terwijl de neerslaghoeveelheid afneemt, wat grote gevolgen heeft voor de landbouwproductie.</p>
      <p sl="hu">Het spectaculairste voorbeeld voor extreme weersomstandigheden zijn waarschijnlijk de zwaarste ooit gemeten overstromingen die zich in de afgelopen tien jaar in het Karpatische bekken hebben voorgedaan. Wij zijn er vast van overtuigd dat bescherming tegen overstromingen een van de terreinen is waarop een snel en doortastend handelen vereist is. De Europese Unie en de lidstaten moeten meer doen om ervoor te zorgen dat de minder vaak, maar des te heviger vallende regen onze rivieren niet allemaal tegelijk te sterk belasten. Met het oog hierop moet worden gezocht naar mogelijkheden om natuurlijk water op te vangen in vlakke gebieden en moet tegelijkertijd het overstromingsrisico worden beperkt door het aanplanten van bossen in heuvelgebieden.</p>
      <p sl="hu">Laten we hopen dat de besluitvormers actie ondernemen en niet wachten tot we weer verschrikkelijk nieuws horen over overstromingen.</p>
    </intervention>
    <intervention id="4-055" speaker_id="28314" name="Anneli JÄÄTTEENMÄKI" is_mep="True" mode="written" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="fi">Mijnheer de Voorzitter, de klimaatverandering is een feit. Slechts weinigen trekken de bevindingen van de werkgroep van wetenschappers in twijfel. De discussie betreft eerder de vraag hoe de gevolgen moeten worden beoordeeld en welke conclusies we moeten trekken.</p>
      <p sl="fi">Natuurbeschermers, nationale leiders en talrijke deskundigen, directeurs van ondernemingen en beleggers zijn het met elkaar eens dat kennis op milieugebied en de milieu-industrie een beslissende rol toekomt bij het aanpakken van de milieu-uitdagingen.</p>
      <p sl="fi">In Finland hebben we de neiging om investeringen in hout, pellets, biobrandstoffen en wind- en zonne-energie als luchtkastelen te beschouwen. Als een terugkeer naar primitieve toestanden. In Californië is de winning van zonne-, wind- en bio-energie een serieus te nemen industrie. Als het om energietechnologie gaat investeren alle verstandige beleggers en speculanten daar alleen in hernieuwbare energieën.</p>
      <p sl="fi">De milieu-industrie is een belangrijke internationale groeisector die voor veel werkgelegenheid zorgt. Ondernemingen hebben nooit tevoren zulke goede kansen gehad om geld te verdienen met goede daden.</p>
      <p sl="fi">De mondiale markt voor de milieu-industrie heeft een waarde van 600 miljard euro. Deze markt groeit ieder jaar met tien procent. De snelst groeiende markt is die voor schone technologieën. Zo bedraagt de groei op het gebied van technologie voor zonne- en windenergie dertig procent per jaar.</p>
      <p sl="fi">Bedrijven op het gebied van schone technologie bieden producten en diensten aan die minder schadelijk zijn voor het milieu dan vroegere technologie. Schone technologie zorgt, samen met hernieuwbare energiebronnen, voor een gezonder milieu met minder gezondheidsrisico’s.</p>
      <p sl="fi">De kwaliteit van de lucht in Peking is zo slecht dat volgens wetenschappelijke berekeningen de levensverwachting van de bewoners van die stad met zeven jaar afneemt. De slechte luchtkwaliteit in Brussel verkort de levensverwachting met zeven maanden. Een slecht milieu vormt dus een gezondheidsrisico.</p>
      <p sl="fi">Klimaatverandering biedt ook de kans op nieuwe banen – nieuwe, groene Nokia’s. De ICT-sector verplaatst arbeidsplaatsen naar Azië; groene technologie kan de Finse bevolking aan werk helpen.</p>
    </intervention>
    <intervention id="4-056" speaker_id="28252" name="Richard SEEBER" is_mep="True" mode="written" nationality="Austria" birth_date="15-01-1962" birth_place="Innsbruck" p_group="Group of the European People's Party (Christian Democrats)" m_state="AT">
      <p sl="de">Wij zijn ons allemaal bewust van het feit dat de klimaatverandering een grote uitdaging vormt. Vele delen van de wereld worstelen reeds met de negatieve gevolgen van de wereldwijd stijgende gemiddelde temperatuur, en deze ontwikkeling zal zich de komende jaren voortzetten.</p>
      <p sl="de">Ook de mensen in Europa zullen de onheilspellende gevolgen van de klimaatverandering voor hun omgeving, hun economie en hun alledaagse leven ondervinden. Daarom is een coherente strategie ter bestrijding van de klimaatverandering wenselijk. We moeten ernaar streven de klimaatverandering aan twee fronten tegelijk aan te pakken; dat is van essentieel belang. Europa moet niet alleen zijn broeikasgasemissies drastisch reduceren, maar zich ook aanpassen aan de opwarming van de aarde. Alleen op deze manier kunnen we de gevolgen van de klimaatverandering in de toekomst inperken. Een efficiënter gebruik van energie en de nu reeds schaarse watervoorraad is een van de maatregelen die moeten worden genomen.</p>
      <p sl="de">Ik acht het belangrijk dat de lidstaten die tot dusver meer dan anderen voor de bestrijding van de klimaatverandering hebben gedaan, niet achtergesteld worden. Alle staten dienen te worden verplicht om een passende bijdrage te leveren tot de indamming van de klimaatverandering. De prijs voor niet-handelen zou eenvoudigweg te hoog zijn.</p>
    </intervention>
  </section>
  <section id="creitem5" title="5. Goedkeuring van de notulen van de vorige vergadering: zie notulen"/>
  <section id="creitem6" title="6. Het uit de wereld helpen van dakloosheid (schriftelijke verklaring): zie notulen"/>
  <section id="creitem7" title="7. Interpretatie van het Reglement: zie notulen"/>
  <section id="creitem8" title="8. Mededeling van gemeenschappelijke standpunten van de Raad: zie notulen"/>
  <section id="creitem9" title="9. Stemmingen">
    <intervention id="4-063" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Aan de orde is de stemming.</p>
      <a text="(Voor uitslagen en nadere bijzonderheden betreffende de stemming: zie notulen)"/>
    </intervention>
    <intervention id="4-064" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Mijnheer de Voorzitter, ik heb gisteren aangekondigd, en de parlementaire diensten daarvan in kennis gesteld, dat ik een verzoek wilde indienen om de stemming over de FYROM, met andere woorden over het verslag inzake Macedonië, uit te stellen. Niet dat we de lijn van de rapporteur niet steunen, maar in deze gevoelige kwestie willen we geen olie op het vuur gieten. Wij zouden liever een formule vinden die een zo breed mogelijke steun zou krijgen in dit Huis. Ik verzoek er derhalve om dat wij nu bij stemming besluiten deze stemming uit te stellen tot de vergadering in Straatsburg, dat wil zeggen alleen uit te stellen tot Straatsburg, niet langer.</p>
    </intervention>
    <intervention id="4-065" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Mijnheer Swoboda, we zouden later aan dit punt zijn toegekomen. De te volgen procedure is als volgt: wanneer het verslag-Meijer volgens de agenda aan de orde is, zullen we dit punt in behandeling nemen. Dank u voor uw opmerking. U zult later nogmaals het woord kunnen voeren. Wij hebben uw verzoek niet over het hoofd gezien.</p>
    </intervention>
  </section>
  <section id="creitem10" title="9.1. Veterinairrechtelijke voorschriften voor het niet-commerciële verkeer van gezelschapsdieren (A6-0051/2008, Miroslav Ouzký) (artikel 131 van het Reglement) (stemming)"/>
  <section id="creitem11" title="9.2. Europees migratienetwerk (A6-0066/2008, Luciana Sbarbati) (artikel 131 van het Reglement) (stemming)"/>
  <section id="creitem12" title="9.3. Wijziging van het model voor het financieel reglement van uitvoerende agentschappen (artikel 131 van het Reglement) (stemming)"/>
  <section id="creitem13" title="9.4. Financiële kaderregeling van de organen bedoeld in artikel 185 van Verordening (EG, Euratom) nr. 1605/2002 van de Raad (A6-0069/2008, Ingeborg Gräßle) (artikel 131 van het Reglement) (stemming)"/>
  <section id="creitem14" title="9.5. Op rechten gebaseerde beheersinstrumenten in de visserijsector (A6-0060/2008, Elspeth Attwooll) (artikel 131 van het Reglement) (stemming)"/>
  <section id="creitem15" title="9.6. Beschikbaarstelling van middelen uit het Europees fonds voor aanpassing aan de globalisering (A6-0083/2008, Reimer Böge) (stemming)"/>
  <section id="creitem16" title="9.7. Begrotingsrichtsnoeren 2009 – (Afdelingen I, II, IV, V, VI, VII, VIII en IX) (A6-0082/2008, Janusz Lewandowski) (stemming)"/>
  <section id="creitem17" title="9.8. Programma voor ondersteuning van onderzoek en ontwikkeling verrichtende KMO’s (A6-0064/2008, Paul Rübig) (stemming)">
    <intervention id="4-075" speaker_id="2278" name="Paul RÜBIG" is_mep="True" mode="spoken" role="rapporteur" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Mijnheer de Voorzitter, ik verzoek erom de aanduiding “Luxemburg” in dit voorstel op te nemen.</p>
    </intervention>
  </section>
  <section id="creitem18" title="9.9. Fonds voor onderzoek inzake kolen en staal (A6-0039/2008, Adam Gierek) (stemming)"/>
  <section id="creitem19" title="9.10. Visserijactiviteiten van communautaire vissersvaartuigen buiten de communautaire wateren en de toegang van vaartuigen van derde landen tot de communautaire wateren (A6-0072/2008, Philippe Morillon) (stemming)"/>
  <section id="creitem20" title="9.11. Situatie in Tibet (stemming)">
    <intervention id="4-080" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Het Huis heeft zijn standpunten met betrekking tot deze belangrijke kwestie nagenoeg unaniem tot uitdrukking gebracht, en ik hoop dat diegenen aan wie deze resolutie is gericht, acht slaat op de daarin vervatte boodschap.</p>
    </intervention>
  </section>
  <section id="creitem21" title="9.12. Voortgangsverslag 2007 betreffende Kroatië (A6-0048/2008, Hannes Swoboda) (stemming)">
    <intervention id="4-083" speaker_id="2295" name="Hannes SWOBODA" is_mep="True" mode="spoken" role="rapporteur" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Mijnheer de Voorzitter, als ik het goed begrijp, heeft de PPE-DE-Fractie amendement 4 ingetrokken, maar zij zou graag – en dat ondersteun ik ten zeerste – in twee delen over paragraaf 8 willen stemmen. Het eerste deel gaat tot “op de publieke opinie in Kroatië ”, en het tweede begint met “dringt er bij de Kroatische autoriteiten op aan ”. Zoals gezegd, het intrekken van amendement 4 betekent dat de stemming in twee delen wordt opgesplitst.</p>
    </intervention>
    <intervention id="4-085" speaker_id="2295" name="Hannes SWOBODA" is_mep="True" mode="spoken" role="rapporteur" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Mijnheer de Voorzitter, het gaat er eenvoudigweg om het woord “voorziet ” te wijzigen in “voorzag ”. De tijd is voortgeschreden, dus moet de formulering in de verleden tijd staan.</p>
    </intervention>
    <intervention id="4-087" speaker_id="2295" name="Hannes SWOBODA" is_mep="True" mode="spoken" role="rapporteur" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Mijnheer de Voorzitter, na het debat van gisteren is gebleken dat een grote meerderheid ervoor is om het woord “zouden kunnen ” te vervangen door de formulering “in elk geval zouden moeten ”. Hierdoor zou toch nog een brede consensus in het Huis kunnen worden bereikt, wat in dit geval van groot belang zou zijn.</p>
    </intervention>
    <intervention id="4-088" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, ik zou willen zeggen dat indien dit mondelinge amendement wordt aangenomen, mijn fractie voor de ontwerpresolutie van de heer Swoboda zou stemmen in plaats van tegen.</p>
    </intervention>
    <intervention id="4-089" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Er wordt echter pas na de stemming bekend of het amendement in aanmerking wordt genomen.</p>
      <a text="(Het Parlement neemt het mondelinge amendement aan)"/>
    </intervention>
  </section>
  <section id="creitem22" title="9.13. Voortgangsverslag 2007 betreffende de Voormalige Joegoslavische Republiek Macedonië (A6-0059/2008, Erik Meijer) (stemming)">
    <intervention id="4-092" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">namens de PSE-Fractie. – Mijnheer de Voorzitter, mijn verontschuldigingen voor het feit dat ik zojuist voor mijn beurt heb gesproken. Ik zal het kort houden. Wij zijn het geheel eens met de fundamentele strekking van het verslag van de heer Meijer; hij heeft uitstekend werk verricht. Er is één gevoelige kwestie, namelijk de kwestie van de benaming. We willen het Macedonië gemakkelijker maken om wat dit betreft niet op de klippen te lopen. Daarom willen wij vóór de volgende vergaderperiode in Straatsburg met de rapporteur en de schaduwrapporteur aan een oplossing werken, zodat we tijdens de volgende vergaderperiode in Straatsburg kunnen stemmen. Dat betekent dat de stemming van vandaag zou worden verschoven.</p>
    </intervention>
    <intervention id="4-093" speaker_id="1934" name="Daniel COHN-BENDIT" is_mep="True" mode="spoken" nationality="France" birth_date="04-04-1945" birth_place="Montauban" p_group="Group of the Greens/European Free Alliance - Co" m_state="FR">
      <p sl="de">namens de Verts/ALE-Fractie. – Mijnheer Swoboda, dit is belachelijk! Iedereen weet dat we niet binnen één week een oplossing kunnen vinden. Deze discussie is al jaren aan de gang, en er moet eindelijk een beslissing worden genomen: Macedonië heet Macedonië, punt uit. Griekenland moet dat accepteren, en stemmen we er hier over. Het maakt niet uit of we dat vandaag doen of over een week: Macedonië zal altijd nog Macedonië heten.</p>
      <a text="(Applaus)"/>
    </intervention>
    <intervention id="4-094" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Mijnheer de Voorzitter, ik zou voor het voorstel van de heer Swoboda willen stemmen, ook al gelooft de heer Cohn-Bendit niet dat dit werkt. Misschien ligt het eraan dat dat niet past bij de manier waarop hij politiek bedrijft. Het is best mogelijk om binnen enkele dagen compromissen te bereiken wanneer men de tijd neemt naar compromissen te zoeken, en dat is precies de bedoeling van het voorstel van mijnheer Swoboda. Ja, we kunnen de stemming naar de volgende vergaderperiode verschuiven, maar in de tussentijd zouden we, gezien het feit dat we in dit Huis al goed op weg zijn, een compromis kunnen vinden voor onze resolutie. We moeten hier de tijd voor nemen, ook al vindt mijnheer Cohn-Bendit dat er haast bij is.</p>
    </intervention>
    <intervention id="4-095" speaker_id="4508" name="Erik MEIJER" is_mep="True" mode="spoken" role="rapporteur" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">Voorzitter, hoewel ik het niet fundamenteel oneens ben met de heer Cohn-Bendit met betrekking tot de naam, denk ik dat het voorstel van de heer Swoboda gevolgd zou moeten worden. Ik denk dat het verstandig is om ons binnen het Parlement te beraden over de verdere ontwikkeling en daar een oplossing voor te vinden en ook de onderhandelingen, de contacten tussen Macedonië en Griekenland, zijn de komende dagen van belang; ik denk dus dat het verstandig is om inderdaad deze stemming tot Straatsburg uit te stellen.</p>
    </intervention>
  </section>
  <section id="creitem23" title="10. Welkomstwoord">
    <intervention id="4-098" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Dames en heren, het doet mij genoegen u te kunnen meedelen dat een delegatie van het Australische Huis van Afgevaardigden en de Australische Senaat op de tribune heeft plaatsgenomen. Ik heet u allen van harte welkom.</p>
      <a text="(Applaus)"/>
      <p sl="nl">De delegatie neemt deel aan de 31e interparlementaire bijeenkomst EP/Australië, die hier in het Europees Parlement plaatsvindt op 9 en 10 april. De delegatie bestaat uit leden van de Senaat en het Huis van Afgevaardigden en wordt voorgezeten door senator Alan Ferguson, de voorzitter van de Australische Senaat. Het Europees Parlement en het Australische parlement zijn in 1981 met hun rechtstreekse en breed opgezette dialoog begonnen. Wij zien er zeer naar uit deze samenwerking nog verder te versterken en te ontwikkelen. Ik wens de delegatie veel succes tijdens de rest van haar bezoek en daarna een goede reis terug.</p>
      <a text="(Applaus)"/>
    </intervention>
  </section>
  <section id="creitem24" title="11. Stemmingen (voortzetting)"/>
  <section id="creitem25" title="11.1. Kankerbestrijding in de uitgebreide Europese Unie (stemming)">
    <intervention id="4-102" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="nl">Mijnheer de Voorzitter, kanker kan chronische ziekten veroorzaken en mogelijk tot invaliditeit leiden. Ten behoeve van een nauwkeuriger en geloofwaardiger formulering van de nieuwe paragraaf 34 bis stel ik daarom een mondeling amendement voor om de woorden “kan omvatten ” en “mogelijk ” in die paragraaf op te nemen.</p>
    </intervention>
  </section>
  <section id="creitem26" title="11.2. Tussentijdse evaluatie van het Zesde Milieuactieprogramma van de Europese Gemeenschap (A6-0074/2008, Riitta Myller) (stemming)">
    <intervention id="4-106" speaker_id="2062" name="Riitta MYLLER" is_mep="True" mode="spoken" role="rapporteur" nationality="Finland" birth_date="12-07-1956" birth_place="Joensuu" p_group="Socialist Group in the European Parliament" m_state="FI">
      <p sl="fi">Mijnheer de Voorzitter, volgens mij wilden de Groenen hierop een amendement indienen, maar dit amendement heeft ten doel het laatste deel van amendement 8 op te nemen in dit amendement. Met andere woorden, het zou niet worden geschrapt uit de tekst.</p>
      <p sl="fi">Op de stemlijst is amendement 8 eveneens vervangen door amendement 14. De bedoeling is niet om het amendement te vervangen, maar om alleen het laatste deel ervan, dat begint met de formulering “naast de ontwikkelingskosten voor de korte termijn”, in dit verslag op te nemen.</p>
    </intervention>
    <intervention id="4-998" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Heeft iedereen het begrepen? Ik vrees ik ook niet. Geachte collega, wat nu?</p>
      <p sl="nl">Zijn de Groenen iets van plan? Blijkbaar niet, voor de verandering! Zou u alstublieft willen herhalen wat u heeft gezegd, mevrouw Myller?</p>
    </intervention>
    <intervention id="4-997" speaker_id="2062" name="Riitta MYLLER" is_mep="True" mode="spoken" role="rapporteur" nationality="Finland" birth_date="12-07-1956" birth_place="Joensuu" p_group="Socialist Group in the European Parliament" m_state="FI">
      <p sl="fi">Mijnheer de Voorzitter, Op de stemlijst is amendement 8 eveneens vervangen door amendement 14. De bedoeling is niet om het amendement te vervangen, maar om alleen het laatste deel ervan, dat begint met de formulering “naast de ontwikkelingskosten voor de korte termijn”, in dit verslag op te nemen.</p>
    </intervention>
    <intervention id="4-107" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Ik hoor net dat dit niet het geval is. Zullen we dan amendement 14 in stemming brengen? Van Paul Duncan, die echt een expert is als het om dit soort detailkwesties gaat, krijg ik net te horen dat dit niet mogelijk is. Hij adviseert ons het amendement nu gewoon in stemming te brengen.</p>
      <p sl="nl">Vóór de stemming over amendement 15</p>
    </intervention>
    <intervention id="4-108" speaker_id="28321" name="Satu HASSI" is_mep="True" mode="spoken" nationality="Finland" birth_date="03-06-1951" birth_place="Helsinki" p_group="Group of the Greens/European Free Alliance" m_state="FI">
      <p sl="en">Mijnheer de Voorzitter, ik stel bij wijze van mondeling amendement voor dat amendement 15 niet in de plaats komt van het oorspronkelijke amendement 51 maar hieraan wordt toegevoegd. De rapporteur heeft laten weten akkoord te gaan met dit mondelinge amendement.</p>
    </intervention>
  </section>
  <section id="creitem27" title="11.3. Culturele industrieën in Europa (A6-0063/2008, Guy Bono) (stemming)"/>
  <section id="creitem28" title="11.4. Europese agenda voor cultuur in het licht van de mondialisering (A6-0075/2008, Vasco Graça Moura) (stemming)"/>
  <section id="creitem29" title="11.5. Aanpassing aan klimaatverandering in Europa – Mogelijkheden voor EU-actie (Groenboek) (stemming)"/>
  <section id="creitem30" title="12. Stemverklaringen">
    <intervention id="4-116" speaker_id="34720" name="Bernard WOJCIECHOWSKI" is_mep="True" mode="spoken" nationality="Poland" birth_date="18-08-1958" birth_place="Łowicz" p_group="Independence/Democracy Group" m_state="PL">
      <p sl="pl">Mijnheer de Voorzitter, 2009 is een jaar van vele veranderingen en uitdagingen voor het Europees Parlement. Niet alleen worden er verkiezingen gehouden en begint er een nieuwe zittingsperiode, maar ook moeten de uitdagingen in verband met de inwerkingtreding van het Verdrag van Lissabon worden aangepakt. Het leven staat niet stil, en dan heb ik het niet alleen over het politieke leven. Soms is de tijd rijp voor veranderingen, voor nieuwe plannen en benaderingen. Algemeen gesproken zijn grotere investeringen nodig om de vernieuwingen op doeltreffende wijze te kunnen invoeren.</p>
    </intervention>
    <intervention id="4-118" speaker_id="28173" name="Zita PLEŠTINSKÁ" is_mep="True" mode="spoken" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">Ik heb voor het verslag van de heer Rübig gestemd omdat Eurostars mijns inziens een belangrijk initiatief van de Europese Commissie is ter ondersteuning van KMO’s die aan onderzoek en ontwikkeling doen.</p>
      <p sl="sk">Ondanks het feit dat KMO’s verantwoordelijk zijn voor bijna zeventig procent van het BBP is hun potentieel op het gebied van onderzoek en ontwikkeling nog niet in voldoende mate ontplooid. Ik zou de doelstelling van de rapporteur willen onderstrepen om een zo groot mogelijk aantal KMO’s te laten participeren in dit programma. Volgens het oorspronkelijke voorstel zouden vele KMO’s zijn uitgesloten van het proces, aangezien zij ten minste vijftig procent hadden moeten bijdragen tot de financiering van de projecten. Het tussen het Europees Parlement en de Raad bereikte akkoord voorziet erin dat KMO’s kunnen deelnemen en samen kunnen werken aan voorstellen voor projecten op het gebied van onderzoek en ontwikkeling.</p>
      <p sl="sk">Ik ben verheugd over het feit dat Slowakije tot de 29 landen behoort die reeds hun steun hebben betuigd aan dit programma. Het is van het allergrootste belang dat Slowaakse ondernemers uit het MKB informatie krijgen over de mogelijke toegang tot middelen voor onderzoek en ontwikkeling in het kader van dit programma, en dat het onderzoekspotentieel in Slowakije en andere onderontwikkelde regio’s van Europa toeneemt.</p>
      <p sl="sk">De Europese gegevensbank inzake onderzoek en ontwikkeling, waarin de Commissie de resultaten van de in het kader van dit programma uitgevoerde projecten zal publiceren, zal een nuttig referentie-instrument voor KMO’s vormen.</p>
    </intervention>
    <intervention id="4-119" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Mijnheer de Voorzitter, dames en heren, ik zal geen seconde te lang het woord voeren, hooguit een seconde korter. Ik wil alleen kwijt dat het mij een eer was om voor het verslag van mijn vriend Rübig met zijn voorstel voor een besluit ter ondersteuning van KMO’s te stemmen</p>
      <p sl="it">Wat ik bovenal wenselijk acht – en hier pieker ik vele nachten over – is dat er projecten worden opgezet die plaats inruimen voor de ervaringen, vaardigheden en herinneringen van ouderen, die jongeren in KMO’s veel zouden kunnen leren, waarvan alle lidstaten en de Europese Unie zelf zouden profiteren. Mijnheer de Voorzitter, zoals u ziet heb ik nog vijf seconden over om al mijn collega’s die nog hier zijn om naar mijn verklaring te luisteren, buon appetito te wensen.</p>
    </intervention>
    <intervention id="4-121" speaker_id="34720" name="Bernard WOJCIECHOWSKI" is_mep="True" mode="spoken" nationality="Poland" birth_date="18-08-1958" birth_place="Łowicz" p_group="Independence/Democracy Group" m_state="PL">
      <p sl="pl">Mijnheer de Voorzitter, elk initiatief ter ondersteuning en stimulering van de kolenwinning en staalproductie verdient de steun van het Europees Parlement. De voornoemde activiteiten zijn van bijzonder belang omdat geen snel groeiende economie het zonder deze productiesectoren kan stellen. Er zij tevens op gewezen dat de grootste producenten van deze grondstoffen buiten de Europese Unie zijn gevestigd en dat de positie van de lidstaten in vergelijking daarmee erg zwak is.</p>
      <p sl="pl">Het lijdt geen twijfel dat de vraag naar kolen en staal zal blijven toenemen, gevoed door de zich snel ontwikkelende Aziatische economieën. Ondanks het feit dat kolen in toenemende mate door hernieuwbare en milieuvriendelijke brandstoffen dienen te worden vervangen, zullen kolen nog lange tijd een centrale bron van energie en welvaart voor vele regio’s van de Europese Unie blijven.</p>
    </intervention>
    <intervention id="4-123" speaker_id="28424" name="Tunne KELAM" is_mep="True" mode="spoken" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Mijnheer de Voorzitter, ik heb voor het door de heer Szymański ingediende amendement nr. 3 gestemd, dat een in een sterkere vorm ons algemene beleid bekrachtigt om de aanwezigheid van hooggeplaatste staatshoofden bij de openingsceremonie van de Olympische Spelen in Peking te vermijden. De heer Szymański meent dat de aanwezigheid van staatshoofden zou kunnen worden uitgelegd als goedkeuring van het intern beleid van de Chinese autoriteiten. Het zou een waarschuwend signaal aan de Chinese autoriteiten kunnen zijn om dit duidelijker tot uitdrukking te brengen. Om die reden heb ik voor amendement 3 gestemd.</p>
    </intervention>
    <intervention id="4-124" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Het Europees Parlement heeft weer eens laten zien dat het de bescherming van de mensenrechten hoog in het vaandel heeft geschreven. Namelijk omdat wij een brede politieke consensus hebben bereikt over de veroordeling van de mensenrechtenschendingen in China, dat tegen de verwachting in zijn totalitaire regime in de aanloop naar de Olympische Spelen niet versoepelt, maar juist versterkt. Het Olympisch Comité knijpt een oogje dicht en beweert dat sport niet met mensenrechten te maken heeft. Ik ben geschokt door deze pragmatische benadering, die ver verwijderd is van de oorspronkelijke idealen van de Olympische Spelen.</p>
      <p sl="cs">Ik roep alle leden op om mijn voorbeeld te volgen en de minister-presidenten van hun regeringen schriftelijk te verzoeken onmiddellijk een boycot van de openingsceremonie af te kondigen, tenzij China instemt met een dialoog met het Tibetaanse volk en het Internationaal Verdrag inzake burgerrechten en politieke rechten ratificeert. Mijns inziens moet het feit dat de staatshoofden van de lidstaten nog niet hebben besloten een gemeenschappelijk standpunt in te nemen, in het gunstigste geval als misplaatst worden beschouwd, in het ergste geval als blunder.</p>
    </intervention>
    <intervention id="4-125" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, de Europese Unie moet met één stem spreken als het om belangrijke onderwerpen gaat als vrijheid, democratie en de mensenrechten. Daarom was het ook hoognodig om een onmiskenbaar standpunt in te nemen ten aanzien van de situatie in Tibet, en om doortastende maatregelen te treffen om China er toe te bewegen deze waarden te respecteren. Het is onze morele plicht om China te herinneren aan de beloften die het met betrekking tot mensenrechten aan het wereldpubliek heeft gedaan toen het zich kandidaat stelde voor de organisatie van de Olympische Spelen. Tot dusver heeft China geen enkele van die beloften ingelost.</p>
      <p sl="pl">China is inmiddels een economische macht die niet kan worden veronachtzaamd. Het zou echter fout zijn als politici voorrang zouden verlenen aan het bereiken van specifieke economische doelstellingen en gunstige handelsovereenkomsten boven de bescherming van fundamentele waarden.</p>
      <p sl="pl">We moeten in de betrekkingen een eind maken aan een beleid dat economische kwesties loskoppelt van mensenrechten. Dit betekent niet dat wij economisch buitenspel komen te staan. Integendeel, China moet er toe worden bewogen zich aan de internationale normen te verbinden en deze te eerbiedigen.</p>
    </intervention>
    <intervention id="4-127" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, ik werk namens het Europees Parlement zeer nauw met mijn collega’s van het Kroatische parlement samen, zodat ik hier het woord voer.</p>
      <p sl="pl">Op het moment dat Kroatië zich onafhankelijk verklaarde, besloot het dat de Europese Unie beslissend voor zijn toekomst zou zijn. We moeten erkennen dat de Kroatische autoriteiten zeer veel hebben gedaan om cruciale vraagstukken op te lossen. Ik doel bijvoorbeeld op de hervorming van de openbare sector en het justitieel systeem en op de maatregelen ter bestrijding van corruptie. Kroatië werkt nauw samen met het Internationaal Tribunaal voor Misdrijven in Voormalig Joegoslavië in Den Haag. Het verdient lof dat het in zijn grondwet een bepaling heeft opgenomen over de integratie van nationale minderheden in het sociale en politieke leven.</p>
      <p sl="pl">Kroatië heeft de Europese Unie nodig, en de Europese Unie heeft Kroatië nodig, onder meer vanwege zijn geostrategische ligging. De toetreding van Kroatië zal ertoe bijdragen de westelijke Balkan te stabiliseren en te waarborgen dat de democratie zich in die regio volledig kan ontwikkelen.</p>
    </intervention>
    <intervention id="4-128" speaker_id="28312" name="Borut PAHOR" is_mep="True" mode="spoken" nationality="Slovenia" birth_date="02-11-1963" birth_place="Postojna" p_group="Socialist Group in the European Parliament" m_state="SI">
      <p sl="sl">Mijnheer de Voorzitter, ofschoon ik hoop dat Kroatië de onderhandelingen met de Europese Unie zo spoedig mogelijk afrondt, heb ik vanmorgen niet mijn steun uitgesproken voor het verslag van de heer Swoboda, en wel om één bepaalde reden: het amendement dat bij meerderheid werd aangenomen, doet mijns inziens een ernstig probleem rijzen, aangezien het voor de beslissingen van het Europees Parlement een precedent vormt, doordat het over de datum speculeert waarop de onderhandelingen zullen zijn afgesloten. Concreet heeft de rapporteur, de heer Swoboda, voorgesteld om de woorden “zouden kunnen ” door “in elk geval zouden moeten ” te vervangen. Dit betekent dat hij voorstelt dat de onderhandelingen tussen Kroatië en de Europese Unie in elk geval, ongeacht de gestelde criteria, zouden moeten worden afgerond.</p>
      <p sl="sl">Ik meen dat de Europese Unie zich steeds op het standpunt heeft gesteld dat aan de gestelde criteria moet worden voldaan en dat dit een voorwaarde is voor de afronding van onderhandelingen. In het vandaag voorgelegde verslag hebben Hannes Swoboda en het Europees Parlement evenwel verklaard dat de Commissie de onderhandelingen met Kroatië in elk geval, wat er ook moge gebeuren, tegen het eind van 2009 dient af te ronden. Ik vind dit onaanvaardbaar.</p>
    </intervention>
    <intervention id="4-129" speaker_id="21817" name="Mario BORGHEZIO" is_mep="True" mode="spoken" nationality="Italy" birth_date="03-12-1947" birth_place="Torino" p_group="Non" m_state="IT">
      <p sl="it">Mijnheer de Voorzitter, dames en heren, de Lega Nord stemt tegen het verslag-Swoboda over Kroatië, uit protest tegen de verwerping van de amendementen die wij hebben ingediend om de sacrosancte rechten van onze Italiaanse, Venetiaanse, minderheid te beschermen.</p>
      <p sl="it">In de niet teruggegeven gebieden Istrië en Dalmatië eisen de bewoners van Fiume en Pola hun rechten op, rechten die meer dan 60 jaar na de oorlog nog steeds met voeten worden getreden. Deze wond moet worden geheeld. Kroatië moet eindelijk gehoor geven aan het weeklagen van onze landgenoten, die slechts respect voor hun historie, hun lijden en hun rechten vragen.</p>
      <p sl="it">Het is ongelofelijk dat onze collega’s van de linkse partijen de Lega Nord in ons land verwijten te weinig bewustzijn aan de dag te leggen voor de Italiaanse identiteit, en ons provoceren door te zeggen dat onze ministers in dit Huis in Straatsburg dan maar “Fratelli d’Italia ” dienen te zingen wanneer we over de rechten van onze Italiaanse en Venetiaanse landgenoten discussiëren, die ook vandaag de dag nog worden vervolgd en van hun grondrechten worden beroofd. Zij stemmen voor de erfgenamen van Tito’s beulen en de moordenaars van de “foibe”. Wat zij onze landgenoten verwijten is dat zij anticommunisten en patriotten zijn, net zoals wij van de Lega Nord anticommunisten en patriotten zijn.</p>
    </intervention>
    <intervention id="4-131" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, ik heb voor de resolutie over kankerbestrijding in de uitgebreide Unie gestemd omdat het hier om een bijzonder ernstig probleem gaat waardoor miljoenen Europeanen, met name in de nieuwe lidstaten, worden getroffen. Controletests en kankerscreening moeten worden gecofinancierd of volledig worden gefinancierd op communautair niveau. Deze maatregelen moeten een prioriteit worden voor de Europese Unie en dienen verplicht te worden gesteld voor alle burgers.</p>
      <p sl="pl">De Europese Commissie dient een Europa-wijde bewustmakingscampagne uit te werken die het publiek voorlicht over de voorkoming, vroegtijdige opsporing en behandeling van kanker. Kanker kan alleen worden overwonnen wanneer we zij aan zij staan en onze inspanningen coördineren. De strijd tegen kanker is een hele uitdaging, maar een uitdaging die Europa en de wereld moeten aanpakken.</p>
    </intervention>
    <intervention id="4-133" speaker_id="34720" name="Bernard WOJCIECHOWSKI" is_mep="True" mode="spoken" nationality="Poland" birth_date="18-08-1958" birth_place="Łowicz" p_group="Independence/Democracy Group" m_state="PL">
      <p sl="pl">Mijnheer de Voorzitter, literatuur, theater, architectuur, de beeldende kunsten, kunstnijverheid, bioscoop en televisie zijn evenzovele voorbeelden voor de culturele diversiteit in Europa. Zij maken allen deel uit van het gemeenschappelijk cultureel erfgoed, ook al hebben zij hun oorsprong in specifieke Europese landen of regio’s.</p>
      <p sl="pl">Een van de doelstellingen van de Europese Unie bestaat erin deze diversiteit te behouden en te bevorderen en dit cultureel erfgoed toegankelijk te maken voor iedereen. Deze doelstelling is onder meer in het Verdrag van Maastricht verankerd, waarin de culturele dimensie van de Europese integratie voor het eerst formeel werd verwoord. Het Europees Sociaal Fonds ondersteunt de Arturo Toscanini Stichting in Italië. De stichting organiseert sinds het midden van de jaren negentig opleidingen voor werkloze musici. Het Cultuurprogramma is een van de meest aansprekende programma’s van de Europese Unie en duurt van 2007 tot 2013. Voor die periode beschikt het over een begroting van 400 miljoen euro. Het is een programma voor culturele acties van niet-audiovisuele aard.</p>
      <p sl="pl">Ik reken erop dat wij zullen vasthouden aan onze ondersteuning voor kunstenaars en alle acties ter bevordering van cultuur. Cultuur is tenslotte even belangrijk als economische of industriële activiteiten. Daarom heb ik mijn stem uitgebracht voor dit verslag.</p>
    </intervention>
    <intervention id="4-135" speaker_id="34720" name="Bernard WOJCIECHOWSKI" is_mep="True" mode="spoken" nationality="Poland" birth_date="18-08-1958" birth_place="Łowicz" p_group="Independence/Democracy Group" m_state="PL">
      <p sl="en">Mijnheer de Voorzitter, ik heb voor het verslag van de heer Graça Moura gestemd aangezien wij te weinig tijd en geld besteden aan de bevordering van cultuur. We concentreren ons op de economie, markten, werkgelegenheid en handel, maar waar zou Europa zijn zonder schilders, musici en dichters?</p>
      <p sl="en">Gisteravond heeft commissaris Jan Figel’ ons verteld dat cultuur belangrijker is dan zaken. Ik kan daar slechts aan toevoegen dat met cultuur ook zaken kunnen worden gedaan, of, om het met de woorden van een historicus te zeggen: “zonder schrijvers waren er ook geen postbodes”.</p>
      <p sl="en">Laten we ter gelegenheid de tweehonderdste geboortedag van de Poolse componist Fryderyk Chopin aan de wereld tonen dat op dit continent grootse muziek en grootse culturele werken het licht hebben gezien.</p>
    </intervention>
    <intervention id="4-136" speaker_id="28173" name="Zita PLEŠTINSKÁ" is_mep="True" mode="spoken" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">Ik heb voor de Europese agenda voor cultuur in het licht van de mondialisering gestemd, omdat cultuur in mijn opinie de ziel van Europa vormt en een fundamentele bron van rijkdom voor onze volkeren. Welk ander continent kan erop bogen zoveel muzikale genieën, uitmuntende schilders, beeldhouwers, architecten en andere internationaal vermaarde kunstenaars te hebben voortgebracht?</p>
      <p sl="sk">Nooit heeft cultuur een zo prominente rol gespeeld in de EU als tegenwoordig. De volle culturele wasdom van de Europese regio’s wordt bijvoorbeeld geïllustreerd door het programma van de Culturele Hoofdstad van Europa voor de jaren 2007 tot en met 2019.</p>
      <p sl="sk">Met ontzag heb ik de selectieprocedure van de Culturele Hoofdstad van Europa 2013 tussen de vier Slowaakse kandidaten Košice, Martin, Nitra en Prešov gevolgd. Het comité dat in september 2007 de winnaar zal kiezen, heeft een heel moeilijke taak. Prachtige en zinvolle projecten met tal van culturele hoogstandjes zullen alle bezoekers van deze steden geweldige belevenissen bieden.</p>
    </intervention>
    <intervention id="4-137" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">U bent een voortreffelijke zangeres, mevrouw Pleštinská. Ik had meermaals het genoegen u te horen zingen.</p>
    </intervention>
    <intervention id="4-138" speaker_id="5570" name="José RIBEIRO E CASTRO" is_mep="True" mode="spoken" nationality="Portugal" birth_date="24-12-1953" birth_place="Lisboa" p_group="Group of the European People's Party (Christian Democrats) and European Democrats" m_state="PT">
      <p sl="pt">Mijnheer de Voorzitter, ik zou de heer Moura willen feliciteren met het verslag dat wij vandaag hebben aangenomen. Ik wil tevens mijn instemming betuigen met en nog eens de aandacht vestigen op paragraaf 26, die met overweldigende meerderheid van 560 stemmen bij hoofdelijke stemming is aangenomen. Deze paragraaf benadrukt de interactie van de Europese talen met andere werelddelen, met landen in de hele wereld, en het feit dat het voor de Europese Unie van vitaal belang is om een specifieke aanpak te hebben voor de bevordering van deze talen en de daardoor in niet-Europese landen gegenereerde en overgebrachte culturele activiteiten. Dit geldt voor het Engels, het Spaans, het Portugees en, zij het in mindere mate, voor het Frans. Ik ben er zeker van dat commissaris Orban deze paragraaf goed zal kunnen gebruiken, evenals het verslag van de heer Joan i Mari, waarover we twee jaar geleden hebben gestemd, om richtsnoeren op te stellen voor het Europees beleid inzake meertaligheid. Het is duidelijk dat specifieke ondersteuning voor de verspreiding van deze talen, en het gaat hier om Europese wereldtalen, in de geglobaliseerde wereld van groot belang is.</p>
    </intervention>
    <intervention id="4-140" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, klimaatverandering vormt een uitdaging voor een groot aantal sectoren van de economie. Klimaatverandering vormt bovendien een bedreiging voor de biodiversiteit in Europa en heeft negatieve gevolgen voor de sociale ontwikkeling. De enige manier waarop de gevolgen van dit fenomeen kunnen worden tegengegaan is de beperking van de uitstoot van broeikasgassen op regionaal en lokaal niveau, in iedere sector van de economie en in ons hele alledaagse leven. De Europese Unie dient bondgenootschappen op mondiaal niveau te sluiten, vooral met de ontwikkelingslanden. Deze dragen eveneens een gestaag toenemende verantwoordelijkheid voor overmatige emissies van broeikasgassen.</p>
      <p sl="pl">Daarnaast is het belangrijk om in de samenleving meer meer bekendheid te geven aan de aanpassingsmaatregelen door de media en het publiek te betrekken bij milieukwesties. In dit verband dienen maatregelen op mondiaal, regionaal en lokaal niveau te worden genomen die over alle politieke of andersoortige grenzen heen effect sorteren.</p>
    </intervention>
    <intervention id="4-143" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Wij hebben, met het oog op gezondheidsproblemen en de mogelijke effecten daarvan voor de volksgezondheid, voor dit verslag over veterinairrechtelĳke voorschriften voor het niet-commerciële verkeer van gezelschapsdieren gestemd.</p>
      <p sl="pt">Onder meer door Verordening (EG) nr. 998/2003 van het Europees Parlement en de Raad worden de voorschriften geharmoniseerd inzake het niet-commerciële verkeer van gezelschapsdieren tussen de lidstaten of na het binnenkomen of opnieuw binnenkomen van deze dieren in de Gemeenschap vanuit derde landen. Bij deze verordening is onder andere een dierpaspoort ingevoerd voor katten, honden en fretten die van de ene naar de andere lidstaat worden overgebracht. Uit dit paspoort blijkt of het dier is ingeënt tegen rabiës. Evenwel voorziet de verordening in tijdelijke vrijstellingen die door sommige lidstaten tot 3 juli 2008 kunnen worden toegepast (artikel 6, lid 1, en artikel 16).</p>
      <p sl="pt">Artikel 6, lid 3 voorziet in de mogelijkheid om deze overgangsperiode via wetgeving te verlengen, op basis van een verslag dat door de Commissie vóór 1 februari 2007 aan het Europees Parlement en de Raad dient te worden voorgelegd. Dit is niet gebeurd.</p>
      <p sl="pt">Daarom heerst er nu overeenstemming over de verlenging van de overgangsperiode, zodat er genoeg tijd is om een nieuwe regeling te formuleren.</p>
    </intervention>
    <intervention id="4-144" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Ik heb voor het verslag-Ouský gestemd opdat beslissingen over het verkeer van gezelschapsdieren alleen kunnen worden genomen nadat volledig rekening is gehouden met de wetenschappelijke beoordeling.</p>
    </intervention>
    <intervention id="4-145" speaker_id="28178" name="Miroslav MIKOLÁŠIK" is_mep="True" mode="written" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Dit verslag betreft het voorstel voor een verordening van het Europees Parlement en de Raad tot wijziging van de verordening inzake veterinairrechtelĳke voorschriften voor het niet-commerciële verkeer van gezelschapsdieren, wat betreft de verlenging van de overgangsperiode.</p>
      <p sl="sk">Ik ben verheugd over het feit dat Verordening (EG) nr. 998/2003 de voorschriften harmoniseert inzake het niet-commerciële verkeer van gezelschapsdieren tussen de lidstaten of na het binnenkomen of opnieuw binnenkomen van deze dieren in de Gemeenschap. Het is een goede zaak dat, naast andere maatregelen, het dierpaspoort voor katten, honden en fretten is ingevoerd dat aantoont of het dier is ingeënt tegen rabiës. Ik heb mijn stem uitgebracht voor dit verslag omdat de oorspronkelijke overgangsperiode mogelijkerwijs niet volstaat, vooral gezien het feit dat er nog steeds geen voorstel is ingediend en het Europees Parlement voor de verkiezingen van 2009 zal worden ontbonden.</p>
      <p sl="sk">Ik acht het tevens van belang dat Malta wordt opgenomen in de lijst van landen die bijzondere voorschriften betreffende teken toepassen, aangezien in Malta reeds een specifieke regeling met betrekking tot de behandeling tegen teken van kracht is.</p>
      <p sl="sk">Dit voorstel beantwoordt aan de behoeften van huisdiereigenaren die nu eenvoudiger en probleemlozer met hun huisdier kunnen reizen.</p>
    </intervention>
    <intervention id="4-996" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Ik heb voor het verslag van mijn Italiaanse collega Luciana Sbarbati gestemd, dat deel uitmaakt van de raadplegingsprocedure over het voorstel voor een beschikking van de Raad betreffende het opzetten van een Europees migratienetwerk.</p>
      <p sl="fr">De noodzaak om migratiestromen te monitoren gaat terug op een eerste mededeling van de Commissie van 1994. In 2003 heeft dit geleid tot de oprichting, bij wijze van proef, van het Europees migratienetwerk (EMN). Om dit essentiële instrument te kunnen behouden moest op den duur een wetgevingsinstrument worden gecreëerd. Ondanks de enorme hoeveelheid beschikbare informatie over tal van aspecten van internationale migratie zijn deze gegevens namelijk niet eenvoudig toegankelijk.</p>
      <p sl="fr">Daarnaast zijn er te weinig betrouwbare, vergelijkbare en actuele gegevens en analysen over de ontwikkeling van de juridische en politieke situatie op het gebied van immigratie en asiel op zowel nationaal als communautair niveau. Ik spreek mijn steun uit voor de initiatieven die erop zijn gericht dit instrument uit te breiden tot asielkwesties en het mandaat van het netwerk te verlengen.</p>
    </intervention>
    <intervention id="4-147" speaker_id="4540" name="Philip BRADBOURN" is_mep="True" mode="written" nationality="United Kingdom" birth_date="09-08-1951" birth_place="Tipton" p_group="European Conservatives and Reformists Group" m_state="GB">
      <p sl="en">De Britse conservatieven hebben zich van stemming over dit verslag onthouden. Wij zijn weliswaar tegen de inhoud van dit verslag, maar het voorstel voorziet erin dat het Verenigd Koninkrijk is vrijgesteld van de toepassing van de bepalingen. Het is sinds jaar en dag ons beleid om geen standpunt in te nemen ten aanzien van kwesties die het Verenigd Koninkrijk niet betreffen en waarvoor het een “opt-out” heeft bedongen.</p>
    </intervention>
    <intervention id="4-148" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Sinds de inwerkingtreding van het Verdrag van Amsterdam heeft het gemeenschappelijk Europees beleid inzake migratie en asiel zich gestaag verder ontwikkeld.</p>
      <p sl="pt">In deze context is het van vitaal belang dat we over objectieve, betrouwbare en vergelijkbare informatie en gegevens op nationaal en Europees niveau beschikken, zodat we de migratiestromen beter kunnen begrijpen en analyseren en ons beleid en onze besluiten op betere informatie kunnen baseren.</p>
      <p sl="pt">De bestaande gegevens zijn zeer uiteenlopend van aard en zijn in vele gevallen niet betrouwbaar, vergelijkbaar of actueel.</p>
      <p sl="pt">De Europese Raad van Thessaloniki heeft zijn goedkeuring gehecht aan de oprichting van het Europees migratienetwerk dat oorspronkelijk als proefproject is gestart en later werd gevolg door een voorbereidende actie.</p>
      <p sl="pt">Daarom steun ik dit voorstel, dat erop is gericht de bestaande structuur te consolideren en te bestendigen en deze een passende wettelijke grondslag te geven door zijn doelstellingen, functies, structuren en financieringsmethoden te definiëren.</p>
      <p sl="pt">Ik stem in met de amendementen van de rapporteur, inzonderheid met het opnemen van “asiel” in de benaming en de overeenkomstige uitbreiding van het mandaat van het netwerk. Ik ben het vooral ook mee eens dat het voorstel van de Raad om het Parlement slechts een rol als waarnemer zonder stemrecht toe te kennen, onaanvaardbaar is.</p>
    </intervention>
    <intervention id="4-149" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Het voorgestelde verslag is niets anders dan een bewijs voor de mislukking van de verschillende Europese beleidsmaatregelen die tot dusver zijn uitgevoerd en de organen die tot nu toe zijn gecreëerd.</p>
      <p sl="fr">Wat is het precieze doel van het netwerk? Het doel is om weer een Europese structuur op te zetten die verantwoordelijk is voor het vergaren, uitwisselen en toepassen van actuele gegevens over ontwikkelingen op het gebied van migratie. Kennelijk ontbreekt het aan een centrale informatiebron. Maar wat doen dan de tientallen andere nationale, internationale en intergouvernementele organen, het Europees migratieagentschap, de Internationale Organisatie voor Migratie en het Bureau voor de grondrechten, die met name zijn belast met de vergaring van informatie over migratie? En wat doen Eurostat, Europol, het RAXEN-netwerk, het CIBGGI, enz.? Zijn al die organen ineffectief of buiten werking? Indien het antwoord “ja” luidt, waarom krijgen ze dan elk jaar weer grotere budgetten?</p>
      <p sl="fr">De rapporteur maakt zich terecht zorgen over het gevaar dat het Europees migratienetwerk de bestaande structuren dupliceert. Hij zou zich vooral zorgen moeten maken over de gevaarlijke tendens van de Europese instellingen, die de problemen van de migratie niet oplossen maar slechts de bedroevende realiteit maskeren door een ongebreidelde toename van comitologiepraktijken en de oprichting van allerlei organen.</p>
    </intervention>
    <intervention id="4-150" speaker_id="23717" name="Genowefa GRABOWSKA" is_mep="True" mode="written" nationality="Poland" birth_date="01-01-1944" birth_place="Przystań" p_group="Socialist Group in the European Parliament" m_state="PL">
      <p sl="pl">Het Europees migratienetwerk kan niet blijven opereren zonder duidelijke wettelijke grondslag. Als lid van de Commissie burgerlijke vrijheden, justitie en binnenlandse zaken spreek ik mijn volledige steun uit voor het verslag van mevrouw Sbarbati waarin wordt voorgesteld het Commissievoorstel en het gemeenschappelijk standpunt van de Raad over dit onderwerp te aanvaarden. Ik ben van mening dat de beschikking van de Raad in een gepaste wettelijke grondslag zal voorzien, mits hij volledig rekening houdt met het advies van het Europees Parlement.</p>
      <p sl="pl">Het voorstel van de rapporteur om geen nieuw Europees Waarnemingscentrum voor migratie op te zetten moet worden toegejuicht. De rapporteur stelt in plaats daarvan voor om het bestaande systeem, dat gebaseerd is op een netwerk van nationale contactpunten, te versterken. Ik spreek mij tevens uit voor de suggestie om de bevoegdheden van het netwerk uit te breiden tot asielvraagstukken. Ik ben van mening dat de informatie- en onderzoekstaken van het netwerk dienen te worden verbreed en ook het opstellen van studies, analysen en beoordelingen met betrekking tot de toepassing en tenuitvoerlegging van richtlijnen moeten omvatten. Ik ben van oordeel dat alle activiteiten van het netwerk doeltreffender dienen te zijn, zodat de bij het besluitvormingsproces betrokken organen de resultaten daarvan in de praktijk kunnen toepassen.</p>
      <p sl="pl">Het is goed dat het netwerk ook wordt belast met het vergaren en uitwisselen van informatie over immigratie en asiel. Hierdoor wordt het mogelijk om informatie uit te wisselen en te vergelijken en in de toekomst op Europees niveau gemeenschappelijke criteria en indicatoren te ontwikkelen.</p>
    </intervention>
    <intervention id="4-151" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Het Europees Parlement heeft vandaag een voorstel voor een beschikking van de Raad betreffende het opzetten van een Europees migratienetwerk goedgekeurd.</p>
      <p sl="pt">Het Europees migratienetwerk, dat in 2002 als proefproject van start ging, is gebaseerd op een reeks nationale contactpunten. De belangrijkste doelstelling van dit netwerk is het verstrekken van “objectieve, betrouwbare en vergelijkbare informatie” over de situatie op het gebied van migratie, asiel in de verschillende lidstaten.</p>
      <p sl="pt">Dit voorstel is erop gericht de bestaande structuur in de vorm van een netwerk te consolideren, zonder een nieuw agentschap of een nieuw waarnemingscentrum op Europees niveau in het leven te roepen – althans voorlopig.</p>
      <p sl="pt">Het lijdt geen twijfel dat de maatregelen ter verbetering van het inzicht in de daadwerkelijke situatie met betrekking tot migratie (en asiel) in de verschillende landen van de EU een positief effect zullen hebben. Wij zijn er echter tegen gekant dat dit voorstel wordt gebruikt om de “communautarisering” van het migratie- en asielbeleid in de hand te werken of dichterbij te brengen die het Verdrag, dat nu bekend staat als “Verdrag van Lissabon”, beoogt te stimuleren en te waarborgen.</p>
      <p sl="pt">Wij spreken ons uit tegen de invoering van een gemeenschappelijk migratie- en asielbeleid op EU-niveau dat op veiligheidsoverwegingen is gebaseerd, restrictief is en volstrekt inhumaan, en waarmee een dergelijke fundamentele bevoegdheid zou worden onttrokken aan de soevereiniteit van de lidstaten.</p>
    </intervention>
    <intervention id="4-152" speaker_id="2057" name="Carl LANG" is_mep="True" mode="written" nationality="France" birth_date="20-09-1957" birth_place="Vernon" p_group="Non" m_state="FR">
      <p sl="fr">Samenwerking tussen de lidstaten en de uitwisseling van informatie zijn voor het immigratiebeleid een absolute noodzaak. Dit is van groot belang omdat de Schengenovereenkomst, die alle controles aan de binnengrenzen van de Unie heeft afgeschaft, betekent dat de beslissingen in de ene lidstaat, met name die met betrekking tot de legalisering van illegale immigranten, gevolgen hebben voor en in de buurlanden.</p>
      <p sl="fr">Als er iets is waarin Europa uitblinkt dan is het wel de oprichting van agentschappen, organen en allerlei soorten structuren, telkens voorzien van personeel en een budget, die de acties van de Unie rechtvaardigen en de schijn ophouden dat zij de problemen wil oplossen. Maar in werkelijkheid gebeurt dit absoluut niet.</p>
      <p sl="fr">Dit geldt vooral als het om migratie gaat. Op dit gebied bestaat een overvloed aan structuren, van gouvernementele, niet-gouvernementele of intergouvernementele aard, die met zijn allen geen enkel concreet resultaat opleveren. Onderzoekscentra, beroepsorganisaties, het Europees Waarnemingscentrum voor migratie, Eurostat, Europol, het Bureau voor de grondrechten, het Centrum voor informatie, beraad en gegevensuitwisseling inzake grensoverschrijding en immigratie (CIBGGI), enzovoorts: de lijst is eindeloos. Dit verslag beoogt hier het tigste orgaan aan toe te voegen: een Europees migratienetwerk, het vermoedelijke voorstadium voor de oprichting van een nieuw Europees waarnemingscentrum of agentschap.</p>
      <p sl="fr">Het wordt tijd om dit Europa van overdaad en valse schijn in te tomen.</p>
    </intervention>
    <intervention id="4-994" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Ik heb mijn stem uitgebracht voor het verslag van mijn geachte Duitse collega en vriendin Ingeborg Grässle, dat deel uitmaakt van de raadplegingsprocedure over het voorstel van de Commissie voor een verordening (EG) tot wijziging van Verordening (EG) nr. 1653/2004 houdende een model voor het financieel reglement van de uitvoerende agentschappen overeenkomstig Verordening (EG) nr. 58/2003 van de Raad tot vaststelling van het statuut van de uitvoerende agentschappen waaraan bepaalde taken voor het beheer van communautaire programma’s worden gedelegeerd.</p>
      <p sl="fr">Ik steun de voorstellen van de rapporteur die erop gericht zijn de termijnen voor de kwijtingsprocedure te harmoniseren en de tekst van het financieel reglement van de uitvoerende agentschappen in lijn te brengen met het Financieel Reglement van toepassing op de algemene begroting van de Europese Gemeenschappen. Ik steun ook het voorstel dat gericht is op de verduidelijking van de in het formatieplan op te nemen gegevens met betrekking tot tijdelijk personeel, arbeidscontractanten en gedetacheerde nationale deskundigen, zodat de begrotingsautoriteit meer inzicht krijgt in de wijzigingen binnen het personeelsbudget van de verschillende organen.</p>
      <p sl="fr">Het voorstel om de formele bepaling op te nemen dat de ordonnateur, dat wil zeggen de directeur van het orgaan, de uiteindelijke verantwoordelijkheid draagt, is eveneens zinvol.</p>
    </intervention>
    <intervention id="4-993" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Ik heb mijn stem uitgebracht voor het verslag van mijn geachte Duitse collega en vriendin Ingeborg Grässle, dat deel uitmaakt van de raadplegingsprocedure over het voorstel van de Commissie voor een verordening (EG) tot wijziging van Verordening (EG) nr. 1653/2004 houdende een model voor het financieel reglement van de uitvoerende agentschappen overeenkomstig Verordening (EG) nr. 58/2003 van de Raad tot vaststelling van het statuut van de uitvoerende agentschappen waaraan bepaalde taken voor het beheer van communautaire programma’s worden gedelegeerd.</p>
      <p sl="fr">Ik ben het ermee eens dat we de termijnen voor de kwijting moeten harmoniseren en dat we moeten verduidelijken dat de communautaire organen die middelen uit de begroting ontvangen krachtens artikel 185, lid 1 van het Financieel Reglement, alle communautaire organen zijn die directe subsidies uit de begroting ontvangen alsmede alle andere communautaire organen die financiële ondersteuning uit de begroting ontvangen.</p>
      <p sl="fr">Het is tevens van belang om aan te geven welke gegevens met betrekking tot tijdelijk personeel, arbeidscontractanten en gedetacheerde nationale deskundigen moeten worden opgenomen in het formatieplan, zodat de begrotingsautoriteit meer inzicht krijgt in de wijzigingen binnen het personeelsbudget van de verschillende organen, en om de verantwoordingsplicht van de ordonnateur te vergroten en te versterken.</p>
    </intervention>
    <intervention id="4-154" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">De organen als bedoeld in artikel 185, lid 1 van Verordening (EG, Euratom) nr. 1605/2002 genoemde organen – met andere woorden: de communautaire organen – zijn in de afgelopen jaren sterk in aantal toegenomen (terwijl de oprichting van vele andere er aan zit te komen), krijgen steeds meer een supranationaal karakter en voeren taken uit die onder de bevoegdheid van de afzonderlijke lidstaten vallen.</p>
      <p sl="pt">Dit verslag brengt enkele verbeteringen aan in de door de Europese Commissie voorgestelde tekst, vooral door in het financieel reglement van deze organen de verplichting op te nemen dat zij op hun websites gegevens beschikbaar maken over de begunstigden van middelen uit hun begroting. Deze gegevens moeten “gemakkelijk te vinden, overzichtelijk en uitvoerig” zijn. Dit is een punt waar de bestaande verordening geen rekening mee houdt.</p>
      <p sl="pt">Maar ondanks het feit dat het voorstel van de Commissie meer gedetailleerde informatie over personeel, begroting en activiteiten van deze organen verlangt, geeft het deze ook meer speelruimte wat betreft kredietoverschrijvingen die naar behoren dienen te worden gecontroleerd.</p>
    </intervention>
    <intervention id="4-156" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">De economische problemen waarmee de visserijsector zich geconfronteerd ziet zijn het resultaat van een onduidelijk en inefficiënt systeem dat onder andere is gebaseerd op totaal toegestane vangstregelingen (TAC), quota en beheer van de visserij-inspanning. De mededeling van de Commissie betreffende “de verbetering van de economische situatie in de visserijsector” somt de moeilijkheden op waarmee deze industrietak te kampen heeft, en noemt een aantal nieuwe benaderingen voor het visserijbeheer. Daartoe behoort ook het beheer van “visserijrechten”.</p>
      <p sl="pt">Dit debat is van het grootste belang voor de communautaire visserijsector aangezien het de weg bereid voor een biologisch duurzamer beheer van hulpbronnen en grotere mogelijkheden voor de verantwoordelijken in de sector om op de markt te interveniëren. Een bestaat een groot aantal visserijrechten en transactiesystemen die niet altijd even doorzichtig zijn. We moeten daarom een serieus debat voeren om methoden te vinden om deze rechten dusdanig te beheren dat de transparantie, rechtszekerheid en economische efficiëntie voor de vissers zijn gewaarborgd.</p>
      <p sl="pt">Daar de visserijrechten de hoeksteen vormen van het visserijbeheer in de visserijlanden met het grootste potentieel (de VS, Nieuw-Zeeland, Noorwegen, enz.) is het absoluut gepast om deze mogelijkheid in het kader van het communautaire visserijbeheer te bespreken.</p>
      <p sl="pt">Om voornoemde redenen steunen de leden van de Portugese Sociaal-democratische Partij het verslag van mevrouw Attwooll.</p>
    </intervention>
    <intervention id="4-157" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">De toespraak van commissaris Borg was verhelderend met betrekking tot de toekomstplannen van de Commissie voor het gemeenschappelijk visserijbeleid: namelijk een wijziging van het beheerssysteem door de stapsgewijze invoering van een communautair, op visserijrechten gebaseerd systeem.</p>
      <p sl="pt">De plannen van de Commissie lagen voor de hand: aanvankelijk een uitbreiding van de toepassing van dit systeem, die weliswaar tot een deel van de vloot beperkt blijft, in een groot aantal lidstaten en vervolgens de totstandbrenging van een interne Europese markt voor visserijrechten, mogelijk met de verhandeling daarvan via een effectenbeurs.</p>
      <p sl="pt">De doelstellingen die de Commissie aangeeft kunnen “[ …] tot grootschalige aankoop van rechten leiden, die kan resulteren in concentraties met betrekking tot het quotumbezit, de geografische verdeling van de visserijactiviteit en de samenstelling van de vloot [ …]”, wanneer “alle regelingen die worden opgezet om eventuele negatieve effecten [ …] te beperken verenigbaar moeten zijn met de eengemaakte markt en de mededingingsregels van de Gemeenschap”.</p>
      <p sl="pt">Dit is een extreem belangrijke kwestie die de kern raakt van de soevereiniteit van de lidstaten, alsmede de eigendom en het beheer van rechten tot exploitatie van natuurlijke hulpbronnen. Met andere woorden gaat het hier om de verandering van exploitatierechten met betrekking tot publieke goederen in particuliere belangen.</p>
      <p sl="pt">Wij keuren deze plannen strikt af!</p>
    </intervention>
    <intervention id="4-158" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Ik heb mij onthouden van stemming over het verslag-Attwooll. Weliswaar ben ik het met grote delen van het verslag eens, maar het gaat niet in op het fundamentele probleem van ons huidige systeem voor visserijbeheer: het feit dat de Europese wateren centraal worden beheerd in de vorm van het GVB. In het verslag staat dat biologische rijkdommen van de zee een “gemeenschappelijk openbaar goed” vertegenwoordigen maar vergeet te zeggen dat deze hulpbronnen het best kunnen worden beheerd door de Europese visserijnaties. In het verslag staat dat “op Europees vlak voor de vangstrechten beheersmethoden aangenomen moeten worden”, terwijl in de praktijk is gebleken dat het communautaire visserijbeheer een regelrechte ramp is. Er moet worden gekeken naar andere beheersinstrumenten om de levensvatbaarheid van de Europese visserijgemeenschappen op lange termijn te waarborgen. De belangrijkste beslissingen met betrekking tot deze instrumenten moeten echter onder de verantwoordelijkheid van de visserijnaties, en niet van de Europese instellingen vallen.</p>
    </intervention>
    <intervention id="4-159" speaker_id="28585" name="Diamanto MANOLAKOU" is_mep="True" mode="written" nationality="Greece" birth_date="01-03-1959" birth_place="Peiraias" p_group="Confederal Group of the European United Left - Nordic Green Left" m_state="GR">
      <p sl="nl">Het debat over de uitwisseling van kennis en ervaringen over de beheerssystemen van de afzonderlijke staten tussen de lidstaten en de Commissie zal geen informatie opleveren op basis waarvan gemeenschappelijke beheersmaatregelen kunnen worden genomen. Dergelijke beheerssystemen vallen onder de bevoegdheid van de lidstaten, en terecht: zij betreffen de geschiedenis, samenleving, economie, geografie en hydrologie van de afzonderlijke landen.</p>
      <p sl="nl">Er moet inderdaad op worden gewezen dat biologische hulpbronnen van de zee een gemeenschappelijk openbaar goed zijn en dat dergelijke rechten niet als eigendomsrechten mogen worden geïnterpreteerd. Maar het idee om doeltreffende beheerssystemen te vinden op basis van visserijrechten in het kader van het communautaire gemeenschappelijk visserijbeleid is utopisch en een geval van zelfbedrog, omdat het systeem zelf, met zijn onevenwichtige ontwikkeling, het bereiken van die doelstelling in de weg staat.</p>
      <p sl="nl">De visserijsector is niet onafhankelijk van de algemene economische situatie in de verschillende lidstaten, noch zijn de werkmethoden van de actieve vissers ongevoelig voor sociale en politieke ontwikkelingen, zowel op lokaal niveau als internationaal.</p>
      <p sl="nl">Uit studies en beraadslagingen zal domweg blijken dat we geen verbetering van de economische situatie in de visserijsector kunnen verwachten noch, meer algemeen gesproken, de ontwikkeling van lokale, van visserij afhankelijke gemeenschappen, zolang wij een gemeenschappelijk visserijbeleid voeren dat erop is gericht visserijbedrijven tot concerns te laten fuseren en, meer algemeen, kapitaal te poolen.</p>
    </intervention>
    <intervention id="4-160" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Het is een goed idee om een debat te starten over de toekomst van op visserijrechten gebaseerde beheerssytemen in het kader van het gemeenschappelijk visserijbeleid. Het verslag van mevrouw Attwooll over op visserijrechten gebaseerde beheersinstrumenten in de visserijsector dient derhalve te worden toegejuicht. De vraagstukken die in een dergelijke discussie zullen worden opgeworpen zullen op zoek naar een vereenvoudiging van het GVB in een levendig en constructief debat resulteren. Ik heb voor de aanbevelingen van mevrouw Attwooll gestemd.</p>
    </intervention>
    <intervention id="4-992" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Ik heb mijn stem uitgebracht voor het verslag van mijn geachte Duitse collega Reimer Böge over het voorstel om in het kader van de algemene begroting van de Europese Unie voor 2008 een bedrag van 3 106 882 euro aan vastleggings- en betalingskredieten ter beschikking te stellen uit hoofde van het Europees Fonds voor aanpassing aan de globalisering.</p>
      <p sl="fr">Bij dit besluit moet rekening worden gehouden met het feit dat Malta op 12 september een aanvraag voor de beschikbaarstelling van middelen uit het fonds heeft ingediend in verband met ontslagen in de textielsector, meer specifiek voor werknemers die zijn ontslagen door VF (Malta) Ltd and Bortex Clothing Ind. Co Ltd. De Maltese autoriteiten hebben om een bijdrage van 681 207 euro verzocht, teneinde een deel van de kosten voor steunmaatregelen te dekken, die naar schatting 1,36 miljoen euro zullen belopen. Bovendien heeft Portugal op 9 oktober 2007 erom verzocht middelen uit het fonds ter beschikking te stellen in verband met 1 546 ontslagen in de automobielsector, meer specifiek voor werknemers die zijn ontslagen door Opel in Azambuja, Alcoa Fujikura in Seixal en Johnson Controls in Portalegre.</p>
      <p sl="fr">De Portugese autoriteiten hebben een bedrag van 2 425 675 euro aangevraagd ter dekking van een deel van de kosten van de steunmaatregelen, die naar schatting rond 4,85 miljoen euro zullen bedragen.</p>
    </intervention>
    <intervention id="4-162" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Nadat in 2007 1 549 werknemers van Opel Portugal in Azambuja, van Alcoa Fujikura in Seixal en van Johnson Controls in Portalegre zijn ontslagen, heeft de Portugese regering een aanvraag ingediend voor de beschikbaarstelling van 2 425 675 euro uit dit fonds, ter cofinanciering van maatregelen als “beroepsopleidingen en certificering van vaardigheden” en looncompensatie om werknemers “aan te moedigen” lagere lonen te accepteren.</p>
      <p sl="pt">Gezien de ernstige gevolgen voor de werknemers, hun gezinnen en de regio’s waar de betrokken ondernemingen zijn gevestigd, zijn ongetwijfeld alle maatregelen ter beperking van deze gevolgen urgent en noodzakelijk. Toch neemt dit niet weg dat duurzame banen moeten worden gecreëerd en dat de werknemersrechten en de sociaaleconomische ontwikkeling van deze regio’s moeten worden gewaarborgd. Dit is alleen mogelijk door een geschikt investeringsbeleid dat de voordelen van de verschillende regio’s benut en voorkomt dat multinationals de poorten sluiten en hun ondernemingen verplaatsen op zoek naar andere mensen en oorden die zij kunnen uitbuiten na miljoenen euro’s aan subsidies te hebben ontvangen.</p>
      <p sl="pt">Helaas heeft het Parlement een resolutie aangenomen waarin het, met betrekking tot de Portugese steunaanvraag, onderstreept “bezorgd” te zijn over de aard van de maatregelen die uit het fonds worden gefinancierd, en de Commissie verzoekt “in samenwerking met de Portugese autoriteiten de situatie van nabij te volgen”. Zulks is niet gebeurd naar aanleiding van aanvragen van Frankrijk of Duitsland.</p>
    </intervention>
    <intervention id="4-163" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik verheug mij over de eerste beschikbaarstelling van middelen uit het Europees Fonds voor aanpassing aan de globalisering voor het begrotingsjaar 2008. De Partij van de Europese Sociaal-democraten was zeer actief bij de oprichting van dit fonds betrokken, dat een essentiële bijdrage levert tot de inspanningen ter leniging van de gevolgen van de globalisering voor de werknemers. Ik heb voor het verslag gestemd.</p>
    </intervention>
    <intervention id="4-164" speaker_id="28402" name="José Albino SILVA PENEDA" is_mep="True" mode="written" nationality="Portugal" birth_date="06-06-1950" birth_place="S. Mamede de Infesta" p_group="Group of the European People's Party (Christian Democrats) and European Democrats" m_state="PT">
      <p sl="pt">In 2006 heb ik hard gevochten voor de oprichting van het het Europees Fonds voor aanpassing aan de globalisering. Toen het werd goedgekeurd heb ik een toespraak aan het Parlement gehouden waarin ik zei dat dit besluit een politieke dimensie had: voor het eerst erkenden de drie Europese instellingen – de Raad, de Commissie en het Parlement – dat de globalisering ook negatieve gevolgen heeft, zodat werknemers die de dupe worden van de sluiting van ondernemingen ten gevolge van de globalisering financieel dienen te worden ondersteund.</p>
      <p sl="pt">Mijns inziens was dit een manier waarop de Europese Unie in het veld kon optreden ten behoeve van diegenen die door de sluiting van ondernemingen werkloos zijn geworden, zoals dit in Portugal het geval was met Opel, Johnson en Alcoa Fujikara.</p>
      <p sl="pt">Vaak gaat het daarbij om dramatische situaties, zodat het besluit van het Europees Parlement om een bedrag van rond 2,5 miljoen euro ter beschikking te stellen voor deze werknemers ertoe kan bijdragen hun ongerustheid voor een deel weg te nemen.</p>
      <p sl="pt">Als mensen zich zorgen maken en ongerust zijn is het voor hen moeilijk om veranderingen te aanvaarden. Deze betalingen die vandaag zijn goedgekeurd en die bestemd zijn voor deze Portugese werknemers zijn geen wondermiddel, maar wel een manier om hen te helpen meer vertrouwen in zichzelf te hebben zodat zij, met deze hulp van de Europese Unie, weer reden tot lachen hebben.</p>
    </intervention>
    <intervention id="4-990" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Ik heb mijn stem uitgebracht voor het verslag van mijn waarde Poolse collega Janusz Lewandowski over de richtsnoeren voor de begrotingsprocedure 2009 voor de “overige afdelingen”, te weten het Europees Parlement, maar ook de Raad, het Hof van Justitie, de Rekenkamer, het Europees Economisch en Sociaal Comité, het Comité van de Regio’s, de Europese Ombudsman en de Europese Toezichthouder voor gegevensbescherming.</p>
      <p sl="fr">Dit document omlijnt de grote uitdagingen die tot 2009, tot de inwerkingtreding van het Verdrag van Lissabon, op de agenda van het Europees Parlement komen te staan. Er moet alles aan worden gedaan om ervoor te zorgen dat de uitgebreide bevoegdheden van het Parlement na de ratificatie van het Verdrag van Lissabon in aanmerking worden genomen in de begroting. Er moeten maatregelen worden getroffen om de communicatie met de burgers te verbeteren, met name op lokaal niveau en met betrekking tot drie projecten: het Bezoekerscentrum, het audiovisuele centrum en het web-TV-kanaal. Tot slot vraag ik mij af of wij, voorafgaand aan de begrotingsprocedure, misschien een audit dienen uit te voeren van de personele middelen die zijn toegewezen aan de activiteiten van het Europees Parlement.</p>
      <p sl="fr">De politieke verantwoordelijkheden van het Europees Parlement nemen gestaag toe, en het is van cruciaal belang dat de leden over de nodige middelen beschikken om geheel onafhankelijk te kunnen fungeren.</p>
    </intervention>
    <intervention id="4-166" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Dit verslag vormt het uitgangspunt voor een debat over de begrotingsprocedure 2009 voor wat betreft de begroting van het Europees Parlement en andere instellingen, uitgezonderd die van de Commissie, die verreweg over het grootste budget beschikt.</p>
      <p sl="pt">Een aantal aspecten moet worden benadrukt, onder meer dat wij ons moeten beraden over de voorgestelde richtsnoeren inzake het personeelsbeleid. In de afgelopen jaren is namelijk steeds meer druk uitgeoefend om op personeelskosten te bezuinigen, waartoe vormen van onzekere contracten werden gebruikt, zoals contractering via externe diensten, met name via uitzendbureaus, ten nadele van vaste contracten en de rechten van de betrokken werknemers. Deze aanpak moeten wij natuurlijk strikt afkeuren.</p>
      <p sl="pt">Een ander aspect waarover verder moet worden nagedacht is de noodzaak om de diversiteit en beschikbaarheid van alle officiële en werktalen van de EU te waarborgen. Tijdens de begrotingsprocedure 2008 werd een kleine som in de reserve geplaatst “om de administratie ertoe aan te zetten prioriteit toe te kennen aan een efficiëntere taalkundige ondersteuning van de leden tijdens officiële vergaderingen”. We weten echter niet welke maatregelen in dit verband daadwerkelijk worden genomen, temeer daar zich steeds weer situaties voordoen waarin dit recht niet wordt geëerbiedigd, bijvoorbeeld tijdens de Paritaire Vergaderingen EU-ACS.</p>
    </intervention>
    <intervention id="4-989" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Ik heb mijn stem uitgebracht voor het verslag van mijn geachte Oostenrijkse collega Paul Rübig, dat deel uitmaakt van de raadplegingsprocedure over het voorstel voor een beschikking van het Europees Parlement en de Raad betreffende de deelname door de Gemeenschap aan een door verschillende lidstaten ondernomen programma voor onderzoek en ontwikkeling dat gericht is op de ondersteuning van onderzoek en ontwikkeling verrichtende KMO’s.</p>
      <p sl="fr">Ik juich dit initiatief toe dat erop is gericht om over een periode van zes jaar 100 miljoen euro toe te voegen aan de kredieten ter waarde van 300 miljoen in het kader van het gezamenlijk programma Eurostars voor verschillende lidstaten en andere leden van de Europese Economische Ruimte dat erop is gericht om innovatieve KMO’s te steunen bij de ontwikkeling op dit gebied. Het is zeer interessant dat 82 procent van de na 1980 opgerichte grote ondernemingen in de VS uit het niets zijn ontstaan, terwijl dit percentage in de EU op 32 procent uitkomt.</p>
      <p sl="fr">Het is daarom duidelijk dat kleine en middelgrote ondernemingen, vooral wanneer zij innovatief zijn, kansen bieden voor economische groei en sociale vooruitgang op de interne markt.</p>
    </intervention>
    <intervention id="4-168" speaker_id="28427" name="Alessandro BATTILOCCHIO" is_mep="True" mode="written" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="it">Mijnheer de Voorzitter, dames en heren, ik stem voor dit verslag, dat een belangrijke nieuwe bijdrage levert tot de ontwikkeling van onderzoek en innovatie, en daarmee ook van het concurrentievermogen van producten uit Europa.</p>
      <p sl="it">Ik ben verheugd over het feit dat middelen worden uitgetrokken voor KMO’s, die het bindweefsel van de Italiaanse en de Europese economie vormen en veel sterker moesten worden gesteund om originele producten van hoge kwaliteit te ontwikkelen die de concurrentie met producten van de opkomende economieën kunnen doorstaan.</p>
      <p sl="it">Het creatieve potentieel van de EU moet worden ondersteund en opgevoerd om innovatie op de interne markt te vergemakkelijken zonder evenwel het risico te lopen om in de naaste toekomst te worden geconfronteerd met beschuldigingen in verband met intellectuele-eigendomsrechten waarop niet-Europese landen aanspraak zouden kunnen maken.</p>
      <p sl="it">Nieuwe concurrenten, zoals China, Japan en India, doen op grote schaal hun intrede op het economische wereldtoneel en confronteren de wereldmarkt met de uitdaging door nieuwe, op innovatie gebaseerde concurrentie. De cofinanciering door de EU van het Eurostars-programma ten behoeve van KMO’s is derhalve een essentiële stap als het erom gaat te waarborgen dat de lidstaten van de EU op middellange en lange termijn concurrerend blijven.</p>
      <p sl="it">Voorts ben ik ingenomen met het succes dat is geboekt in de onderhandelingen over het compromispakket dat de toegangscriteria voor KMO’s verbetert en hen zo in staat stelt innovaties te ontwikkelen die zullen bijdragen tot het succes en het voortbestaan van het Europese midden- en kleinbedrijf.</p>
    </intervention>
    <intervention id="4-169" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">In theorie is dit een belangrijk programma, overwegende dat het ten doel heeft KMO’s die onderzoek en ontwikkeling verrichten, te ondersteunen, aangezien investeringen in O&amp;O het grootste multipliereffect hebben in ondernemingen, met name in kleinere ondernemingen, en deze de grootste behoefte aan O&amp;O hebben. Evenwel geloven wij niet dat het programma doeltreffend zal zijn, en wel om de volgende redenen:</p>
      <p sl="pt">Voor dit programma zijn belachelijk weinig middelen uitgetrokken – 400 miljoen euro, waarvan slechts 100 miljoen afkomstig zijn van de EU –, zodat dit voorstel als pure propaganda moet worden beschouwd. Aan de andere kant wordt verzwegen dat slechts een zeer klein aantal ondernemingen van dit programma zal kunnen profiteren.</p>
      <p sl="pt">Het voorstel komt alleen de meest invloedrijke en capabele middelgrote bedrijven ten goede, met andere woorden ondernemingen met meer dan 250 medewerkers, zodat meer dan tachtig procent van de Europese bedrijven, die voor het grootste deel micro- en kleine ondernemingen zijn, niet in aanmerking komen.</p>
      <p sl="pt">Aangezien Portugal een van de Europese landen is waar een dramatisch tekort aan investeringen in O&amp;O in ondernemingen heerst, zijn wij van mening dat als het Eurostars-programma al in ons land zou aankomen, het effect daarvan irrelevant en te veronachtzamen zou zijn.</p>
    </intervention>
    <intervention id="4-170" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik juich mijnheer Rübigs voorstellen ter ondersteuning van KMO’s die onderzoek en ontwikkeling verrichten toe. Het plan om 400 miljoen euro te investeren om dergelijke KMO’s te stimuleren in het kader van transnationale projecten marktgericht onderzoek uit te voeren, verdient ondersteuning, en ik heb dan ook voor dit verslag gestemd.</p>
    </intervention>
    <intervention id="4-171" speaker_id="28862" name="Lydie POLFER" is_mep="True" mode="written" nationality="Luxembourg" birth_date="22-11-1952" birth_place="Luxembourg" p_group="Group of the Alliance of Liberals and Democrats for Europe" m_state="LU">
      <p sl="fr">Ik wil mijn steun betuigen aan het verslag-Rübig, dat streeft naar een verhoging van het aantal KMO’s dat in aanmerking komt voor steun ten behoeve van hun O&amp;O-projecten in het kader van het onderzoeks- en ontwikkelingsprogramma Eurostars, dat door verschillende lidstaten en geassocieerde landen ten uitvoer wordt gelegd. Het is tevens gericht op de participatie van onze KMO’s, de daadwerkelijke katalysatoren van de Europese economie, in dit programma.</p>
      <p sl="fr">Ik ben tevens verheugd over het feit dat Luxemburg in de toekomst eveneens zal deelnemen aan het Eurostars-programma, dat ertoe zal bijdragen de doelstellingen van de Lissabon-strategie te verwezenlijken.</p>
    </intervention>
    <intervention id="4-172" speaker_id="28402" name="José Albino SILVA PENEDA" is_mep="True" mode="written" nationality="Portugal" birth_date="06-06-1950" birth_place="S. Mamede de Infesta" p_group="Group of the European People's Party (Christian Democrats) and European Democrats" m_state="PT">
      <p sl="pt">Ik steun de inhoud van dit verslag, omdat de daarin vervatte voorstellen naar mijn mening zijn gericht op het stimuleren van onderzoek en ontwikkeling in het MKB, waartoe meer dan 99 procent van alle ondernemingen in Europa behoort en waarin meer dan 60 procent van de beroepsbevolking is tewerkgesteld.</p>
      <p sl="pt">In het verslag staat dat maar heel weinig KMO’s aan onderzoek en ontwikkeling doen. Initiatieven op het terrein van onderzoek en ontwikkeling, die steeds meer een beslissende rol zullen spelen bij het bestendigen van de concurrentiekracht van KMO’s, moeten daarom via alle mogelijke middelen worden gestimuleerd.</p>
      <p sl="pt">Het punt dat in dit verband het meest doorslaggevend is, komt echter niet aan de orde in het verslag: Het is van essentieel belang dat multipliereffecten worden gecreëerd die, via moderne vormen van bedrijfsbeheer, zorgen voor processen waarmee door geïntegreerde innovatie en efficiency toegevoerde waarde wordt gecreëerd. Deze toegevoegde waarde moet niet alleen de ondernemingen ten goede komen waar deze wordt gecreëerd, maar het hele bedrijfsleven, zowel stroomopwaarts als stroomafwaarts.</p>
      <p sl="pt">Ook met de aanneming van dit verslag blijft het noodzakelijk de financiële steunmechanismen voor starters te versterken, een terrein waarop nog steeds tal van moeilijkheden bestaan, met name voor jonge ondernemers die een bedrijf willen starten dat een experimenteel karakter heeft.</p>
      <p sl="pt">Ik wil benadrukken dat initiatieven voor onderzoek en ontwikkeling moeten worden verlost van bureaucratische formaliteiten, zodat KMO’s er niet voor terugschrikken om op dit terrein verplichtingen aan te gaan.</p>
    </intervention>
    <intervention id="4-173" speaker_id="23894" name="Anna ZÁBORSKÁ" is_mep="True" mode="written" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">Door vóór het verslag van Paul Rübig te stemmen, zendt het Europees Parlement een duidelijk signaal aan de KMO’s in de lidstaten. KMO’s kunnen vaak effectief participeren in initiatieven voor onderzoek en ontwikkeling maar zien zich gesteld voor minder gunstige omstandigheden dan grote internationale ondernemingen.</p>
      <p sl="sk">Vanaf nu kunnen samenwerkingsverbanden van KMO’s die aan onderzoek en ontwikkeling doen, bij de EU een beroep doen op financiële steun en in een Europees netwerk met andere KMO’s samenwerken. Slowaakse KMO’s worden zodoende in staat gesteld om met hun kennis en capaciteiten aan Europees onderzoek en ontwikkeling bij te dragen.</p>
      <p sl="sk">In Slowakije zijn tal van KMO’s op het platteland gevestigd. De infrastructuur op het platteland is echter minder goed ontwikkeld, waardoor daar gevestigde ondernemingen in hun ontwikkeling worden belemmerd. Veel vrouwen werken direct of indirect voor KMO’s die activiteiten op het gebied van onderzoek en ontwikkeling ontplooien. Europese financiële steun is nuttig omdat het KMO’s op gang helpt, waardoor de beroepscapaciteiten die in deze ondernemingen aanwezig zijn, het algemeen belang kunnen dienen.</p>
      <p sl="sk">Het programma “Eurostars” is gericht op het bevorderen van het onderzoek naar en de ontwikkeling van nieuwe producten en diensten op EU-niveau. KMO’s spelen een sleutelrol bij Eurostars-projecten. Het is bijzonder jammer dat Slowakije, een EU-lidstaat, niet deelneemt aan dit programma. De Slowaakse KMO’s hebben bijgevolg geen toegang tot de aanzienlijke financiële steun die voor de ontwikkeling van nieuwe producten, technieken en diensten beschikbaar is.</p>
    </intervention>
    <intervention id="4-175" speaker_id="23768" name="Bogusław LIBERADZKI" is_mep="True" mode="written" nationality="Poland" birth_date="12-09-1948" birth_place="Sochaczew" m_state="PL">
      <p sl="pl">Ik stemde vóór het verslag betreffende het Voorstel voor een beschikking van de Raad inzake de technische meerjarenrichtsnoeren betreffende het onderzoeksprogramma van het Fonds voor onderzoek inzake kolen en staal (COM(2007)0393 – C6-0248/2007 – 2007/0135(CNS)).</p>
      <p sl="pl">Ik onderschrijf de opvatting van de heer Gierek dat het Fonds gezien zijn belang voor een goede ontwikkeling van de economie in de EU, en met name in de nieuwe lidstaten, moet worden gecontinueerd. Staal is immers nog steeds een van de belangrijkste grondstoffen voor de machine-industrie en de bouw. Het is ook zo dat de technische mogelijkheden voor het verbeteren van de kwaliteit van staal en het rendement waarmee het wordt geproduceerd, nog lang niet zijn uitgeput.</p>
      <p sl="pl">Er is terecht op gewezen dat een sterkere concurrentiepositie van steenkool op de energiemarkt afhankelijk is van een efficiënte winning van de regionale voorraden. Hiermee zal een geweldige bijdrage worden geleverd aan het vergroten van energiezekerheid in de Europese Unie.</p>
    </intervention>
    <intervention id="4-176" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb vóór het verslag van de heer Gierek over het Fonds voor onderzoek inzake kolen en staal gestemd. De in het verslag vervatte voorstellen maken het mogelijk meer nadruk te leggen op milieupunten en stellen de kolen- en staalsector in staat om onderzoek te doen naar mogelijkheden voor het verminderen van broeikasgasemissies.</p>
    </intervention>
    <intervention id="4-177" speaker_id="1309" name="Brian SIMPSON" is_mep="True" mode="written" nationality="United Kingdom" birth_date="06-02-1953" birth_place="Leigh " p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik stem vóór dit verslag. Ik denk dat het belangrijk is dat we deze gelegenheid gebruiken om uitvoeriger te kijken naar het gebruik van steenkool als middel om in onze energiebehoefte te voorzien. Steenkool wordt al veel te lang gezien als een vuile brandstof, terwijl nauwelijks is gekeken naar de mogelijkheid om steenkool via nieuwe technologieën te zuiveren.</p>
      <p sl="en">Mijn eigen regio, Noordwest-Engeland, beschikt nog steeds over enorme voorraden aan hoogwaardige steenkool waarvan de winning te duur wordt geacht. Het is waar dat steenkool in de meest zuivere vorm geen milieuvriendelijke brandstof is. Maar er bestaan nu schone-kolentechnologieën die het mogelijk maken om steenkool een sleutelrol in onze energievoorziening te geven zonder dat dit ten koste gaat van het milieu.</p>
      <p sl="en">We moeten onze kolenvoorraden beter benutten. Er moet meer onderzoeksgeld komen om manieren te vinden om steenkool milieuvriendelijker en in economisch opzicht concurrerender te maken. We moeten ons meer inspannen voor het revitaliseren van de gemeenschappen die leven van de steenkoolwinning. Ik geloof dat schone steenkool een toekomst heeft, en ik dank de Commissie industrie, onderzoek en energie voor haar verslag, waarmee op zijn minst de aanzet is gegeven tot een discussie hierover.</p>
    </intervention>
    <intervention id="4-178" speaker_id="2081" name="Peter SKINNER" is_mep="True" mode="written" nationality="United Kingdom" birth_date="01-06-1959" birth_place="Oxford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Zowel de steenkool- als de staalindustrie zijn voor dorpen in Zuidoost-Engeland, en vooral in Kent, zeer belangrijk geweest. Ik ben blij met dit verslag waarin wordt gepleit voor een onderzoeksfonds voor het ontwikkelen van onderdelen van deze industrieën binnen de EU, omdat we nog geen antwoord hebben op de vraag hoe we in onze toekomstige energiebehoefte kunnen voorzien. Door van steenkool een uit milieuoogpunt meer aanvaardbare brandstof te maken, zou belangrijk kunnen worden bijgedragen aan energiezekerheid in de toekomst, wanneer de druk op Europa vanwege een onzekere energievoorziening wel eens erg groot zou kunnen zijn.</p>
    </intervention>
    <intervention id="4-179" speaker_id="28382" name="Andrzej Jan SZEJNA" is_mep="True" mode="written" nationality="Poland" birth_date="28-04-1973" birth_place="Końskie" p_group="Socialist Group in the European Parliament" m_state="PL">
      <p sl="pl">Ik heb vóór het verslag van de heer Gierek over het Fonds voor onderzoek inzake kolen en staal gestemd.</p>
      <p sl="pl">Nadat het Fonds voor onderzoek inzake kolen en staal vijf jaar geleden werd opgericht, is het overeenkomstig de richtsnoeren van de Raad dit jaar voor het eerst herzien. Daarbij is primair gekeken naar de resultaten op het terrein van het efficiënte gebruik van energiegrondstoffen en milieubescherming. Benadrukt moet worden dat een van de grote voordelen van het Fonds is dat het gebruikt kan worden als bron van aanvullende financiering voor onderzoek dat niet uit hoofde van het Zevende Kaderprogramma kan worden gefinancierd. Daarnaast moet het Fonds – ook volgens de Europese Commissie – worden gecontinueerd omdat staal nog steeds een van de belangrijkste grondstoffen is voor de machine-industrie en de bouw, en deze sectoren vragen om constante investeringen in onderzoek.</p>
      <p sl="pl">Door het Fonds zal ook een beter gebruik van steenkool op de energiemarkt worden gefaciliteerd, waarmee een significante bijdrage wordt geleverd aan de energiezekerheid van de Europese Unie. Men dient echter niet te vergeten dat voor de winning van deze grondstof voortdurend exploratiewerk moet worden verricht. Een ander belangrijk punt is toepassing van het beginsel van gendergelijkheid in de onderzoeksteams. Hiermee zal een positieve bijdrage worden geleverd aan het vergroten van de participatie van vrouwen op dit terrein.</p>
    </intervention>
    <intervention id="4-181" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Volgens de informatie die door de Commissie is verstrekt, is veertig procent van de communautaire vissersvloot – berekend op basis van het tonnage van de schepen – actief in de volle zee of in de wateren van derde landen. Schepen uit derde landen vissen op hun beurt in communautaire wateren, hoofdzakelijk krachtens de voorwaarden van de zogeheten “noordelijke overeenkomsten”.</p>
      <p sl="pt">Het is dus erg belangrijk dat de EU voor beide typen activiteiten een duidelijk machtigingssysteem heeft. Het wetgevingsvoorstel en het verslag van het Parlement maken deel uit van de inspanningen van de EU om het gemeenschappelijk visserijbeleid (GVB) te “vereenvoudigen” door algemene voorschriften en voorwaarden voor het aanvragen en afgeven van vismachtigingen vast te stellen, zowel voor de visserij binnen als buiten de communautaire wateren.</p>
      <p sl="pt">In het voorstel schaft de Commissie duidelijkheid over haar eigen verantwoordelijkheden en die van de lidstaten en geeft ze aan welke vereisten volgens haar met betrekking tot de rapportage van visserijactiviteiten moeten gelden. De amendementen in het verslag maken het voorstel in bepaalde opzichten billijker. Een voorbeeld hiervan is de grotere flexibiliteit die met betrekking tot de machtigingscriteria van artikel 7 wordt ingevoerd.</p>
      <p sl="pt">De leden van de Portugese Sociaal-democratische Partij ondersteunen bijgevolg het verslag-Morillon.</p>
    </intervention>
    <intervention id="4-182" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Het afgeven van vismachtigingen aan communautaire vissersvaartuigen en vaartuigen van derde landen is op dit moment geregeld in verschillende bilaterale overeenkomsten die worden uitgevoerd door regionale organisaties voor visserijbeheer.</p>
      <p sl="pt">Dit voorstel voor een verordening strekt tot het vaststellen van een enkele procedure voor het beheer van alle vismachtigingen, waarbij niet de lidstaten maar de Europese Commissie een duidelijk omschreven rol wordt toegekend bij het afgeven of tijdelijk intrekken van deze machtigingen.</p>
      <p sl="pt">Van de vele belangrijke punten waarover opmerkingen zouden kunnen worden gemaakt of waarop kritiek zou kunnen worden geuit, is volgens ons het belangrijkste dat ondanks het feit dat dit verslag bepaalde punten van het voorstel verduidelijkt – zo wordt een overtreding alleen als “ernstig” beschouwd wanneer ze als zodanig is komen vast te staan na een succesvolle vervolging overeenkomstig de toepasselijke nationale wetgeving, wat we als positief beoordelen –de soevereiniteit van de afzonderlijke lidstaten met betrekking tot het beheer van visserijactiviteiten in hun EEZ (exclusieve economische zone), nog steeds niet wordt gewaarborgd, wat we betreuren.</p>
      <p sl="pt">Dat is de reden waarom we een amendement indienden waarin ervoor wordt gepleit de lidstaten, als belanghebbende partijen, actief aan de procedures deel te laten nemen, in het bijzonder aan bepaalde besluitvormingsprocedures voor het afgeven van machtigingen op dit terrein. Dat amendement is helaas door een meerderheid van dit Huis verworpen.</p>
    </intervention>
    <intervention id="4-183" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Ik heb tegen het verslag-Morillon gestemd, omdat een aantal amendementen die ik medeondertekend heb, werden afgestemd. Het betreft onder meer de amendementen inzake de herverdeling van vangstmogelijkheden. Mijn eigen aversie tegen het rampzalige GLB is goed bekend in dit Huis en ik ben van mening dat de verantwoordelijkheid voor het visserijbeheer weer aan de visserijlanden moet worden teruggegeven. Maar zolang er een gemeenschappelijk beleid is, moet het beginsel van de relatieve stabiliteit onaangetast blijven en moeten alle gemeenschappen in Europa die van de visserij leven, ervan verzekerd zijn dat ze hun historische vangstrechten zullen behouden.</p>
    </intervention>
    <intervention id="4-184" speaker_id="23768" name="Bogusław LIBERADZKI" is_mep="True" mode="written" nationality="Poland" birth_date="12-09-1948" birth_place="Sochaczew" m_state="PL">
      <p sl="pl">Ik stemde vóór het verslag over het Voorstel voor een verordening van de Raad betreffende machtigingen voor visserijactiviteiten van communautaire vissersvaartuigen buiten de communautaire wateren en de toegang van vaartuigen van derde landen tot de communautaire wateren (COM(2007)0330 – C6-0236/2007 – 2007/0114(CNS)).</p>
      <p sl="pl">De heer Morillon heeft terecht benadrukt dat het erg belangrijk is dat de EU voor beide typen activiteiten een duidelijk machtigingssysteem heeft, om zo te bereiken dat de communautaire bepalingen op visserijgebied maximaal worden nageleefd en ook om te komen tot meer transparantie in de activiteiten van EU-vaartuigen die in de wateren van derde landen opereren.</p>
      <p sl="pl">Bovendien kan er geen twijfel over bestaan dat de prioriteit die de Commissie en de Europese Unie aan het bestrijden van IUU-visserij geven, en de significante vermindering van de visbestanden van ontwikkelingslanden als gevolg van IUU-visserij, onze volledige aandacht verdienen.</p>
    </intervention>
    <intervention id="4-185" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Het verslag-Morillon was bedoeld om het gemeenschappelijk visserijbeleid te vereenvoudigen. Ik betwijfel of de oorspronkelijke voorstellen in het verslag aan dit vereiste beantwoorden. Het opnemen van overeenkomsten die vallen onder het werkingsgebied van artikel 63 van het Zeerechtverdrag van de Verenigde Naties, zou de Schotse visserij-industrie voor grote praktische problemen hebben gesteld. Bepalingen inzake de benutting van vangstmogelijkheden lijken al onderdeel te vormen van bestaande partnerschapsovereenkomsten met derde landen. De aanbevelingen in het verslag maken de aangelegenheden op dit terrein alleen maar ingewikkelder. Deze bezwaren zijn tot uitdrukking gekomen in mijn stem.</p>
    </intervention>
    <intervention id="4-186" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Namens de Arbeiderspartij van het Europees Parlement wil ik u bij deze uitleggen waarom wij de amendementen 20 tot en met 23 op het verslag-Morillon hebben ingediend en na de verwerping van deze amendementen tegen het geamendeerde verslag en de wetgevingsresolutie hebben gestemd.</p>
      <p sl="en">De amendementen 20, 21 en 22 hebben betrekking op het toepassingsgebied van de verordening. Het is belangrijk dat het onderscheid tussen de overeenkomsten waarop artikel 63, en dus niet artikel 62 van het UNCLOS-Verdrag van toepassing is, gehandhaafd blijft. Alleen het laatstgenoemde moet het voorwerp van dit voorstel zijn.</p>
      <p sl="en">Amendement 23 ontneemt de Commissie de bevoegdheid voor het herverdelen van vangstmogelijkheden die haar in artikel 13 wordt gegeven, waarmee het beginsel van de relatieve stabiliteit wordt behouden en historische vangstrechten onaangetast blijven in een context van verantwoord vissen.</p>
      <p sl="en">De stemming van vandaag moet een waarschuwing zijn voor iedereen die bezorgd is over de achteruitgang van kwetsbare visbestanden. Ze laat zien dat het Europees Parlement voorstander is van de herverdeling van vangstquota door de Europese Commissie, wat zal leiden tot vrijbuiterij in de Noordzee. Dit is in strijd met het beginsel van de relatieve stabiliteit en druist in tegen de belangen van de Schotse visserijsector. We hadden geen andere keus dan tegen dit verslag te stemmen.</p>
    </intervention>
    <intervention id="4-188" speaker_id="photo_generic" name="Jan Andersson, Göran Färm, Anna Hedh, Inger Segelström en Åsa Westlund" is_mep="True" mode="written">
      <p sl="sv">Als Zweedse sociaal-democraten ondersteunen wij de wens van het Europees Parlement om in 2008, het Europees Jaar van de Interculturele Dialoog, een aantal van de religieuze leiders in de wereld uit te nodigen voor een dialoog met leden van het Parlement.</p>
      <p sl="sv">We benadrukken echter dat deze dialoog zou moeten plaatsvinden in de vorm van discussies en gesprekken binnen de commissies of in speciaal hiervoor georganiseerde bijeenkomsten. Redevoeringen voor het voltallige Parlement, zonder mogelijkheid van dialoog en het stellen van vragen, zijn niet het geschikte middel voor communicatie en interculturele uitwisseling.</p>
    </intervention>
    <intervention id="4-189" speaker_id="1413" name="Glyn FORD" is_mep="True" mode="written" nationality="United Kingdom" birth_date="28-01-1950" birth_place="Gloucester" p_group="Socialist Group in the European Parliament" m_state="GB">
      <p sl="en">De oorspronkelijke compromisresolutie was naar mijn mening niet helemaal evenwichtig. De eerste ongeregeldheden in Lhasa en op andere plaatsen waren georkestreerde aanvallen op personen en gebouwen in de vorm van brandstichting, het toebrengen van lichamelijk letsel en moordaanslagen gericht tegen Han-Chinezen en de moslimminderheid. Als iets dergelijks in mijn eigen land was gebeurd en blanke jongeren zo tekeer waren gegaan tegen de migrantengemeenschap, zou men het rassenrellen hebben genoemd. Niettemin zou ik de resolutie per saldo hebben kunnen steunen, omdat China zich wat onafhankelijke vakbonden, interne migratie en minderheidsgodsdiensten betreft, nog steeds schuldig maakt aan mensenrechtenschendingen op zijn grondgebied.</p>
      <p sl="en">Maar door de aangenomen amendementen van rechts is de resolutie niet meer evenwichtig. De verwerping van het “één-China-beleid” van de EU en de eis van een dialoog “zonder voorwaarden vooraf”, maken het voor mij onmogelijk de resolutie te ondersteunen, ondanks het feit dat ik het eens ben met de mensenrechtenonderdelen ervan, zoals ik bij de mondelinge stemming heb aangegeven.</p>
    </intervention>
    <intervention id="4-190" speaker_id="28183" name="Patrick GAUBERT" is_mep="True" mode="written" nationality="France" birth_date="06-07-1948" birth_place="Paris" p_group="Group of the European People's Party (Christian Democrats) and European Democrats" m_state="FR">
      <p sl="fr">Ik ben blij dat de gezamenlijke resolutie over Tibet door alle fracties is aangenomen. In deze tekst veroordeelt het Parlement de recente repressie in Tibet en vervolgt daarmee zijn eerdere resoluties waarin het beide partijen tot een dialoog oproept.</p>
      <p sl="fr">We roepen de Chinese regering en de aanhangers van de Dalai Lama ook op om iedere vorm van geweld te beëindigen. De Chinese regering mag de Olympische Spelen van 2008 niet misbruiken door dissidenten, journalisten en mensenrechtenactivisten te arresteren.</p>
      <p sl="fr">We roepen het fungerend voorzitterschap van de EU op om te werken aan een gemeenschappelijk EU-standpunt inzake het bijwonen van de openingsceremonie van de Olympische Spelen door de staatshoofden en regeringsleiders en de Hoge Vertegenwoordiger, en de mogelijkheid open te houden om de openingsceremonie niet bij te wonen ingeval de dialoog tussen de Chinese autoriteiten en Zijne Heiligheid de Dalai Lama niet wordt hervat.</p>
    </intervention>
    <intervention id="4-191" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">De olympische vlam vervolgt zijn reis over de aarde en overal in de wereld hebben demonstraties laten zien wat de mensen denken van de Olympische Spelen die deze zomer worden gehouden. Velen zijn geïnteresseerd in de vraag of de lidstaten aan de Olympische Spelen in China zullen deelnemen of deze zullen boycotten. Het is belangrijk dat de lidstaten hier zelf over kunnen beslissen.</p>
      <p sl="sv">De strijd voor de mensenrechten is een cruciale strijd, die ondersteund moet worden. Maar om rechtmatig te zijn, moet deze strijd worden gevoerd via de Verenigde Naties. Helaas misbruikt het Europees Parlement de huidige situatie in Tibet voor het bevorderen van bepaalde standpunten op het terrein van buitenlands beleid. Het is aan China en Tibet om deze situatie gezamenlijk op te lossen, zonder bemoeienis van het Europees Parlement, dat ter zake geen bevoegdheden heeft.</p>
    </intervention>
    <intervention id="4-192" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Hoewel we ons medeleven uitspreken naar de slachtoffers, de wens tot uitdrukking brengen dat de conflicten vreedzaam worden opgelost en ons uitspreken voor verdediging van de democratie, de mensenrechten en het internationaal recht, zijn we van mening dat eens te meer een resolutie over Tibet elementen bevat die niet precies overeenstemmen met de werkelijke situatie aldaar.</p>
      <p sl="pt">Het wordt steeds duidelijker dat er feitelijk een actie gaande is tegen de Olympische Spelen in Beijing. Dit is de werkelijke motivatie achter de toenemende provocaties en achter veel van de hypocriete verontwaardiging die wordt geuit.</p>
      <p sl="pt">Nogmaals, er wordt gerommeld met argumenten om huidige en toekomstige bemoeienissen en schendingen van het internationale recht te rechtvaardigen, waarbij strategische en economische belangen tegen China in het geweer worden gebracht.</p>
      <p sl="pt">Het is veelzeggend dat we nog steeds over Tibet praten als een door China bezet gebied, terwijl degenen die de afscheidingsbewegingen instigeren en ondersteunen die aan de basis staan van de gewelddadige acties, zelf de territoriale integriteit van de Volksrepubliek China –met inbegrip van de autonome regio Tibet – erkennen.</p>
      <p sl="pt">Tot slot twijfelen we aan de morele oprechtheid van dit Huis wanneer het een dergelijke resolutie aanneemt terwijl het minder dan een maand geleden een verslag over Irak heeft aangenomen waarin met geen woord wordt gerept over de agressie en bezetting door de Verenigde Staten.</p>
    </intervention>
    <intervention id="4-193" speaker_id="38846" name="Roselyne LEFRANÇOIS" is_mep="True" mode="written" nationality="France" birth_date="20-06-1950" birth_place="St Malo" p_group="Socialist Group in the European Parliament" m_state="FR">
      <p sl="fr">Gezien de ernst van de situatie in Tibet kon het Europees Parlement niet langer zwijgen. Ik ondersteun daarom deze resolutie, waarin de niets ontziende repressie in dit gebied door de Chinese veiligheidstroepen krachtig wordt veroordeeld.</p>
      <p sl="fr">Het geweld dat in de straten van Lhasa en Dharamsala heeft plaatsgevonden en de censurering van buitenlandse media zijn onacceptabel. Het Parlement moet, samen met de internationale gemeenschap, al zijn invloed gebruiken om hier een einde te maken en ervoor te zorgen dat China zijn internationale verplichtingen op het terrein van de mensenrechten en minderheden nakomt.</p>
      <p sl="fr">Via mijn stem heb ik ook mijn solidariteit met de Tibetanen tot uitdrukking willen brengen, waarvan de meeste geen onafhankelijkheid eisen maar een grotere politieke autonomie en respect voor hun cultureel en linguïstisch erfgoed.</p>
      <p sl="fr">Ik ben geen voorstander van een complete boycot van de Olympische Spelen van Beijing, omdat een dialoog altijd de voorkeur verdient. Ik geloof juist dat deze Spelen een goede gelegenheid zijn om de Chinese autoriteiten aan te moedigen meer vooruitgang te maken op de weg naar democratie en hoop dat, zoals neergelegd in de resolutie, de staatshoofden en regeringsleiders van de EU ten aanzien van dit evenement een coherent gemeenschappelijk standpunt zullen innemen.</p>
    </intervention>
    <intervention id="4-194" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik veroordeel de repressie van Tibetaanse demonstranten door het Chinese leger. Deze kwestie maakt des te duidelijker dat het noodzakelijk is dat de lidstaten ten aanzien van China een gemeenschappelijke aanpak volgen. Alleen via een coherente aanpak kan op constructieve wijze aan samenwerking worden gewerkt. De Olympische Spelen van Beijing zijn een ideale gelegenheid voor het bevorderen van vooruitgang op terreinen als mensenrechten en persvrijheid in China. Elke poging van de Chinese regering om protesten of de verslaggeving daarover te verhinderen, zou betreurenswaardig zijn. Ik heb vóór deze ontwerpresolutie gestemd.</p>
    </intervention>
    <intervention id="4-195" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Het was volstrekt voorspelbaar dat China op demonstraties zou reageren door het inzetten van het leger en de politie. China is nu eenmaal geen democratie. Desalniettemin moet de reactie van de Chinese veiligheidstroepen op de demonstraties vanzelfsprekend worden veroordeeld. Maar een boycot van de Olympische Spelen, in welke vorm dan ook, zou door de meerderheid van de Chinese bevolking waarschijnlijk alleen als een belediging worden ervaren en zeker niet de situatie van de minderheden in dat land verbeteren – in het ergste geval zou het die zelfs verslechteren.</p>
      <p sl="de">Gezien het geringe politieke gewicht van de EU in de wereld zou een eenzijdig optreden van haar kant hoogstwaarschijnlijk geen enkel resultaat opleveren. Wanneer de Unie toch eenzijdig actie zou ondernemen en zichzelf tot risee van de wereld zou maken, zou niemand daarbij gebaat zijn, zeker niet de Tibetanen. Zelfs wanneer de rust weerkeert, vallen nieuwe en misschien wel hevigere onlusten te verwachten. Samen met de bondgenoten kan de EU zich er echter voor inspannen om het leven van de minderheden in China stap voor stap te verbeteren en geleidelijk een verandering teweeg te brengen in de houding van de regering en de meerderheidsbevolking.</p>
    </intervention>
    <intervention id="4-196" speaker_id="28166" name="Vincent PEILLON" is_mep="True" mode="written" nationality="France" birth_date="07-07-1960" birth_place="Suresnes" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Ik ben verheugd over het krachtige standpunt dat ons Huis vandaag heeft ingenomen ten aanzien van een situatie die al decennialang in Tibet bestaat, maar die een maand geleden aanzienlijk is verslechterd. De noodzaak van het verdedigen van Europese en universele waarden betekent dat stilzwijgen geen optie is: ik sta dus volledig achter de veroordeling van “de brute onderdrukking van de Tibetaanse demonstranten door de Chinese veiligheidstroepen” alsook van “alle gewelddaden, door wie ook gepleegd,” die de laatste dagen hebben plaatsgevonden.</p>
      <p sl="fr">Het Parlement doet ook een aantal verzoeken aan de Chinese autoriteiten. Zo worden de autoriteiten met name opgeroepen om toestemming te geven voor een onafhankelijk internationaal onderzoek naar de gewelddadigheden die in Tibet hebben plaatsgevonden, om een constructieve dialoog met de Tibetanen aan te gaan, zonder vooraf voorwaarden aan zo’n dialoog te stellen, om iedereen die op vreedzame wijze heeft gedemonstreerd en alle gearresteerde dissidenten, onmiddellijk vrij te laten, en om de toezeggingen met betrekking tot de mensenrechten na te komen die in 2001 aan het IOC en de wereld zijn gedaan.</p>
      <p sl="fr">Tot slot wordt in de resolutie een oproep gedaan aan de staatshoofden en regeringsleiders van de EU om een gemeenschappelijk standpunt vast te stellen betreffende het bijwonen van de openingsceremonie van de Olympische Spelen.</p>
    </intervention>
    <intervention id="4-197" speaker_id="33990" name="Adrian SEVERIN" is_mep="True" mode="written" nationality="Romania" birth_date="28-03-1954" birth_place="Bucureşti" p_group="Group of the Progressive Alliance of Socialists and Democrats in the European Parliament - Vice" m_state="RO">
      <p sl="en">Als hoofd van de Roemeense delegatie in de Sociaal-democratische Fractie wil ik graag uitleggen waarom onze delegatie tegen de resolutie over Tibet heeft gestemd. Feitelijk is deze resolutie niet bedoeld voor het verdedigen van de mensenrechten en we kunnen er niet mee akkoord gaan dat de kwestie van de mensenrechten wordt misbruikt voor geopolitieke doeleinden. De resolutie is mild met betrekking tot mensenrechtenschendingen en hypocriet, omdat “met kracht” politieke oplossingen worden voorgesteld die geen rekening houden met de werkelijke situatie in China.</p>
      <p sl="en">De EU verliest door deze resolutie haar geloofwaardigheid. De verklaringen over het bevorderen van de mensenrechten zijn feitelijk bedoeld om een gevaarlijke agenda te verhullen, namelijk politieke autonomie en onafhankelijkheid voor Tibet, wat duidelijk in strijd is met het “één-China-beleid”. Tegelijkertijd verliest de EU hierdoor haar stimulerende invloed op China bij het proces van openstelling van het land.</p>
      <p sl="en">De resolutie beoogt dus de opsplitsing van China en niet het ondersteunen van de mensenrechten, die slechts als voorwendsel worden gebruikt voor het bevorderen van verscheidene geopolitieke doelstellingen.</p>
    </intervention>
    <intervention id="4-198" speaker_id="28119" name="Kathy SINNOTT" is_mep="True" mode="written" nationality="Ireland" birth_date="29-09-1950" birth_place="Chicago " p_group="Independence/Democracy Group" m_state="IE">
      <p sl="en">Hoewel ik de Tibetanen in deze situatie volledig ondersteun, kan ik niet mijn stem aan deze ontwerpresolutie geven, omdat de meerderheid van mijn collega’s een amendement heeft aangenomen strekkende tot eerbiediging van het beginsel van het “één-China-beleid”. Ik steun dit amendement niet, omdat het “één-China-beleid” zowel een bedreiging voor Taiwan als Tibet vormt. Ik heb in het verleden op grond van de mensenrechtenschendingen opgeroepen tot een boycot van de Olympische Spelen van Beijing.</p>
    </intervention>
    <intervention id="4-200" speaker_id="23788" name="Adam BIELAN" is_mep="True" mode="written" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">Ik maakte deel uit van de delegatie van de Commissie buitenlandse zaken die begin dit jaar Zagreb bezocht. Ik ben het met de rapporteur eens over de punten die in het gisteren behandelde verslag aan de orde komen en heb daarom vandaag voor het verslag van de heer Swoboda gestemd. Ik feliciteer de Kroatische autoriteiten met de positieve resultaten die tot dusver bij de voorbereidingen voor het EU-lidmaatschap zijn bereikt.</p>
    </intervention>
    <intervention id="4-201" speaker_id="4429" name="Robert GOEBBELS" is_mep="True" mode="written" nationality="Luxembourg" birth_date="03-04-1944" birth_place="Luxembourg" p_group="Group of the Progressive Alliance of Socialists and Democrats in the European Parliament" m_state="LU">
      <p sl="fr">Hoewel ik vóór het voortgangsverslag over de potentiële toetreding van Kroatië heb bestemd, wil ik benadrukken dat in de nabije toekomst geen toetredingen kunnen plaatsvinden. De Unie van 27 moet zichzelf eerst op basis van het Verdrag van Lissabon reorganiseren. Nieuwe toetredingen zijn pas mogelijk nadat de EU in haar huidige samenstelling is geconsolideerd.</p>
    </intervention>
    <intervention id="4-202" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">Junilistan is van mening dat de uitbreiding van de EU van fundamenteel belang is voor het bereiken van vrede en stabiliteit in Europa. Wij steunen om die reden de toetreding van Kroatië tot de EU wanneer het land aan de criteria van Kopenhagen voldoet. Wij hebben daarom vóór het verslag gestemd.</p>
      <p sl="sv">Het is echter absurd dat het Europees Parlement van de media verlangt dat ze ervoor zorgen dat de bevolking het werk van het Internationaal Strafhof blijft ondersteunen. Uitingen van deze strekking kunnen worden uitgelegd als aantasting van de persvrijheid. Wij staan ook kritisch tegenover een oproep van het Europees Parlement aan Kroatië om via een bewustmakingscampagne de aandacht van het publiek voor milieuproblemen te vergroten. Dit is natuurlijk belangrijk, maar het valt buiten de bevoegdheden van het Europees Parlement.</p>
    </intervention>
    <intervention id="4-203" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Er zal worden gezegd dat de stemming die vandaag in dit Huis heeft plaatsgehad, is beïnvloed door de recente NAVO-Top in Boekarest.</p>
      <p sl="pt">Met andere woorden: terwijl het voortgangsverslag over de toetreding van Kroatië is aangenomen – waarin zelfs uitdrukkelijk wordt verklaard dat de onderhandelingen vóór de verkiezingen van 2009 moeten (!) zijn afgesloten – is de stemming over het voortgangsverslag over de toetreding van de Voormalige Joegoslavische Republiek Macedonië (FYROM) uitgesteld.</p>
      <p sl="pt">Men zal zich herinneren dat de NAVO-Top Kroatië heeft uitgenodigd om met de toetredingsonderhandelingen te beginnen, terwijl de toetredingsonderhandelingen met de FYROM zijn uitgesteld.</p>
      <p sl="pt">Hieruit komt eens te meer duidelijk naar voren dat de uitbreiding van de EU en die van de NAVO synchroon lopen.</p>
      <p sl="pt">Van de punten die in deze stemverklaring benadrukt zouden moeten worden (zoals de huidige grensconflicten tussen landen in de regio, waaronder Italië), is het belangrijkste wel dat vooruitgang in het toetredingsproces volgens de Europese Commissie betekent dat aan de economische criteria wordt voldaan, met andere woorden: begrotingsconsolidatie en het voeren van een beleid gericht op stabiliteit, structurele hervorming van de overheidsfinanciën, privatisering, verbetering van het ondernemingsklimaat en landhervormingen (wat betekent dat met name buitenlanders land moeten kunnen verwerven).</p>
      <p sl="pt">Twee voorbeelden van de EU op haar best …</p>
    </intervention>
    <intervention id="4-204" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Het verslag van de heer Swoboda over Kroatië is een evenwichtig verslag waarin een optimistisch beeld wordt geschetst van de inspanningen van Kroatië in het toetredingsproces. Ondanks het optimistische beeld dat wordt geschetst, is het verslag realistisch en wordt gewezen op de noodzaak van verdere inspanningen van de kant van de Kroatische regering op het terrein van justitiële en grenskwesties. Ik ben blij met de inspanningen van het land om aan de toetredingscriteria te voldoen en hoop dat die inspanningen worden voortgezet. Ik heb daarom vóór het verslag gestemd.</p>
    </intervention>
    <intervention id="4-206" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Gezien de huidige situatie en de schattingen van het Internationaal Instituut voor Kankeronderzoek hebben wij vóór deze ontwerpresolutie gestemd. Volgens die schattingen wordt voor één op de drie Europeanen gedurende hun leven de diagnose kanker gesteld en overlijdt één op de vier Europeanen aan deze ziekte. In 2006 waren er binnen de EU bijna 2,3 miljoen nieuwe gevallen van kanker en meer dan 1 miljoen sterfgevallen door kanker.</p>
      <p sl="pt">Kanker ontstaat door tal van factoren in talrijke en zeer uiteenlopende omstandigheden en vereist daarom meer preventie waarbij aan oorzaken die in verband staan met de levenswijze evenveel aandacht wordt gegeven als aan werk- en milieugerelateerde oorzaken. Volgens een recente studie van de vakbonden is ten minste acht procent van de jaarlijkse sterfgevallen door kanker rechtstreeks te wijten aan blootstelling aan kankerverwekkende stoffen op de arbeidsplaats en zou dat soort blootstelling kunnen worden voorkomen door kankerverwekkende stoffen door minder schadelijke stoffen te vervangen.</p>
      <p sl="pt">Het is algemeen bekend dat er alarmerende verschillen zijn in de kwaliteit van de behandelcentra voor kanker, in screeningprogramma’s, in richtsnoeren voor op feitelijke gegevens gebaseerde beste praktijken, in radiotherapiefaciliteiten, en in de toegang tot kankermedicijnen, wat ook verklaart waarom in Europa voor de meeste vormen van kanker zulke grote verschillen bestaan in het vijfjarig overlevingspercentage.</p>
    </intervention>
    <intervention id="4-207" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">Zijn maatregelen op EU-niveau in de dringende strijd tegen kanker effectiever dan dienovereenkomstige maatregelen in het kader van bestaande internationale organisaties die over een brede expertise beschikken, zoals de WHO? Zijn de EU-instellingen meer deskundig in kankerbestrijding dan de lidstaten? Ons antwoord is “nee”.</p>
      <p sl="sv">In de resolutie wordt onder meer opgeroepen tot het instellen van een “interinstitutionele EU-taskforce kanker”, het uitvoeren van door de EU gefinancierde voorlichtings- en educatiecampagnes over kanker, het instellen door de Commissie van een adviescomité voor kankerpreventie, het vaststellen van EU-wetgeving voor het stimuleren en ondersteunen van initiatieven gericht op vermindering van blootstelling aan de zon, acties van de kant van de Commissie voor het creëren van rookvrije ruimten, maatregelen van de lidstaten om te bewerkstelligen dat in het hele land multidisciplinaire oncologieteams beschikbaar zijn, en erkenning van oncologie als een medisch specialisme.</p>
      <p sl="sv">Het idee achter deze oproepen is zeker prijzenswaardig. De fundamentele vraag is echter: wat is de meerwaarde van het reguleren van al deze zaken op EU-niveau? Waar is het vertrouwen in de lidstaten? Wat is er gebeurd met het subsidiariteitsbeginsel? Is regelgeving op EU-niveau werkelijk in het voordeel van degenen die behoefte hebben aan kwaliteitswetgeving en goed doordachte maatregelen, namelijk de kankerpatiënten? Waar is het besef dat kanker een mondiaal probleem is, dat bijgevolg op mondiaal niveau moet worden aangepakt?</p>
      <p sl="sv">Op grond van bovengenoemde argumenten heeft Junilistan in de eindstemming tegen het verslag in kwestie gestemd.</p>
    </intervention>
    <intervention id="4-208" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Ik sta volledig achter de ontwerpresolutie over kankerbestrijding die de Commissie milieubeheer, volksgezondheid en voedselveiligheid aan het Parlement heeft voorgelegd. De EU heeft een belangrijke rol bij het coördineren van de strijd tegen een ziekte die bij één op de drie Europeanen op enig moment in hun leven wordt vastgesteld. Ook de lidstaten hebben duidelijk een belangrijke rol bij de preventie, opsporing en behandeling van de ziekte. Het is belangrijk dat de lidstaten in de strijd tegen deze ziekte van elkaar leren. Juist deze week heeft de Schotse regering een nationaal programma aangekondigd voor het inenten van schoolmeisjes tegen het humaan papilloma virus, de veroorzaker van de meeste gevallen van baarmoederhalskanker. Het zijn programma’s als dit waartoe de EU de lidstaten zou moeten aanmoedigen.</p>
    </intervention>
    <intervention id="4-209" speaker_id="28355" name="Mieczysław Edmund JANOWSKI" is_mep="True" mode="written" nationality="Poland" birth_date="16-11-1947" birth_place="Zduńska Wola" p_group="Union for Europe of the Nations Group" m_state="PL">
      <p sl="pl">Ik heb vóór de resolutie over kankerbestrijding gestemd, omdat dit soort ziekten over de hele wereld een spoor van verwoesting zaait, ook in de landen van de Europese Unie en mijn eigen land, Polen. Wijdverspreide en regelmatige preventieve controles maken het mogelijk deze ziekte in een vroeg stadium op te sporen, waardoor de kans op herstel aanzienlijk wordt vergroot. Het is noodzakelijk dat de oncologiecentra hun ervaringen ruimhartiger uitwisselen, zodat nieuwe kennis op grote schaal kan worden toegepast.</p>
      <p sl="pl">Onlangs is grote bezorgdheid geuit over de stijging van het aantal gevallen van borstkanker. Het is van wezenlijk belang dat iedereen bewust worden gemaakt van dit gevaar en alle vrouwen toegang hebben tot professioneel borstonderzoek. Het is vooral ook belangrijk dat mensen minder worden blootgesteld aan kankerverwekkende stoffen. In dit opzicht moet vooral worden gekeken naar de conserveringsmiddelen die in de voedingsmiddelenindustrie worden gebruikt en het oneigenlijk gebruik van kunstmest en gewasbeschermingsmiddelen. Ook asbest verdient onze aandacht, omdat het tot voor kort in de bouw werd gebruikt en voor drinkwaterleidingen. Ook antirookmaatregelen moeten onderdeel vormen van deze actie.</p>
    </intervention>
    <intervention id="4-210" speaker_id="28173" name="Zita PLEŠTINSKÁ" is_mep="True" mode="written" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">Dames en heren, vandaag kan niemand van ons zeggen dat de strijd tegen kanker ons niet aangaat. Ik ben geen medisch expert in de oncologie, maar doordat ik zowel mijn ouders als een jonge broer aan kanker verloren heb, ben ik getuige geweest van de agressiviteit van deze ziekte. Ik ben getuige geweest van het moeilijke lot dat mensen en hun familieleden te verduren hebben die aan deze ziekte zijn overgeleverd, dat zelfs het hardste hart niet onberoerd zou kunnen laten.</p>
      <p sl="sk">Ik ben de Commissie milieubeheer, volksgezondheid en voedselveiligheid dankbaar dat zij de Commissie een vraag over dit onderwerp heeft gesteld die tot dit belangrijke debat heeft geleid. Ik dank alle opstellers van de resolutie, onder wie mijn Slowaakse collega Irena Belohorská, voor hun inspanningen, zonder welke we niet de antwoorden gevonden zouden hebben op ernstige kwesties die met deze agressieve ziekte te maken hebben.</p>
      <p sl="sk">Ik ben ervan overtuigd dat elke stap, zelfs de kleinste, elke investering die bijdraagt aan de vroege opsporing en diagnose van kanker en nieuwe behandelingen steunt, kankerpatiënten veel hoop zal geven.</p>
    </intervention>
    <intervention id="4-211" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Nu een op de drie Europeanen tijdens zijn leven de diagnose kanker krijgt en een op de vier Europeanen aan deze ziekte sterft, is samenwerking om te leren van elkaars beste praktijken en om meer financiële middelen voor onderzoek te vragen belangrijk in de EU. De idee van een interinstitutionele taskforce van de EU inzake kanker, met als doel om het aantal EU-burgers dat in 2018 deelneemt aan een kankerscreeningprogramma met vijftig procent te laten toenemen, dient toegejuicht te worden.</p>
    </intervention>
    <intervention id="4-213" speaker_id="28427" name="Alessandro BATTILOCCHIO" is_mep="True" mode="written" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="it">Het Zesde Milieuactieprogramma van de Gemeenschap, dat het fundament heeft gelegd voor het EU-beleid inzake het klimaat, biodiversiteit, het milieu, gezondheid en natuurlijke hulpbronnen, is zeer succesvol geweest.</p>
      <p sl="it">Zoals commissaris Dimas zelf echter aangegeven heeft, is de EU ver achter op haar schema geraakt om de milieubeschermingsdoelstellingen te bereiken die zij oorspronkelijk heeft gesteld, vooral wat betreft luchtvervuiling, met alle problemen van dien: het broeikaseffect, schade aan de gezondheid en zure regen.</p>
      <p sl="it">Bovendien leidt het snoeien in de financiering van het Natura 2000- en het LIFE+-programma tot grote bezorgdheid bij kleine gemeentelijke overheden, die te kampen zullen hebben met een navenante verkleining van hun actiemogelijkheden wat betreft effectieve milieubeleidsmaatregelen om hun eigen gebied te beschermen.</p>
      <p sl="it">Ik kan het daarom alleen maar volledig eens zijn met mevrouw Myller, die in dit verslag de Commissie met klem verzoekt om duidelijkere, specifiekere kwantitatieve en kwalitatieve deadlines en doelen in de tekst op te nemen. Sterker nog, hoewel het klimaat- en energiepakket, de herziening van de afvalstoffenrichtlijn en de herziening van de IPPC-richtlijn ons zouden moeten helpen om een duurzame toekomst voor Europa te garanderen, is er een urgente behoefte en dragen we de verantwoordelijkheid om het Zesde Programma te herzien om actie van de EU op milieugebied de komende decennia nader af te stemmen.</p>
    </intervention>
    <intervention id="4-214" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor het verslag-Myller gestemd over de tussentijdse evaluatie van het Zesde Milieuactieprogramma van de Gemeenschap, gegeven hoe belangrijk het is om de aldus geformuleerde doelstellingen te bereiken, in het bijzonder met betrekking tot de thematische strategieën, de bescherming van de biodiversiteit en de handhaving van Gemeenschapswetgeving, en niet te vergeten kwesties als de milieuheffing of het probleem van subsidies die schadelijk zijn voor het milieu.</p>
      <p sl="pt">De inspanningen zouden verdubbeld moeten worden om een tijdig antwoord te vinden op de milieuproblemen waarop het programma zich richt.</p>
    </intervention>
    <intervention id="4-215" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Dit verslag vloeit voort uit een evaluatie waar de Commissie milieubeheer, volksgezondheid en voedselveiligheid om heeft gevraagd om te bepalen in hoeverre de Europese Unie tot nu toe heeft voldaan aan haar verplichtingen die zij met het Zesde Milieuactieprogramma van de Gemeenschap is aangegaan. Dit actieprogramma werd in 2002 aangenomen en loopt tot 2012.</p>
      <p sl="pt">Uit deze evaluatie is gebleken dat de tenuitvoerlegging van het actieprogramma zeer achterligt op schema of buitengewoon ver achterligt op schema in het geval van een aantal prioriteitsdoelstellingen. In het licht van de maatregelen die tot nu toe zijn uitgevoerd lijkt het er niet op dat de milieudoelstellingen van het programma die prioriteit hebben in 2012 bereikt zullen zijn. De evaluatie steunt derhalve niet de bewering van de Commissie in haar eigen tussentijdse evaluatie dat de EU, over het geheel genomen, op schema ligt met de tenuitvoerlegging van de geplande maatregelen in het actieprogramma.</p>
      <p sl="pt">Op basis van de evaluatie waartoe het Parlement opdracht heeft gegeven kan worden geconcludeerd dat het besluit van de Commissie om specifieke voorstellen te doen door middel van de thematische strategieën over het geheel genomen niet tot het gewenste resultaat heeft geleid.</p>
      <p sl="pt">Ondanks dat we in het algemeen vóór het verslag hebben gestemd, zijn we het echter niet eens met enkele punten ervan.</p>
    </intervention>
    <intervention id="4-216" speaker_id="28585" name="Diamanto MANOLAKOU" is_mep="True" mode="written" nationality="Greece" birth_date="01-03-1959" birth_place="Peiraias" p_group="Confederal Group of the European United Left - Nordic Green Left" m_state="GR">
      <p sl="el">De tussentijdse evaluatie van het Zesde Milieuactieprogramma van de Gemeenschap biedt niets nieuws, zoals een verandering van de reeds ingezette koers. In de evaluatie worden slechts bezorgdheid geuit over het feit dat er niet zo snel vooruitgang wordt geboekt als in de planning werd voorzien.</p>
      <p sl="el">Hoewel de belangrijkste milieuproblemen worden erkend, wordt er in de evaluatie echter niet gewezen op de redenen voor de verslechterende situatie, namelijk de nietsontziende exploitatie door multinationals ten behoeve van hun eigen winst. Ze gebruiken het milieu als een reservoir, waarvan zij de grondstoffen onbezonnen plunderen en ongeremd exploiteren om maar winst te behalen. Sterker nog, in het Zesde Milieuactieprogramma worden de uitbuiters van de natuur tot de beschermers van het milieu gemaakt, omdat er expliciet wordt gesteld dat effectieve actie, kansen voor het bedrijfsleven en de markt een oplossing zullen bieden.</p>
      <p sl="el">Het milieu biedt juist een nieuwe kans om kapitaal en winst te accumuleren. Deze uitbuiting wordt zelfs door Gemeenschapsmiddelen gesteund, oftewel door het geld van de burger. Door de liberalisering van sectoren die van strategisch belang zijn en door de bescherming van het milieu te vercommercialiseren wordt de groene economie gepromoot als een van de grotere investeringsmogelijkheden voor monopolistisch kapitaal.</p>
      <p sl="el">Tegelijkertijd wordt het toegenomen bewustzijn wereldwijd uitgebuit. Dit verheelt het feit dat gevaarlijke klimaatveranderingen en de opwarming van de aarde het gevolg zijn van industriële ontwikkeling die is gebaseerd op kapitalistische winst en het tot handelswaar maken van de aarde, lucht, energie, water et cetera.</p>
    </intervention>
    <intervention id="4-217" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik juich het verslag-Myller over de tussentijdse evaluatie van het Zesde Milieuactieplan van de Gemeenschap toe. Ik deel de zorgen over de toename van door het vervoer veroorzaakte uitstoot en de maar langzaam op gang komende inspanningen richting energie-efficiëntie. Er moeten op deze gebieden meer gezamenlijke inspanningen worden verricht.</p>
    </intervention>
    <intervention id="4-218" speaker_id="28166" name="Vincent PEILLON" is_mep="True" mode="written" nationality="France" birth_date="07-07-1960" birth_place="Suresnes" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Ik heb voor dit verslag gestemd van mijn Finse collega in de socialistische fractie Riitta Myller.</p>
      <p sl="fr">Halverwege de termijn wordt er in deze tekst een zorgwekkend beeld geschetst van de vorderingen van het Zesde Milieuactieplan van de Gemeenschap (2002-2012).</p>
      <p sl="fr">De uitvoering van essentiële maatregelen om de klimaatverandering te bestrijden is enorm vertraagd. Zo heeft de EU ook buitengewoon beperkte vooruitgang geboekt inzake het behoud van de luchtkwaliteit, de tenuitvoerlegging en handhaving van Gemeenschapswetgeving, de bescherming van de biodiversiteit, de hervorming van voor het milieu schadelijke subsidies en het promoten van duurzame productie-/consumptiemodellen.</p>
      <p sl="fr">De analyse die in dit verslag wordt gegeven is op zijn zachtst gezegd alarmerend, omdat het momenteel zeer onwaarschijnlijk lijkt dat, in tegenstelling tot wat de Commissie heeft gezegd, we kunnen vasthouden aan de planning die zes jaar geleden werd opgesteld en de milieudoelstellingen die prioriteit hebben in 2012 zijn bereikt.</p>
      <p sl="fr">Door voor deze tekst te stemmen sluit ik me aan bij de meerderheid van het Parlement om er bij de Europese Commissie en de lidstaten op aan te dringen om een cruciale laatste inspanning te verrichten.</p>
    </intervention>
    <intervention id="4-220" speaker_id="photo_generic" name="Jan Andersson, Göran Färm, Anna Hedh, Inger Segelström en Åsa Westlund" is_mep="True" mode="written">
      <p sl="sv">We hebben voor het amendement gestemd waarin de Commissie en de lidstaten worden opgeroepen om af te zien van het blokkeren van de toegang tot het Internet. We willen er echter op wijzen dat onze steun voor het amendement voornamelijk te maken heeft met de kwestie van het uitwisselen van bestanden voor privégebruik. Voor bepaalde soorten misdrijven, bijvoorbeeld kinderporno en de systematische schending van het auteursrecht om commerciële redenen, zou het blokkeren van de toegang tot het Internet een van de mogelijke methoden moeten zijn naast andere om criminele activiteiten te bestrijden.</p>
    </intervention>
    <intervention id="4-221" speaker_id="22859" name="Marie-Hélène DESCAMPS" is_mep="True" mode="written" nationality="France" birth_date="05-07-1938" birth_place="Monts" p_group="Group of the European People's Party (Christian Democrats) and European Democrats" m_state="FR">
      <p sl="fr">Het verslag van Guy Bono over de culturele industrieën in Europa bevestigt opnieuw het belang van de culturele dimensie bij de tenuitvoerlegging van de Lissabon-doelstellingen. Het onderstreept het potentieel van culturele industrieën op het gebied van werkgelegenheid en groei en de noodzaak om de EU-steun en -actie in deze sector te versterken. In het verslag wordt ook de nadruk gelegd op de kansen die tegenwoordig door het Internet worden geboden als het gaat om toegang krijgen tot, het bevorderen en verspreiden van cultuur. In deze digitale omgeving is het desalniettemin belangrijk om de vrije toegang tot het Internet te verenigen met de rechten en vrijheden van het individu. Het gebruik van het Internet moet voldoen aan de belangrijkste beginselen waarop onze democratische samenlevingen zijn gebouwd, waaronder ook de eerbiediging van de intellectuele-eigendomsrechten. Om het hoofd te bieden aan het wijdverbreide en niet aflatende downloaden dat met name de audiovisuele sector en de muzieksector treft, moeten er samen met de verschillende belanghebbenden passende en proportionele maatregelen worden voorgesteld. Tijdelijke opheffing van de toegang tot het Internet, als onderdeel van een gradueel antwoord en met eerbiediging van de vrijheden van het individu, zou een passende oplossing zijn die ook de toepassing van strafrechtelijke sancties zou voorkomen, waarvan de grenzen tegenwoordig duidelijk zijn. Ik betreur het dat het Parlement die mogelijkheid vandaag heeft verworpen.</p>
    </intervention>
    <intervention id="4-222" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">We zijn ons zeer bewust van het belang van cultuur en de verspreiding ervan als het gaat om culturele verscheidenheid en de rechten van kunstenaars en mensen in elke EU-lidstaat.</p>
      <p sl="pt">In dit verslag worden enkele positieve suggesties gedaan die we steunen, zoals het idee om de mobiliteit te bevorderen voor de mensen, goederen en diensten in de creatieve sector, met inachtneming van de regels en beginselen die zijn neergelegd in het Unesco-verdrag over culturele verscheidenheid en de oproep die aan de Commissie is gedaan om te kijken naar de mogelijkheid om een programma op te zetten dat vergelijkbaar is met het MEDIA-programma. Zo steunen we ook de oproep die aan de Commissie is gedaan om de procedures af te ronden voor de tenuitvoerlegging van het initiatief voor de Europese Digitale Bibliotheek, om de muziek-, theater- en uitgeverij-industrieën te stimuleren en te ondersteunen om de transnationale distributie van werken te vergemakkelijken en, als een eerste stap, om een mechanisme op te zetten in het kader van het Cultureel Programma waardoor niet-audiovisuele culturele industrieën toegang krijgen tot financiering van de Gemeenschap om boeken, muziek en een beroepsopleiding te bevorderen.</p>
      <p sl="pt">We stemmen echter niet in met andere voorstellen, die er op zijn gericht om louter zakelijke belangen te verdedigen in plaats van onderwijs, cultuur, de rechten van kunstenaars en het grote publiek.</p>
    </intervention>
    <intervention id="4-223" speaker_id="28377" name="Lidia Joanna GERINGER de OEDENBERG" is_mep="True" mode="written" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">De bijdrage die cultuur levert aan de economische groei en het effect ervan op de werkgelegenheid werd bevestigd door onderzoek dat eind 2006 door de Europese Commissie werd gepubliceerd. Uit dat onderzoek bleek dat de culturele sector in 2003 ongeveer 2,6 procent van het BBP van de Europese Unie heeft bijgedragen en dat meer dan vijf miljoen mensen in die sector werken.</p>
      <p sl="pl">Geleidelijk wordt het besef groter van de economische dimensie van cultuur en van de rol die zij speelt bij het scheppen van banen. Ook begrijpt men inmiddels beter welke rol cultuur speelt bij de ontwikkeling van het platteland en de stad. Naast haar rechtstreekse input in de economie heeft de creatieve en culturele sector een indirect effect op het Europese socio-economische milieu. Zij bevordert ook de ontwikkeling van ICT. Culturele industrieën spelen een belangrijke rol op lokaal, regionaal en stedelijk niveau en leveren een aanzienlijke bijdrage aan het concurrentievermogen van de Europese Unie.</p>
      <p sl="pl">We dienen daarom het feit toe te juichen dat zowel de Raad als de Commissie van plan is om de rol van cultuur en creativiteit te erkennen als essentiële factoren voor de ontwikkeling van het platteland, het bevorderen van Europees burgerschap en het bereiken van de doelstellingen van de Lissabonstrategie.</p>
    </intervention>
    <intervention id="4-224" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">Junilistan is van mening dat culturele kwesties in het algemeen onder de politieke verantwoordelijkheid van de lidstaten vallen. We hebben daarom tegen dit verslag in zijn geheel gestemd. Het verslag valt buiten de wetgevingsprocedure en is niets meer dan een poging van de federalistische meerderheid in het Europees Parlement om de EU nog meer bemoeienis te laten hebben op het gebied van culturele zaken.</p>
      <p sl="sv">We hebben voor het amendement gestemd dat tegen actie is om burgers het recht op toegang tot het Internet te ontzeggen, aangezien we tegen het voorstel van Frankrijk zijn dat het mogelijk zou moeten zijn om degenen in de EU die onderling bestanden uitwisselen van toegang tot het Internet uit te sluiten. Maar in de grond zijn we van mening dat de kwestie van het uitwisselen van bestanden een zaak is waarover de lidstaten zelf wetgeving moeten opstellen.</p>
    </intervention>
    <intervention id="4-225" speaker_id="5846" name="Mary HONEYBALL" is_mep="True" mode="written" nationality="United Kingdom" birth_date="12-11-1952" birth_place="Weymouth" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Net als de meerderheid van mijn fractie heb ik beide delen van dit amendement gesteund. Gedwongen opheffing van de Internetaansluiting van een klant, zonder rechterlijk toezicht, is niet de juiste oplossing om piraterij te bestrijden.</p>
      <p sl="en">Bovendien zijn Internetaansluitingen vaak niet persoonsgebonden. Als je de internetaansluiting van één iemand gedwongen afsluit, kan dat een onbedoeld en disproportioneel effect op andere onschuldige gebruikers van diezelfde aansluiting hebben.</p>
      <p sl="en">Ik ben ten zeerste voor maatregelen om degenen die in de culturele industrieën werken te beschermen door intellectueel eigendom te beschermen. Toegang tot het Internet wordt echter steeds belangrijker voor burgerparticipatie, pluriforme media, vrijheid van meningsuiting en de interactie met overheidsdiensten. We dienen het afsluiten van een aansluiting waar mogelijk te voorkomen ten gunste van andere, effectievere maatregelen om piraterij te bestrijden.</p>
    </intervention>
    <intervention id="4-226" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Ik heb vóór het verslag-Bono gestemd, waarin het enorme belang van de culturele industrieën in Europa wordt erkend. In mijn eigen land, Schotland, genereert de creatieve industrie meer dan vijf miljard pond per jaar, waarmee zij zowel aan de economie als aan onze maatschappij in haar geheel bijdraagt. De EU moet met de naties van Europa samenwerken om ervoor te zorgen dat we een coherente strategie aannemen om de industrieën van ons rijke en cultureel verscheiden werelddeel te promoten.</p>
    </intervention>
    <intervention id="4-227" speaker_id="28585" name="Diamanto MANOLAKOU" is_mep="True" mode="written" nationality="Greece" birth_date="01-03-1959" birth_place="Peiraias" p_group="Confederal Group of the European United Left - Nordic Green Left" m_state="GR">
      <p sl="el">Onder het mom van eerbiediging van verscheidenheid wordt cultuur tot handelswaar gemaakt. De intellectuele rechten van scheppende individuen worden geacht eigendom te zijn dat kan worden afgenomen en gekocht als handelswaar. De behoefte om de voorwaarden van de Unesco te eerbiedigen door middel van zogenaamde waardige compromissen is een voortdurende en geleidelijke aanpassing aan de eisen en voorwaarden van de WTO.</p>
      <p sl="el">Wat er in feite plaatsvindt is een monopolistische centralisatie en inbezitneming van alle voorwaarden van het culturele bestaan en de culturele productie van elk land onder de paraplu van de maatregelen en regels van de impopulaire Lissabonstrategie. Deze is ontworpen om het kapitaal te verrijken; zij verschuilt zich achter mooie praatjes, vermaningen, aansporingen en preken over de eerbiediging van verscheidenheid.</p>
      <p sl="el">Helaas worden alle menselijke waarden gebruikt om er winst mee te behalen. De natuur wordt geëxploiteerd uit winstbejag en we merken reeds de verwoestende effecten van dit beleid. Niets anders dan de meedogenloze wetten van de markt vernietigen, verlagen en homogeniseren elke culturele, esthetische, artistieke en ethische waarde. Deze waarden moeten worden omgezet in kapitalistische winst, vanwege de interne en internationale imperialistische concurrentiestrijd.</p>
      <p sl="el">In het EU-beleid wordt de interne tegenstrijdigheid tussen de kwaliteit van cultuur en winst alleen opgelost als aan de meedogenloze behoefte aan winst wordt tegemoetgekomen. Daarom zijn we van plan om tegen dit verslag te stemmen.</p>
    </intervention>
    <intervention id="4-228" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Het verslag van de heer Bono over de culturele industrieën in Europa roept op tot meer erkenning voor de bijdrage die deze industrieën leveren aan de Europese economie. Ook dient er met de culturele sector rekening te worden gehouden bij de formulering van het EU-beleid meer in het algemeen. Beleidsmaatregelen die van invloed zijn op de interne markt, het concurrentievermogen, de handel en onderzoek en ontwikkeling om er maar enkele te noemen, zijn alle op verschillende manieren van belang voor de culturele sector en in de voorstellen in dit verslag wordt dat erkend. Ik heb daarom voor de aanbevelingen van de heer Bono gestemd.</p>
    </intervention>
    <intervention id="4-229" speaker_id="28166" name="Vincent PEILLON" is_mep="True" mode="written" nationality="France" birth_date="07-07-1960" birth_place="Suresnes" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Ik heb vóór dit verslag over culturele industrieën in Europa gestemd dat ter tafel is gebracht door mijn socialistische collega Guy Bono.</p>
      <p sl="fr">Wat zijn culturele industrieën? Het is misschien een wat vreemde term, maar hoewel cultuur niet met haar economische dimensie kan worden samengevat, zou het net zo schadelijk zijn om dit aspect van de zaak te verdoezelen: cultuur is nu een krachtige katalysator voor groei en werkgelegenheid en was in 2003 goed voor 2,6 procent van het BBP en 3,1 procent van de banen in de EU.</p>
      <p sl="fr">In deze tekst wordt een herlancering van de Europese platenindustrie aanbevolen (door een verlaagd BTW-percentage of een Europees steunfonds voor muziek) en wordt ingegaan op het probleem van de piraterij, waarbij rekening wordt gehouden met de noodzaak om de toegang tot cultuur democratischer te maken maar ook om het intellectueel eigendom te eerbiedigen.</p>
      <p sl="fr">In dit opzicht heb ik in het bijzonder een amendement gesteund, dat met een marge van 17 stemmen is aangenomen, dat ingaat tegen de repressieve strategie van een “gradueel antwoord” dat in Frankrijk is voorgesteld in het verslag dat door Denis Olivennes aan de president van de republiek is aangeboden. Naar mijn mening is het niet alleen onpraktisch maar ook gevaarlijk om dienstenaanbieders - particuliere ondernemingen - de rol toe te vertrouwen van het nauwlettend in de gaten houden en opheffen van de Internetaansluiting van mensen die van illegaal downloaden worden verdacht.</p>
    </intervention>
    <intervention id="4-230" speaker_id="28139" name="Carl SCHLYTER" is_mep="True" mode="written" nationality="Sweden" birth_date="07-01-1968" birth_place="Danderyd" p_group="Group of the Greens/European Free Alliance" m_state="SE">
      <p sl="sv">Het verslag over de culturele industrieën in Europa opent met een angstaanjagende alinea in de geest van het EU-nationalisme over de rol van cultuur bij de ontwikkeling van het Europees project. Desondanks stem ik vóór dit verslag, omdat in de belangrijkste delen ervan, het Parlement zegt dat het uitwisselen van bestanden op niet-commerciële basis niet strafbaar moet worden gesteld en, indien de amendementen 1 of 2 doorgezet worden, er geen toevlucht zal worden genomen tot maatregelen als het blokkeren van de toegang tot het Internet omdat dit een schending is van fundamentele vrijheden en de mensenrechten en indruist tegen de beginselen van proportioneel antwoord, effectiviteit en afschrikwekkende waarde.</p>
    </intervention>
    <intervention id="4-231" speaker_id="4274" name="Olle SCHMIDT" is_mep="True" mode="written" nationality="Sweden" birth_date="22-07-1949" birth_place="Skärv" p_group="Group of the Alliance of Liberals and Democrats for Europe" m_state="SE">
      <p sl="sv">In het Europees Parlement hebben we een naam voor verslagen die eindeloze politieke wensenlijsten bevatten, ongeacht of we bevoegdheden op dat terrein hebben of niet – ze worden kerstbomen genoemd. Het verslag van Guy Bono is er zo een. En toch was er een belangrijk lichtpuntje, namelijk het uitstekende amendement 1 van Christofer Fjellner, waarin een duidelijk politiek standpunt naar voren werd gebracht door erop te wijzen dat pogingen om personen die illegaal elektronisch materiaal kopiëren de toegang tot het Internet te ontzeggen niet aan te bevelen zijn.</p>
      <p sl="sv">Aangezien uitgelekt is dat president Nicolas Sarkozy het Franse experiment naar de EU wilde overbrengen, is er alle reden om een uitspraak te steunen van de strekking dat dit, om het voorzichtig uit te drukken, niet op prijs zou worden gesteld. Omdat het amendement werd aangenomen, heb ik vóór een verslag gestemd dat ik anders had proberen te verwerpen.</p>
    </intervention>
    <intervention id="4-232" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Wat betreft het tweede deel van amendement 22 vind ik dat bij mensen die op het Internet in strijd met de wet handelen die dienst ingetrokken dient te worden. Daarom heb ik tegen deel 2 gestemd.</p>
    </intervention>
    <intervention id="4-234" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ik juich het uitstekende verslag van mijn collega de heer Graça Moura toe over een Europese agenda voor cultuur in het licht van de mondialisering, waarin een uitgebreid programma wordt voorgesteld om het mogelijk te maken een strategie te volgen die zowel in de EU als bij de betrekkingen van de EU met derde landen kan worden gevolgd.</p>
      <p sl="pt">Op zijn minst al sinds maart 2005 benadrukt de heer Graça Moura dat de fundamentele doelstellingen van de Lissabonstrategie nooit volledig bereikt kunnen worden, tenzij cultuur wordt behandeld als een van haar essentiële dimensies.</p>
      <p sl="pt">De mededeling van de Commissie onderschrijft deze gedachte en maakt van cultuur een cruciaal punt van de Europese politieke agenda.</p>
      <p sl="pt">Ik ben het met de rapporteur eens wanneer hij zegt: “Het is juist vanwege deze geglobaliseerde wereld noodzakelijk de Europese identiteit te bevestigen en te versterken, zonder daarbij afbreuk te doen aan de culturele verscheidenheid van de verschillende Europese volkeren.”</p>
      <p sl="pt">Ik feliciteer ook de Europese Commissie met deze mededeling en ik verzoek met klem om de oprichting van de taskforce voor cultuur die reeds door voorzitter Barroso is aangekondigd, in plaats van de oprichting en het werk ervan uit te stellen.</p>
    </intervention>
    <intervention id="4-235" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Dit verslag bevat enkele zeer tegenstrijdige aspecten. Enerzijds wordt er continu een poging gedaan om de ware situatie in Europa te verbergen. Er is niet één “Europees cultureel erfgoed”, in het bijzonder als verwijzing naar “humanisme, tolerantie, democratie” enzovoort. De hele culturele geschiedenis van Europa is, net als zijn geschiedenis in het algemeen, niet louter gebouwd op verscheidenheid, bewonderenswaardige creatieve energie en vooruitgang, maar ook op gewelddadige conflicten, intolerantie en vele lijnen en contexten van culturele overheersing. Eén erfgoed is een verzinsel, vroeger gevoed door cultureel Eurocentrisme (Europa als “voorhoede” en andere genoemde aspecten) en tegenwoordig gevoed door de vaak herhaalde mythe van een “Europese” culturele identiteit.</p>
      <p sl="pt">Anderzijds zitten er echter ook positieve aspecten aan de politieke intentie te beweren dat er één Europese identiteit bestaat. Dit komt doordat deze bewering van een identiteit niet slechts bedoeld is om staande te houden dat er een “Europese” culturele identiteit bestaat, maar om te waarborgen dat er verzet wordt geboden tegen de druk die door de dominante culturele industrieën van de Verenigde Staten wordt uitgeoefend (verdediging van linguïstische en culturele verscheidenheid; culturele industrieën beschouwen als een “beschermde ruimte ten opzichte van de handelsregels”, concluderen dat de “handelsbalans van de EU voor cultuurgoederen en -diensten een negatief saldo vertoont”).</p>
      <p sl="pt">Wij hebben ons daarom uiteindelijk van stemming onthouden.</p>
    </intervention>
    <intervention id="4-236" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Ik heb vóór het verslag van Graça Moura gestemd waarin terecht de cruciale rol wordt belicht die lokale, regionale en nationale autoriteiten spelen bij het cultiveren en beschermen van het cultureel erfgoed. De culturele verscheidenheid van Europa is een van onze grote schatten en mijn fractie, de Vrije Europese Alliantie, zet zich ervoor in om deze verscheidenheid te beschermen. Zo zet mijn partij zich ook in voor een cultureel kosmopolitisch Schotland en onderneemt in de regering stappen om het rijke culturele tapijt te verstevigen, of het nu gaat om onze eigen linguïstische verscheidenheid of om het vermogen van ons land om belangrijke beslissingen te nemen met betrekking tot de omroep. Europa kan zich verheugen op een cultureel rijk Schotland, dat in de EU een onafhankelijke plaats inneemt.</p>
    </intervention>
    <intervention id="4-237" speaker_id="28355" name="Mieczysław Edmund JANOWSKI" is_mep="True" mode="written" nationality="Poland" birth_date="16-11-1947" birth_place="Zduńska Wola" p_group="Union for Europe of the Nations Group" m_state="PL">
      <p sl="pl">Ik heb het verslag over de Europese agenda voor cultuur in het licht van de mondialisering gesteund, omdat erin wordt benadrukt dat het cultuurbeleid van de Unie is gericht op Europese integratie, terwijl tegelijkertijd de nationale en regionale verscheidenheid van de lidstaten wordt geëerbiedigd. De Gemeenschap kan alleen op het gebied van cultuurbeleid handelen als haar middelen de activiteiten van afzonderlijke landen aanvullen en ondersteunen, maar kan deze niet vervangen.</p>
      <p sl="pl">Het stemt me zeer tevreden dat ik kan verwijzen naar het aannemen van het amendement dat is ingediend door twee Poolse leden die lid zijn van de Commissie cultuur: mevrouw Tomaszewska en de heer Podkański. Hun amendement gaat over het uitroepen van 2010 als jaar ter nagedachtenis aan Frédéric Chopin. Het is de moeite waard eraan te herinneren dat het in 2010 tweehonderd jaar geleden is dat deze begaafde componist in Żelazowa Wola (Polen) werd geboren.</p>
    </intervention>
    <intervention id="4-238" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik verwelkom het verslag van de heer Graça Moura als een stap in de goede richting om het cultureel erfgoed van Europa te bevorderen en te bewaren. De oproep aan scholen om de Europese identiteit te bevorderen is volgens mij echter in tegenspraak met de fundamentele rol die onderwijs in onze maatschappij speelt. Er dient veel meer te worden gedaan, vooral om te garanderen dat dit cultureel erfgoed zo breed mogelijk wordt gedeeld. Het verslag moet nog worden aangescherpt en mijn stem weerspiegelde van deze opvatting.</p>
    </intervention>
    <intervention id="4-239" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Het cultureel erfgoed van Europa is een van onze grote schatten die bewaard moeten blijven. Nadenken over hoe aan kunstenaars niet alleen financiële maar ook juridische steun kan worden gegeven is hier één aspect van, maar het is ook belangrijk om ervoor te zorgen dat overtredingen die in de privésfeer plaatsvinden zonder de bedoeling om winst te maken niet onder het strafrecht vallen.</p>
      <p sl="de">Het is echter nog belangrijker om ervoor te zorgen dat onze christelijk-westerse wortels niet geleidelijk en onherroepelijk verloren gaan. De integratie waarover we zoveel horen moet er niet uit bestaan dat we Kerstmis, Pasen, Sinterklaas enzovoort op onze kleuterscholen en andere scholen afschaffen in een poging om de moslimimmigranten ter wille te zijn, omdat dit tot een verlies van onze culturele identiteit zou leiden. We moeten juist meer doen om ervoor te zorgen dat onze gebruiken, tradities en ethische waarden door andere mensen onderhouden en ook gerespecteerd worden.</p>
    </intervention>
    <intervention id="4-240" speaker_id="28862" name="Lydie POLFER" is_mep="True" mode="written" nationality="Luxembourg" birth_date="22-11-1952" birth_place="Luxembourg" p_group="Group of the Alliance of Liberals and Democrats for Europe" m_state="LU">
      <p sl="fr">Ik onderschrijf dit verslag volledig, waarin de fundamentele rol van cultuur in het proces van Europese integratie wordt erkend. Ik steun de voorstellen voor een culturele agenda voor Europa met zijn drie hoofddoelstellingen: culturele verscheidenheid en een interculturele dialoog bevorderen, cultuur promoten als voertuig voor creativiteit in het kader van de Lissabonstrategie en cultuur promoten als een hoofdelement van de externe betrekkingen van de EU.</p>
      <p sl="fr">De externe dimensie van cultuur in Europa zou zich moeten doen gelden: cultuur zou opgenomen moeten worden in de politieke dialoog met onze partnerlanden en regio´s en systematisch worden geïntegreerd in ontwikkelingsprogramma´s, in het bijzonder die met onze ACS-partners. Ik geloof dat het oprichten van een cultureel fonds voor de EU-ACS-landen bijzonder verstandig is, omdat hierdoor de opkomst van lokale industrieën en markten wordt gestimuleerd en de toegang van culturele producten uit ACS-landen op de Europese markt gemakkelijker wordt gemaakt.</p>
      <p sl="fr">Het is belangrijk om de rol te erkennen die door lokale en regionale autoriteiten wordt gespeeld bij het promoten van cultuur en ervoor te zorgen dat zij meer betrokken raken bij de tenuitvoerlegging van de culturele agenda van de EU.</p>
    </intervention>
    <intervention id="4-241" speaker_id="4274" name="Olle SCHMIDT" is_mep="True" mode="written" nationality="Sweden" birth_date="22-07-1949" birth_place="Skärv" p_group="Group of the Alliance of Liberals and Democrats for Europe" m_state="SE">
      <p sl="sv">Het is vaak lastig omgaan met de verslagen over cultuur die door het Parlement worden opgesteld. De bedoelingen zijn uiteraard goed en het is, zoals in het verslag in kwestie ook wordt voorgehouden, een goed idee om, wanneer dat kan worden gerechtvaardigd, gebruik te maken van het pan-Europese niveau om kunstenaars te ondersteunen bij de uitoefening van hun beroep. Dat betekent niet dat alles op EU-niveau dient te worden gedaan. Integendeel, er zijn goede redenen om het subsidiariteitsbeginsel nauwlettend in de gaten te houden, zodat de lidstaten niet de mogelijkheid verliezen om hun eigen cultuurbeleid te ontwikkelen. Het was daarom deels een principekwestie die tot mijn besluit heeft geleid om tegen het verslag te stemmen.</p>
      <p sl="sv">Nog ernstiger in juist dit geval is echter de taal die in een groot deel van het verslag wordt gebruikt. Overweging K heeft een toon die angstwekkend is. Dezelfde insinuatie is in verschillende andere delen van de tekst geslopen. Het is belangrijk om zorgvuldig en oordeelkundig te werk te gaan bij de bespreking van begrippen als cultureel erfgoed. Dat is hier niet het geval geweest.</p>
    </intervention>
    <intervention id="4-242" speaker_id="35743" name="Dame Glenis WILLMOTT" is_mep="True" mode="written" nationality="United Kingdom" birth_date="04-03-1951" birth_place="Horden" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">De sociaal-democratische fractie van het Europees Parlement is voor onderwijs op scholen over de geschiedenis van de Europese Unie. We zijn het er echter niet mee eens dat er één bepaalde opvatting over de Europese identiteit en cultuur actief gepromoot zou moeten worden via de leerplannen van scholen. Daarom hebben we ons op dit punt van stemming onthouden omdat onderwijs dient te gaan over het informeren van leerlingen in plaats van het promoten van welke gedachte dan ook.</p>
    </intervention>
    <intervention id="4-244" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb vóór de ontwerpresolutie gestemd over het groenboek van de Commissie “Aanpassing aan klimaatverandering in Europa - mogelijkheden voor EU-actie” omdat ik de opvatting deel dat aanpassingsmaatregelen een garantie bieden tegen de negatieve en onvermijdelijke gevolgen van klimaatverandering. Het vroegtijdig ontwerpen van aanpassingsmaatregelen voor de landbouw, het waterbeheer, ruimtelijke ordening en de volksgezondheid maakt deel uit van een wenselijke houding ten opzichte van de nadere omschrijving van milieubeleidsmaatregelen op Gemeenschapsniveau.</p>
    </intervention>
    <intervention id="4-245" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Het is algemeen bekend dat, volgens de bijdrage van Werkgroep II aan het vierde evaluatieverslag van de Intergouvernementele Werkgroep inzake klimaatverandering, bijna alle Europese regio’s naar verwachting negatieve gevolgen zullen ondervinden van de toekomstige effecten van de klimaatverandering. Dit kan een verdere bedreiging vormen voor de Europese biodiversiteit en de maatschappelijke ontwikkeling in de weg staan, waardoor een diagonale benadering vereist is met aandacht voor sociale, economische en milieuaspecten in brede zin.</p>
      <p sl="pt">In deze resolutie worden bepaalde oorzaken en maatregelen benadrukt, die in enkele gevallen tegenstrijdig zijn.</p>
      <p sl="pt">Het is goed dat het bestaan van talrijke onderzoeken en modellen op regionaal of lokaal niveau over de gevolgen die de klimaatverandering waarschijnlijk zal hebben wordt erkend, maar in veel van deze onderzoeken wordt er niet evenveel aandacht geschonken aan de socio-economische dimensie en de voorziene gevolgen voor de betrokken bevolkingsgroepen.</p>
      <p sl="pt">Ik verwelkom de uitnodiging aan de Commissie om de wetenschappelijke voorbereiding van een gemeenschappelijke Europese databank inzake kwetsbaarheden te coördineren en te steunen, om zo inzicht te krijgen in het effect op maatschappelijke groepen en het Europese cultureel en nationaal erfgoed en hoe samenlevingen in de toekomst zouden kunnen reageren op de gevolgen van klimaatverandering.</p>
      <p sl="pt">Met andere punten zijn we het echter oneens, zoals het handhaven van de handel in emissierechten.</p>
    </intervention>
    <intervention id="4-246" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik deel de visie die de heer Sacconi schetst in de ontwerpresolutie over het groenboek van de Commissie “Aanpassing aan klimaatverandering in Europa - mogelijkheden voor EU-actie”. Inspanningen om ons aan de klimaatverandering aan te passen moeten zo snel mogelijk worden gedaan. De internationale aard van de kwestie vereist gezamenlijke Europese actie. In de financiering van dergelijke activiteiten dient dit ook te worden weerspiegeld. Het klimaat is aan het veranderen en hoewel inspanningen om de gevolgen ervan zo klein mogelijk te houden van essentieel belang zijn, moeten ze worden aangevuld met een EU-strategie die ons in staat stelt ons aan te passen aan de gevolgen die de opwarming van de aarde zal hebben voor ons dagelijks leven.</p>
    </intervention>
  </section>
  <section id="creitem31" title="13. Rectificaties stemgedrag/Voorgenomen stemgedrag: zie notulen"/>
  <section id="creitem32" title="14. Verzoeken om opheffing van de immuniteit: zie notulen"/>
  <section id="creitem33" title="15. Besluiten inzake bepaalde documenten: zie notulen"/>
  <section id="creitem34" title="16. Verzending van de tijdens deze vergadering aangenomen teksten: zie notulen"/>
  <section id="creitem35" title="17. Rooster van de volgende vergaderingen: zie notulen"/>
  <section id="creitem36" title="18. Onderbreking van de zitting">
    <intervention id="4-253" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Ik verklaar de zitting van het Europees Parlement te zijn onderbroken.</p>
      <a text="(De vergadering wordt om 12.20 uur gesloten)"/>
    </intervention>
  </section>
</text>
